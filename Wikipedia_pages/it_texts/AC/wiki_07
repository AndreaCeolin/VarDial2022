{"id": "91542", "revid": "2031374", "url": "https://it.wikipedia.org/wiki?curid=91542", "title": "Bruno Enna", "text": " Lavora principalmente per le case editrici The Walt Disney Company Italia e Sergio Bonelli Editore.\nCarriera.\nCollabora con varie case editrici italiane, in qualit\u00e0 di sceneggiatore, a partire dal 1996. Nel 1997 debutta sul settimanale \"Topolino\" con la storia sui paperi \"Zio Paperone e la sindrome contrattuale\", a cui faranno seguito diverse parodie, tra cui la \"trilogia gotica\" (\"Dracula di Bram Topker\", \"Lo strano caso del dottor Ratkyll e di mister Hyde\" e \"Duckenstein di Mary Shelduck\") disegnata da Fabio Celoni, nonch\u00e9 la storia \"Una ballata del topo salato\", un omaggio al celeberrimo personaggio Corto Maltese, con le matite di Giorgio Cavazzano. \u00c8 fra gli ideatori del personaggio di Paperino Paperotto e del relativo mondo di Quack Town. All'interno della Disney lavora inoltre per i settori licensing e libri (\"Dinosauri\", \"Atlantis - L'impero perduto\", \"Il pianeta del tesoro\" e altri) e per diversi mensili a fumetti come \"Bambi\", \"Cip &amp; Ciop\", \"Paperinik Mese\", \"Topomistery\", \"Super Miti Mondadori\", \"PK\", \"PK\u00b2\", \"Mickey Mouse Mystery Magazine\", \"W.I.T.C.H.\", \"X-Mickey\", \"Fairies\" e \"Monster Allergy\".\nOltre che con la Disney, scrive per la serie a fumetti Lys (Tridimensional) e supervisiona la serie \"Angel's Friends\" (Play Press). Sceneggia inoltre per le due celebri serie di animazione televisiva della Rainbow \"Winx Club\" e \"Monster Allergy\" ed \u00e8 co-creatore, insieme ad Andrea Greppi, Maria Claudia Di Genova e Andrea Lucchetta della serie di animazione \"Spike Team\", in onda sui canali dell'emittente televisiva italiana Rai.\nDal 2004 fa parte dello staff di \"Dylan Dog\" della Sergio Bonelli Editore, per la quale inoltre nel 2012 crea il personaggio Saguaro e nel 2017 pubblica il romanzo a fumetti \"La bestia\" disegnato da Luigi Siniscalchi.\nNel 2010 scrive per la casa editrice francese Soleil il fumetto \"C\u0153ur de papier\", disegnato da Giovanni Rigano, e i due volumi di una storia illustrata da Cl\u00e9ment Lef\u00e8vre, dal titolo \"Susine et le dormeveil\". Nel 2019 riceve il XIV Premio Papersera. "}
{"id": "91543", "revid": "339392", "url": "https://it.wikipedia.org/wiki?curid=91543", "title": "Ordine Domenicano", "text": ""}
{"id": "91549", "revid": "94938212", "url": "https://it.wikipedia.org/wiki?curid=91549", "title": "Penisola salentina", "text": ""}
{"id": "91554", "revid": "1543377", "url": "https://it.wikipedia.org/wiki?curid=91554", "title": "Corriere della Fantascienza", "text": "Il Corriere della Fantascienza \u00e8 una rivista online di fantascienza fondata nel 1997 da Luigi Pach\u00ec e curata da Silvio Sosio. Pubblica quotidianamente notizie, recensioni di film, libri e altre informazioni sul mondo della fantascienza. Bench\u00e9 inizialmente abbia spaziato su tutti i sottogeneri del fantastico (fantasy, horror), dopo la nascita dei portali tematici su questi argomenti (FantasyMagazine, HorrorMagazine) si \u00e8 concentrata sulla fantascienza propriamente detta. Fa parte della testata giornalistica Delos Network ed \u00e8 pubblicata dall'associazione Delos Books.\nNell'ottobre 2005 \u00e8 stato ristrutturato per amalgamarsi meglio col suo prodotto gemello, Delos Science Fiction, ex rivista telematica mensile pubblicata sempre sul sito Fantascienza.com ed ora parte integrante del Corriere."}
{"id": "91557", "revid": "377529", "url": "https://it.wikipedia.org/wiki?curid=91557", "title": "Alfabeto ebraico", "text": "Lalfabeto ebraico (\u05d4\u05d0\u05dc\u05e4\u05d1\u05d9\u05ea \u05d4\u05e2\u05d1\u05e8\u05d9, \"ha-alefbet ha-\u02bbivri\") \u00e8 l\"abjad\" con cui vengono scritti l'ebraico, lo yiddish, il ladino giudeo-spagnolo (da non confondere con la lingua ladina) e altre lingue utilizzate dagli ebrei nel mondo, pur usando i caratteri ebraici non sono considerabili abjad in quanto utilizzano alcuni caratteri ebraici al posto delle vocali.\nL'alfabeto ebraico viene scritto da destra verso sinistra. Esso \u00e8 composto da 22 lettere, di cui due ( \u05d5 \"vav\" e \u05d9 \"jod\") semiconsonanti. Cinque consonanti hanno una forma che cambia se finali di parola. Nella pronuncia della maggioranza degli attuali parlanti israeliani, le consonanti \u05d0 e \u05e2 non hanno suono proprio, ma servono per appoggiare la vocale susseguente. La pronuncia di alcune consonanti si modifica a seconda della presenza vocalica.\nLa pronuncia differisce tra aschenaziti (pronuncia \"non-orientale\") e sefarditi (pronuncia \"orientale\"), la versione di questi ultimi \u00e8 considerata lo standard.\nI caratteri normalmente usati nelle monete ed iscrizioni dell'antico Israele differiscono abbastanza da quelli usati in epoca pi\u00f9 tarda; in quanto questi ultimi derivano dal cosiddetto alfabeto ebraico \"quadrato\", variante dell'alfabeto aramaico in uso tra gli Assiri, e che gli Ebrei cominciarono ad usare durante la cattivit\u00e0 babilonese seguita alla sconfitta del Regno di Giuda nel VI secolo a.C.. Dopo la vittoria dei Persiani, nel III secolo a.C. gli Ebrei sempre pi\u00f9 impiegarono la stilizzata forma \"quadrata\" dell'alfabeto aramaico allora in uso nell'Impero persiano achemenide, e che i Persiani avevano adottato dagli Assiri. \nUn derivato dell'alfabeto \"proto-ebraico\" pi\u00f9 vicino ai caratteri originali fu quello in uso tra le comunit\u00e0 Samaritane, che impiegarono il loro alfabeto samaritano per scrivere eccellente letteratura, prima in ebraico poi in aramaico.\nVocali.\nLe vocali sono rappresentate da puntini o linee (\"niqqud\") tracciati sopra o sotto la consonante, e si pronunciano dopo la consonante stessa. Tali segni vocalici in generale non sono usati nella lingua scritta corrente.\nUso dell'alfabeto ebraico in altre lingue.\nNelle pubblicazioni scientifiche l'alfabeto ebraico \u00e8 talvolta usato per la trascrizione di testi epigrafici fenici e punici, nonch\u00e9 di testi aramaici."}
{"id": "91558", "revid": "116299587", "url": "https://it.wikipedia.org/wiki?curid=91558", "title": "Silvio Sosio", "text": "\u00c8 curatore editoriale di Delos Books e dal 2011 curatore editoriale della collana \"Odissea Fantascienza\".\nBiografia.\nLa sua attivit\u00e0 nel campo della fantascienza inizia negli anni ottanta con la fanzine \"La spada spezzata\" (vincitrice nel 1986 del Premio della European Science Fiction Society come miglior fanzine di fantascienza europea). Nel 1986 inizia una collaborazione con la rivista \"Applicando\". Nel 1994 fonda insieme a Luigi Pach\u00ec la rivista online \"Delos Science Fiction\", di cui rimane curatore editoriale per i primi 100 numeri e continua a mantenere il ruolo di direttore responsabile. Nel 1996 fonda il portale Fantascienza.com. Nel 2003, con Franco Forte e Luigi Pach\u00ec, fonda l'associazione culturale e casa editrice Delos Books, che pubblica principalmente fantascienza e fantasy. Nel 2013, sempre con Franco Forte e Luigi Pach\u00ec, fonda Delos Digital, casa editrice specializzata nella pubblicazione di ebook, di cui \u00e8 attualmente presidente.\n\u00c8 curatore della rivista \"Robot\" dal 2011 e della collana Odissea Fantascienza dal 2011.\nDal 1993 si \u00e8 dedicato alla diffusione della fantascienza per via telematica, prima nel mondo delle BBS con la conferenza dedicata al fantastico \"Fantatalk\" sulla rete \"OneNet\" (sopravvissuta fino al 2003 sulla Rete Civica Milanese). Oltre all'attivit\u00e0 giornalistica Silvio Sosio ha scritto anche un piccolo numero di racconti, uno dei quali, \"Ketama\", ha vinto il premio Courmayeur nel 1996 ed \u00e8 stato pubblicato in Italia e in Francia; alcuni altri sono stati pubblicati su Urania. \u00c8 inoltre sviluppatore di software e siti web.\nSulla rivista \"MacWorld\" ha curato per diversi anni la rubrica \"Expos\u00e9\".\nSuo padre, Libero Sosio, \u00e8 un traduttore di opere di divulgazione scientifica.\n\u00c8 sposato con Elisabetta Vernier."}
{"id": "91570", "revid": "2144491", "url": "https://it.wikipedia.org/wiki?curid=91570", "title": "Spintronica", "text": "Il neologismo spintronica deriva dalla contrazione dei termini anglosassoni \"Spin Electronics\", elettronica fondata sullo spin. Intesa come scienza, la spintronica studia le strutture elettroniche e gli spin dei pi\u00f9 svariati materiali. Intesa come tecnologia di memorizzazione ed elaborazione dell'informazione, essa costituisce un connubio tra l'elettronica e il magnetismo proponendosi di affidare allo spin dei portatori la codifica binaria, anzich\u00e9 alla modulazione della carica elettrica. Lo spin dell'elettrone infatti, essendo quantizzato ed avendo due sole configurazioni possibili (diciamo \"su\" o \"giu\") si presta immediatamente all'implementazione del codice binario.\nDescrizione.\nTutti i dispositivi elettronici sono basati sulla carica dell'elettrone (o lacune nel caso si tratti di semiconduttori). Un dispositivo elettronico tradizionale risente quindi del solo campo elettrico che viene applicato agli elettrodi.\nI dispositivi spintronici, invece, sono progettati in modo che si produca un'interazione anche tra un campo magnetico esterno alla struttura ed i portatori che fluiscono al suo interno; questo avviene poich\u00e9 allo spin \u00e8 associato un momento magnetico il quale risentir\u00e0 del campo magnetico esterno, rendendo possibile la modifica dello stato del dispositivo. Ovviamente essendo i portatori elettroni sia nei dispositivi tradizionali che in quelli spintronici, lo spin sar\u00e0 presente in entrambi. La differenza \u00e8 che mentre in un normale dispositivo elettronico il numero di portatori con spin \"up\" e \"down\" \u00e8 uguale, in un dispositivo spintronico gli elettrodi sono ferromagnetici. In questo modo \u00e8 possibile controllare lo stato dello spin dei portatori, facendo s\u00ec che la maggior parte di questi siano nel medesimo stato di spin.\nEsperimenti.\nNel giugno 2013 un gruppo del NIST verifica l'effetto Hall quantistico di spin in un condensato di atomi di Rubidio, creando un prototipo di transistor spintronico.\nPrime applicazioni.\nUn esempio di dispositivo spintronico universalmente diffuso \u00e8 costituito dalle testine di lettura degli hard disk pi\u00f9 recenti, basate sull'effetto quantistico noto come magnetoresistenza gigante (GMR). In questo caso il campo magnetico modulante, o meglio il gradiente di campo magnetico, \u00e8 fornito dai bit di dati registrati sulla superficie del disco in rotazione. La struttura della testina \u00e8 ingegnerizzata in modo che le linee di flusso del campo magnetico si chiudano su un sensore che offre al passaggio di corrente elettrica una resistenza elettrica variabile a seconda che sia stato registrato un \"1\" logico oppure uno \"0\" logico. L'effetto quantistico cui si fa riferimento presenta forti evidenze a temperature criogeniche, prossime allo zero assoluto, ma poich\u00e9 un hard-disk deve poter funzionare a temperatura ambiente \u00e8 indispensabile ricorrere alla nanotecnologia. Un preciso controllo su una struttura di dimensioni nanometriche consente di amplificare l'effetto, renderlo fruibile e contenerne i costi di realizzazione.\nObiettivi.\nTra gli obiettivi pi\u00f9 ambiziosi cui mira la spintronica vi \u00e8 il controllo delle correnti spin-polarizzate, all'interno delle quali cio\u00e8 tutti i portatori presentano medesimo spin, in modo che una nuova generazione di microprocessori si possa basare sul funzionamento di spin-transistor o spin-valve decisamente pi\u00f9 veloci dei componenti attuali e con consumi energetici pi\u00f9 contenuti. Presupposto alla realizzazione di questa nuova generazione di dispositivi \u00e8 che due correnti di portatori, l'una avente spin 1/2 e l'altra spin -1/2, si possano considerare come non interagenti negli intervalli di tempo richiesti dall'elaborazione logica dell'informazione, in modo che ci\u00f2 che si deve intendere come \"1\" logico non si tramuti casualmente in uno \"0\". Quest'ipotesi, detta di Mott, \u00e8 stata ampiamente verificata: l'evento casuale che vede un portatore invertire il proprio spin, detto \"spin-flip scattering\", \u00e8 poco probabile rispetto ad un qualsiasi altro evento di interazione della particella, ad esempio con un'impurit\u00e0, un difetto della struttura.\nL'evoluzione della spintronica non pu\u00f2 prescindere dalla ricerca su nuovi materiali, sui loro accostamenti e sulla loro ingegnerizzazione, all'interno del vasto campo delle nanotecnologie."}
{"id": "91580", "revid": "92723", "url": "https://it.wikipedia.org/wiki?curid=91580", "title": "Ajtos", "text": "Ajtos (in bulgaro \"\u0410\u0439\u0442\u043e\u0441\") \u00e8 una citt\u00e0 della Bulgaria sudorientale, situata nel distretto di Burgas.\nLa citt\u00e0 \u00e8 il centro amministrativo del comune omonimo.\nStoria.\nI resti intorno alla citt\u00e0 testimoniano la presenza di nuclei abitativi sin dal Neolitico. Secondo la legenda fu fondata da Aetos (in greco - \"aquila\"), discepolo e seguace di Orfeo. Nel corso dei secoli Aitos \u00e8 stata conosciuta sotto diversi nomi - \"Aetos, Astos, Idos, Aquilia\" ed altri.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "91584", "revid": "2093951", "url": "https://it.wikipedia.org/wiki?curid=91584", "title": "Giovanni Benelli", "text": "Al momento della sua creazione a cardinale e fino alla nomina del patriarca Marco C\u00e9 fu il porporato italiano pi\u00f9 giovane.\nFu \"grande elettore\" di Albino Luciani nel conclave dell'agosto 1978 e uno dei papabili all'elezione al soglio pontificio nel successivo conclave del mese di ottobre dello stesso anno.\nBiografia.\nMinistero sacerdotale.\nNato a Poggiole di Vernio provincia di Prato il 12 maggio del 1921, ricevette l'ordinazione il 31 ottobre 1943 da mons. Giuseppe Debernardi, vescovo di Pistoia e Prato, incardinandosi nella diocesi di Roma, e un anno dopo inizi\u00f2 la sua carriera ecclesiastica.\nMinistero episcopale e cardinalato.\nL'11 giugno 1966 viene nominato arcivescovo di Tusuros da papa Paolo VI, che gli affida la nunziatura apostolica in Senegal, in modo da intraprendere un dialogo che vedesse coinvolti il cattolicesimo, l'islamismo e l'animismo. Ricevette la consacrazione episcopale l'11 settembre del medesimo anno dal cardinale Amleto Giovanni Cicognani, segretario di Stato, coconsacranti Pietro Sigismondi, arcivescovo titolare di Neapoli di Pisidia e segretario della Congregazione per la Propaganda della fede (l'attuale Congregazione per l'evangelizzazione dei popoli), e Mario Longo Dorni, vescovo di Pistoia. Il 29 giugno dell'anno seguente fu nominato Sostituto alla Segreteria di Stato.\nNell'aprile 2013, WikiLeaks ha pubblicato un cablogramma del National Archives and Record Administration (NARA) del 18 ottobre 1973, concernente una conversazione tra il Segretario di Stato degli Stati Uniti Henry Kissinger e il sostituto segretario di Stato Vaticano Benelli, inviato a Washington dall'Ambasciata statunitense presso la Santa Sede. In tale documento di sole cinque settimane successivo al golpe in Cile che rovesci\u00f2 il governo del socialista Salvador Allende, Benelli boll\u00f2 come \u201cpropaganda comunista\u201d la gravit\u00e0 dei massacri e gli abusi del generale Augusto Pinochet, nonostante la carneficina perpetrata dai militari e i cinquemila dissidenti finiti in carcere.\nIl 3 giugno del 1977 Benelli fu nominato arcivescovo metropolita di Firenze, e il 27 dello stesso mese elevato alla dignit\u00e0 di cardinale-prete titolare di Santa Prisca.\nQuando Giovanni Battista Montini mor\u00ec (il 6 agosto 1978), Benelli, pur controllando una cinquantina di \"grandi elettori\", era inviso alla parte progressista della Chiesa, mentre i cardinali pi\u00f9 conservatori sembravano propendere per l'arcivescovo di Genova Giuseppe Siri. Propose quindi, come mediazione tra gli schieramenti, la candidatura di Albino Luciani, patriarca di Venezia, che fu eletto Papa al quarto scrutinio.\nCon la prematura morte - dopo appena 33 giorni - del nuovo papa, che aveva assunto il nome di Giovanni Paolo I, entr\u00f2 in conclave tra i \"papabili\" ma, ancora una volta, in forte contrasto con Giuseppe Siri. Secondo il giornalista Sebastiano Messina, al primo scrutinio i due schieramenti contrapposti si sarebbero fronteggiati sostanzialmente appaiati, con una trentina di voti a testa attribuiti sia a Siri che a Benelli. Durante gli scrutini successivi, i due candidati avrebbero superato a turno la maggioranza dei voti, senza, per\u00f2, raggiungere i due terzi necessari per l'elezione. La situazione di stallo favor\u00ec il formarsi della candidatura di mediazione e, poi, l'elezione del polacco Karol Wojty\u0142a (asceso al soglio pontificio con il nome di Giovanni Paolo II).\nBenelli continu\u00f2 la sua attivit\u00e0 di arcivescovo di Firenze, dove mor\u00ec il 26 ottobre 1982 in seguito ad un attacco di cuore. All'inizio del suo ministero episcopale il clero fiorentino lo accolse con un po' di freddezza visti i suoi precedenti incarichi nella diplomazia. Egli stesso riconosceva di \u201caver imparato a fare il vescovo a Firenze\u201d. Uomo deciso nelle scelte, si fece piano piano amare dal clero, tanto che ancora oggi viene ricordato come un vescovo che fu \"vero pastore\", consumando, anche fisicamente, tutta la sua vita nel lavoro pastorale. Tra tutte le attivit\u00e0 del suo ministero, la sua visita pastorale \u00e8 ricordata ancora come esempio di sollecitudine paterna, esempio ante litteram di una \u201cchiesa in uscita\u201d. Fu proprio il grande impegno della visita pastorale che probabilmente lo port\u00f2 ad affaticare il cuore. Durante il breve periodo fiorentino ebbe modo di consacrare al culto la Chiesa dell'Ascensione di Nostro Signore Ges\u00f9 Cristo. Benelli ha ricevuto sepoltura all'interno del Duomo di Firenze.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "91590", "revid": "1534511", "url": "https://it.wikipedia.org/wiki?curid=91590", "title": "V postulato di Euclide", "text": "Il V postulato di Euclide \u00e8 il postulato pi\u00f9 conosciuto fra quelli che il matematico Euclide enuncia nei suoi \"Elementi\". I matematici si sono cimentati per pi\u00f9 di duemila anni nel tentativo di dedurlo dai primi quattro postulati, finch\u00e9 nell'Ottocento hanno effettivamente dimostrato la sua indeducibilit\u00e0. Modificando questo postulato si creano geometrie diverse, dette non euclidee.\nI postulati di Euclide.\nNella stesura degli \"Elementi\", l'opera di formidabile sistematizzazione della matematica ellenistica, svolta in termini rigorosamente ipotetico-deduttivi, Euclide enuncia cinque postulati. I primi quattro sono:\nIl V Postulato.\nL'enunciato:\nSe una retta taglia altre due rette determinando dallo stesso lato angoli interni la cui somma \u00e8 minore di quella di due angoli retti, prolungando indefinitamente le due rette, esse si incontreranno dalla parte dove la somma dei due angoli \u00e8 minore di due angoli retti.\nDiverse sono state nella storia della matematica le formulazioni del V postulato, citiamo ad esempio la seguente:\nNella tradizione didattica moderna il V postulato \u00e8 in genere sostituito dall'assioma di Playfair:\nIn geometria euclidea l'assioma di Playfair e il V postulato sono equivalenti.\nAltre formulazioni equivalenti dell'assioma di Playfair sono:\nIl V postulato \u00e8 indipendente dai primi quattro?\nNon \u00e8 un caso, probabilmente, che negli \"Elementi\" il V postulato venga usato solo dopo la dimostrazione di ben 28 \"proposizioni\" che non ne dipendono, formando un corpus di teoremi che verr\u00e0 poi chiamato geometria assoluta. Da questo corpus si devono per\u00f2 escludere le proposizioni dedotte dalla proposizione 16 (\"Un angolo esterno di un triangolo \u00e8 maggiore di ciascuno dei due angoli interni non adiacenti\"), la cui dimostrazione pur non usando il V postulato, ricorre al II (prolungabilit\u00e0 indefinita di un segmento), che esclude le geometrie ellittiche.\nI tentativi di provare il V postulato impegnarono per secoli matematici greci, arabi e rinascimentali. Le strade percorse per cercare di capire la reale natura del V postulato di Euclide si possono raggruppare in tre direzioni: \nNella prima direzione va ricordata la definizione di parallele proposta da Posidonio (I secolo a.C.):\nLa definizione precedente sollevava per\u00f2 il problema dell'esistenza di rette complanari ed equidistanti. Alcuni matematici cercarono di dimostrare l'esistenza di tali rette deducendola da postulati introdotti allo scopo. Ricordiamo i seguenti: \nAltri autori lo sostituirono con altri postulati simili a quelli degli Elementi. Tra i postulati proposti vi furono i seguenti:\nRicordiamo infine alcuni tentativi di dimostrare il V postulato.\nClavio (1537-1612), nella sua traduzione latina di Euclide aggiunge una dimostrazione, ma riprende implicitamente la nozione di rette parallele come luogo di punti equidistanti. Successivamente, Vitale Giordano (1633-1711) prova a dimostrare che il luogo dei punti equidistanti da una retta \u00e8 esso stesso una retta.\nTra i tentativi di dimostrazione del V postulato di Euclide un posto di rilievo \u00e8 occupato da quello del matematico gesuita Padre Giovanni Girolamo Saccheri (1667-1733), che cerc\u00f2 di ottenerne una dimostrazione per assurdo nell'opera \"Euclides ab omni naevo vindicatus\" (\"Euclide emendato da ogni neo\"), che pubblic\u00f2 poco prima di morire, nel 1733. L'antiestetico neo che a parere di Saccheri turbava l'armonia degli Elementi era dato, naturalmente, dall'avere assunto come postulato una proposizione che avrebbe invece dovuto dimostrare.\nSaccheri cominci\u00f2 con l'osservare, correttamente, che il V postulato era deducibile dalla proposizione seguente:\nEgli dichiara di volere dimostrare tale proposizione per assurdo (tecnica dimostrativa a contrariis).\nA priori si possono formulare, sugli angoli formula_24 e formula_25 (che, come \u00e8 facile dimostrare, sono uguali) le seguenti ipotesi: \nSaccheri dimostra correttamente che se una delle ipotesi \u00e8 valida per un particolare quadrilatero lo \u00e8 anche per tutti gli altri. Si propone poi di dimostrare che partendo dalle ipotesi 2 e 3 si arriva a qualche proposizione che contraddice le prime 28 proposizioni degli Elementi (quelle indipendenti dal V postulato). In questo modo avrebbe dimostrato che tali ipotesi sono false dimostrando la validit\u00e0 della prima ipotesi.\nL'eliminazione dell'ipotesi 2 \u00e8 pi\u00f9 semplice e corretta: Saccheri dimostra, in effetti, che essa contraddice la proposizione 16 di Euclide. Non si accorge, per\u00f2, che tale proposizione, utilizzando il II postulato, di fatto nega proprio l'ipotesi 2. Saccheri combatte poi a lungo con l'ipotesi 3 (che lui chiama \"l'inimica ipotesi dell'angolo acuto\"), prima di ritenere di aver avuto partita vinta. In realt\u00e0 la sua pretesa dimostrazione \u00e8 basata su un uso scorretto del concetto di infinito.\nLe tre ipotesi avrebbero potuto, secondo un linguaggio a noi pi\u00f9 familiare, essere formulate nel modo seguente:\nData una retta formula_1 e un punto formula_2 fuori di essa, per formula_2 passa \nL'opera di Saccheri, pur non avendo raggiunto lo scopo prefisso, \u00e8 di grande importanza nella storia della matematica, poich\u00e9 deducendo correttamente varie proposizioni dalle ipotesi 2 e 3 sviluppa di fatto, all'insaputa dell'autore, un primo embrione delle due geometrie non euclidee che si ottengono appunto assumendo come postulato tali ipotesi: la geometria ellittica che accoglie l'ipotesi 2 e sar\u00e0 sviluppata da Riemann e la geometria iperbolica, che assume l'ipotesi 3 e sar\u00e0 sviluppata da Bolyai e Lobachevsky.\nSoltanto negli ultimi anni dell'Ottocento \u00e8 stata dimostrata l'indipendenza del quinto postulato di Euclide dai primi quattro. Tale dimostrazione avviene immaginando una geometria avente come piano la superficie di una pseudosfera e verificando che in tale modello geometrico valgono i primi quattro postulati ma non il quinto. Questo equivale a dire che i primi quattro postulati non implicano il quinto."}
{"id": "91591", "revid": "453359", "url": "https://it.wikipedia.org/wiki?curid=91591", "title": "Concussione", "text": "La concussione (dal latino tardo \"concussio\" \u00abscossa, eccitamento\u00bb dunque \u00abpressione indebita, estorsione\u00bb) \u00e8 il reato del pubblico ufficiale che, abusando della sua qualit\u00e0 o delle sue funzioni, costringa (\"concussione violenta\") qualcuno a dare o promettere indebitamente, a lui o a un terzo, denaro o altra utilit\u00e0 anche di natura non patrimoniale.\nReato tipico dell'ordinamento giuridico penale della Repubblica Italiana, la fattispecie concussiva non \u00e8 presente nella maggior parte degli ordinamenti europei e internazionali (al suo posto troviamo l'estorsione aggravata). I beni tutelati dalla fattispecie sono pubblici (buon andamento e imparzialit\u00e0 della pubblica amministrazione) e allo stesso tempo anche privati (tutela contro abusi di potere e lesioni della libert\u00e0 di autodeterminazione). Tra i delitti dei pubblici ufficiali contro la pubblica amministrazione, la concussione \u00e8 il reato pi\u00f9 gravemente sanzionato.\nOggi, a seguito della riforma introdotta dalla legge 6 novembre 2012, n.190, \u00e8 prevista la reclusione da sei a dodici anni (anche ante riforma era il reato contro la pubblica amministrazione pi\u00f9 sanzionato). La normativa italiana di contrasto al fenomeno concussivo \u00e8 contenuta nel codice penale e precisamente nel Libro II, Titolo II \"Dei delitti contro la pubblica amministrazione\" (art. 314-360).\nDisciplina normativa.\nNella legislazione italiana, il reato \u00e8 previsto dall'articolo 317 del codice penale italiano: \nLa legge 6 novembre 2012 n. 190 (\"Disposizioni per la prevenzione e la repressione della corruzione e dell'illegalit\u00e0 nella pubblica amministrazione\"), ha distinto il reato di concussione all'art. 317 c.p., il quale al suo interno inglobava sia la condotta costrittiva che quella induttiva. La concussione cd. \"costrittiva\" \u00e8 rimasta configurata dall'art. 317, ma limitatamente al pubblico ufficiale, mentre la cd. concussione \"per induzione\", definita Induzione indebita, \u00e8 prevista dal nuovo art. art. 319 quater.\nLa fattispecie dell'art 317, ora prevede la sola ipotesi di condotta concussiva del P.U. L' (rubricato \"Induzione indebita a dare o promettere utilit\u00e0\"), invece, dispone:\nCaratteristiche.\nLa concussione \u00e8 un reato proprio, in quanto pu\u00f2 essere commesso solo dal pubblico ufficiale. La condotta incriminata consiste nel farsi dare o nel farsi promettere, per s\u00e9 o per altri, denaro (\"mazzetta\" nel gergo giornalistico) o un altro vantaggio anche non patrimoniale abusando della propria posizione. Prima della legge 6 novembre 2012, n. 190, soggetto attivo del reato poteva essere anche l'incaricato di pubblico servizio.\nModalit\u00e0 della condotta.\nLa condotta pu\u00f2 esplicitarsi in due differenti modalit\u00e0: costrizione e induzione.\nLa concussione rientra certamente tra i cosiddetti \"reati di cooperazione con la vittima\" in quanto il comportamento della vittima \u00e8 determinante ai fini della configurabilit\u00e0 della fattispecie, infatti qualora non avvenisse la dazione o la promessa il reato non si configurerebbe; \u00e8 per\u00f2 ammesso il tentativo, che si configura qualora il soggetto pubblico compia atti diretti a costringere o indurre taluno a dare o promettere, ma effettivamente non seguano la dazione o la promessa.\nIl soggetto passivo secondo l'impostazione originaria del Codice Rocco era solo la pubblica amministrazione; oggi invece, alla luce dei valori costituzionali che pongono l'accento sulla centralit\u00e0 della persona nel sistema giuridico, il soggetto passivo \u00e8 anche il concusso, coartato nel suo diritto alla libera autodeterminazione e leso nella sua integrit\u00e0 patrimoniale.\nIl dolo \u00e8 \"generico\" e consiste nella coscienza e volont\u00e0 di compiere il reato. Il reato non \u00e8 configurabile per colpa.\nL'abuso delle qualit\u00e0 e l'abuso dei poteri.\nIl pubblico agente \"abusa\" della propria qualit\u00e0 quando non si limita a dichiararne il possesso, o al limite, a farne sfoggio, ma, per il contesto, l'occasione, le modalit\u00e0 in cui viene fatta valere, essa appare priva di altra giustificazione che non sia quella di far sorgere nel soggetto passivo \"rappresentazioni induttive o costrittive di prestazioni non dovute\", deve cio\u00e8 assumere efficacia psicologicamente motivante.\nL'abuso dei poteri avviene nel momento in cui l'agente li esercita fuori dai casi o al di l\u00e0 dei limiti, stabiliti dalla legge: quando non dovrebbero essere esercitati ovvero quando dovrebbero essere esercitati in modo diverso.\nRapporti con altri reati.\nConcussione e truffa aggravata.\nLa truffa aggravata \u00e8 configurabile quando la qualit\u00e0 o funzione del pubblico ufficiale concorrono in via accessoria alla determinazione della volont\u00e0 del soggetto passivo, che viene convinto con artifici o raggiri ad una prestazione che egli crede dovuta. Invece deve ravvisarsi concussione tutte le volte che l'abuso delle qualit\u00e0 o della funzione del pubblico ufficiale si atteggia come causa esclusivamente determinante, cos\u00ec da indurre il soggetto passivo all'ingiusta dazione che egli sa non dovuta.\nConcussione e corruzione propria.\nLa differenza tra le due figure, non sempre facilmente delineabile, risiede per la giurisprudenza maggioritaria nel \"metus publicae potestatis\".\nSe la dazione o la promessa sono compiute dal privato, in quanto posto in uno stato di soggezione derivante dall'abuso del soggetto pubblico, si integra l'ipotesi di concussione; viceversa, se i due soggetti liberamente agiscono per un risultato comune, si integra l'ipotesi di corruzione.\nNel caso della concussione, il concusso cerca di evitare un danno (\"certat de damno vitando\"), mentre, nella corruzione, cerca di ottenere un vantaggio (\"certat de lucro captando\").\nSi parla di corruzione impropria quando, per compiere la transazione corrotta, il pubblico ufficiale deve porre in essere atti conformi ai doveri d'ufficio.\nLa corruzione sia propria che impropria pu\u00f2 essere \"antecedente\" o \"susseguente\". \u00c8 detta \"antecedente\" quando la retribuzione \u00e8 pattuita anteriormente al compimento dell'atto e al fine di compierlo, mentre \u00e8 detta \"susseguente\" invece quando la retribuzione concerne un atto contrario ai doveri d'ufficio gi\u00e0 compiuto.\nConcussione e corruzione ambientale.\nLa corruzione ambientale \u00e8 quel fenomeno per il quale una persona viene convinta che determinati comportamenti, quali la prestazione dell'indebito, siano dovuti a una ormai consolidata prassi popolare utilizzata da tutti e per questo, anche se non lecita, \"normale\"; chiaro che, affinch\u00e9 si configuri il reato, c'\u00e8 sempre bisogno che il privato venga indotto da un comportamento del pubblico agente.\nConcussione e induzione indebita.\nIl delitto di induzione indebita \u00e8 realizzabile tanto dal pubblico ufficiale quanto dall'incaricato di pubblico servizio, quando invece la concussione \u00e8 realizzabile solo dal pubblico ufficiale.\nNel caso dell'induzione poi, \u00e8 prevista anche la punibilit\u00e0 anche del privato, ovvero di colui che ha subito il reato, con la reclusione fino a 3 anni."}
{"id": "91592", "revid": "729019", "url": "https://it.wikipedia.org/wiki?curid=91592", "title": "Sahaja Yoga", "text": "Sahaja Yoga (dal sanscrito \"Sahaja\", \"innato\" o \"spontaneo\", e \"Yoga\", \"unione\") \u00e8 uno dei pi\u00f9 recenti metodi di yoga, fondato da Shri Mataji Nirmala Devi nel 1970, che si proporrebbe come un metodo unico di meditazione basato su un'esperienza chiamata dai suoi sostenitori \"realizzazione del S\u00e9\" (il risveglio dell'energia Kundalini che si troverebbe, secondo i suoi sostenitori, alla base della spina dorsale, all'altezza dell'osso sacro, e la sua presunta unione con una \"energia divina\" che pervaderebbe, secondo i suoi sostenitori, l'intero universo). Secondo i suoi sostenitori, questa tecnica sarebbe in grado di risvegliare una presunta energia chiamata \"Kundalini\" senza sforzi n\u00e9 tensioni. Questo metodo di meditazione non ha alcun riscontro scientifico.\nIl metodo Sahaja Yoga.\nIntroduzione.\nLo yoga \u00e8 noto da tempi antichissimi in India come una disciplina in grado di purificare il praticante e permettergli il raggiungimento di uno stato di unione con il Divino. In passato, le conoscenze dello yoga erano riservate a pochi eletti, anche perch\u00e9 erano tramandate in sanscrito, un'antica lingua che pochi conoscevano.\nChi voleva accedere a questa conoscenza e realizzare lo yoga, di solito era tenuto a rinunciare alla vita mondana e a dedicarsi all'ascesi al seguito di un maestro spirituale (Guru). Dopo anni di sacrifici e rinunce e avendo ottenuto la completa purificazione, finalmente il discepolo poteva ottenere lo yoga.\nIn seguito, alcuni yogi hanno cominciato a diffondere queste conoscenze al pubblico. Per esempio, nella Bhagavadg\u012bt\u0101. Krishna parla dei vari aspetti dello yoga e lo stesso avviene negli Yoga S\u016btra di Pata\u00f1jali.\nMa, nonostante questa apertura verso il mondo, ancora non era chiaro come ottenere lo yoga.\nPi\u00f9 tardi il santo Gyaneshwara cominci\u00f2 a parlare di un'energia interiore, chiamata Kundalini, in grado di purificare l'essere umano. Nel sesto capitolo del Gyaneshwari, o Dnyaneshwari, che \u00e8 un commentario alla Bhagavad Gita, egli descrive il risveglio e l'azione purificatrice della Kundalini:\nPrincipi di base.\nLa Kundalini.\nAlla base del raggiungimento dello yoga, vi \u00e8 un'energia che risiede nell'osso sacro di ogni essere umano.\nQuesta energia \u00e8 chiamata in sanscrito Kundalini, termine che deriva da kundal, che significa \"spira\", ed indica il fatto che questa energia si trovi avvolta su s\u00e9 stessa in tre spire e mezzo nella sua sede naturale, chiamata in sanscrito Muladhar (da non confondere con il Muladhara chakra che si trova sotto l'osso sacro).\nLa Kundalini si trova allo stato potenziale fin dalla nascita. Nel momento in cui essa \u00e8 risvegliata, si muove lungo un canale energetico (detto Sushumna Nadi) disposto per tutta la lunghezza della spina dorsale, attraversa il cervello e poi un'area detta \"osso della fontanella\" disposta sulla cima della testa (la parte del cranio che \u00e8 morbida nei neonati); infine la Kundalini fuoriesce e si connette con l'energia universale e questa unione \u00e8 detta appunto yoga.\nIl sistema energetico.\nSecondo la tradizione yogica, all'interno di ogni essere umano esiste un complesso sistema energetico (detto anche sistema sottile) costituito da canali, detti nadi, e da centri energetici, detti chakra. \nI tre canali principali sono:\nSi ritiene che questi canali energetici abbiano una corrispondenza fisica con il sistema nervoso autonomo e pi\u00f9 precisamente il canale centrale corrisponde al sistema nervoso parasimpatico, mentre i due canali laterali corrispondono al sistema nervoso simpatico. Recenti studi scientifici sulla meditazione yoga che hanno messo in evidenza questa corrispondenza.\nI sette chakra principali sono: Muladhara, Swadisthana, Nabhi, Anahat, Vishuddhi, Agnya, Sahasrara. A livello fisico essi corrispondono ad altrettanti plessi nervosi.\nLa Realizzazione del S\u00e9.\nLo scopo fondamentale del risveglio della Kundalini \u00e8 quello di ottenere la \"Realizzazione del S\u00e9\". Il S\u00e9, o Spirito, viene chiamato \u0100tman in sanscrito ed indica la pura essenza di ogni essere vivente. Esso si dice risiedere nel Cuore (Anahat chakra).\nSi dice che lo Spirito esiste in ogni essere, ma che l'essere umano ha la possibilit\u00e0 di poterlo realizzare, ovvero diventarne consapevole.\nL'effetto della Kundalini, quando \u00e8 risvegliata, \u00e8 di andare ad agire su tutti i chakra dando loro energia e permettendo loro di migliorare. In particolare, a livello del chakra del Cuore, si ritiene che essa permetta al S\u00e9 di risvegliarsi e di manifestare le sue qualit\u00e0 precipue, tra le quali la pura gioia dell'esistenza e l'amore incondizionato.\nDefinizione del metodo.\nIl metodo di Sahaja Yoga si propone di permettere il risveglio della Kundalini in modo spontaneo. \nUna volta che la Kundalini \u00e8 risvegliata, essa si manifesta fisicamente come una gentile brezza fresca, sulle mani e sul Sahasrara chakra (cio\u00e8 sulla cima della testa); il praticante si sente pi\u00f9 rilassato e con la mente sgombra, in uno stato di consapevolezza senza pensieri. \nNel Dnyaneshwari \u00e8 scritto:\nQuando la Kundalini sale lungo il sistema sottile d\u00e0 energia ai vari chakra e durante questo processo segnala lo stato corrente dei chakra sulle mani attraverso sensazioni percettibili, in quanto esiste una corrispondenza fra i chakra e le varie parti della mano (riflessologia).\nIn questo modo \u00e8 possibile avere una conoscenza obiettiva del proprio stato interiore e poter cos\u00ec intervenire per migliorare la condizione dei propri chakra; per questo motivo, viene detto in Sahaja Yoga che il praticante \u00e8 in grado di diventare il maestro di s\u00e9 stesso.\nLa Meditazione.\nIl metodo di meditazione \"sahaj\" \u00e8 stato sviluppato durante gli anni settanta da Shri Mataji Nirmala Devi.\nSecondo i suoi insegnamenti, lo scopo della meditazione \u00e8 di raggiungere lo stato di consapevolezza senza pensieri e la meditazione \u00e8 un'esperienza interiore spirituale e non strettamente devozionale.\nRiguardo alla meditazione, Shri Mataji ha detto:\n\"La meditazione \u00e8 il solo modo di crescere. Perch\u00e9 quando meditate siete nel silenzio, siete nella consapevolezza senza pensieri, allora ha luogo la crescita della consapevolezza.\"\n\"Tutto \u00e8 stato facilitato per voi in Sahaja Yoga ed anche semplificato. Non dovete soffrire la fame o digiunare, non dovete diventare vegetariani n\u00e9 dovete andarvi a sedere sotto il sole o meditare sull'Himalaya. Niente di tutto questo. Potete sedervi, in modo confortevole, dove desiderate ed entrare in meditazione. Tutto senza difficolt\u00e0. E quando avete stabilizzato il vostro Spirito, potete gioire di ogni bella cosa. Nel complesso, per alcune persone, forse questo \u00e8 veramente troppo. Immaginate di trovarvi seduti nel deserto del Sahara, con un vento che soffia all'impazzata sulle vostre teste: \"Che cosa sta succedendo?\", direste, \"Come \u00e8 possibile vivere qui? Una vita cos\u00ec dura!\". Ma voi non vi sentite cos\u00ec, perch\u00e9 avete il conforto dello Spirito dentro di voi. Si tratta del conforto dello Spirito e per il conforto dello Spirito voi non avete bisogno di nulla. Questa \u00e8 la vostra ricchezza\".\nL'organizzazione di Sahaja Yoga.\nVishwa Nirmala Dharma.\nSahaja Yoga \u00e8 nato in India per proseguire in Inghilterra dove si trasfer\u00ec Shri Mataji nel 1974.\nL'organizzazione dei praticanti Sahaja Yoga si chiama Vishwa Nirmala Dharma, termine sanscrito che significa \"Pura Religione Universale\".\nStoria dell'associazione.\nLa diffusione di Vishwa Nirmala Dharma in Italia ebbe inizio subito dopo la prima presentazione delle tecniche di meditazione Sahaja Yoga effettuata dalla fondatrice, Shri Nirmala Srivastava, nel 1981 a Roma, ad opera di un gruppo di frequentatori. \nNel novembre del 1990 gli associati decisero di dare una base giuridica alla presenza di Vishwa Nirmala Dharma in Italia. All'Associazione Nirmala Dharma venne assegnata una missione eminentemente culturale, di diffusione di orientamenti culturali e di tecniche di meditazione di derivazione induista.\nNegli anni 90, i fondatori decisero di modificare la ragione sociale e, al tempo stesso, dare una struttura chiara e ben definita al quadro di diritti/doveri degli associati, con meccanismi di decisione democratica su un'area di questioni di carattere amministrativo e patrimoniale che cominciavano ad avere una dimensione consistente.\nNe deriv\u00f2 un atto di modificazione della ragione sociale e di maggiore articolazione statutaria. Il nome dell'associazione culturale Nirmala Dharma venne modificato in \u201cVishwa Nirmala Dharma- La Pura Religione Universale\u201d come Ente rappresentante in Italia la Pura Religione Universale; la ragione sociale fu estesa anche alle attivit\u00e0 di istruzione, assistenza e beneficenza che sempre pi\u00f9 connotavano i rapporti tra i soci e tra i soci e la societ\u00e0 civile circostante.\nSuccessive modificazioni statutarie furono fatte con atti pubblici del 2001, del 2004 e del 2005 per adeguare le norme statutarie alla realt\u00e0 associativa in trasformazione.\nNel 2004 l'Associazione Vishwa Nirmala Dharma, \u00e8 stata iscritta nell'Albo nazionale delle Associazioni di Promozione Sociale del Ministero del Lavoro e delle Politiche Sociali.\nStruttura.\nL'Associazione ha sede principale in Magliano Sabina in Vocabolo Albereto n. 10 e pu\u00f2 aprire su tutto il Territorio Italiano sedi secondarie. Le sedi secondarie rappresentano i \u201cCentri Locali\u201d e sono dislocate in tutta Italia.\nL'Associazione \u00e8 un ente di religione e di culto e pu\u00f2 compiere ogni attivit\u00e0 di istruzione, assistenza e beneficenza connesse con il predetto fine, non ha scopi lucrativi e non si propone guadagno o profitto pecuniario per i suoi soci, collaboratori e dirigenti e non distribuisce utili e avanzi di gestione.\nDopo un anno dall'ammissione ogni aspirante, se conferma per iscritto la sua scelta di partecipare alla vita associativa, entra a far parte dei soci effettivi ed \u00e8 iscritto, a cura dei coordinatori, nel registro nazionale dei soci.\nDottrina.\nL'Associazione \u00e8 un ente che rappresenta la Pura Religione Universale in Italia di fronte all'autorit\u00e0 ed ai terzi, e ne cura gli interessi; si ispira agli insegnamenti di Shri Nirmala Srivastava, chiamata Shri Mataji Nirmala Devi dai devoti di tutto il mondo, che riprendono ed integrano il messaggio di tutti i grandi profeti dell'Umanit\u00e0 quali: Abramo, Mos\u00e8, Zoroastro, Socrate, Lao Tse, Confucio, Maometto, Guru Nanak, Raja Janaka, Shri Sai Baba di Shirdi; ed anche agli insegnamenti delle incarnazioni di Dio secondo le varie religioni, quali: Rama, Ges\u00f9, Krishna, Mahavira e Buddha.\nObiettivi.\nL'Associazione opera affinch\u00e9 gli insegnamenti di Shri Mataji Nirmala Devi siano diffusi, letti e messi in pratica; promuove ogni opportuna attivit\u00e0 diretta a favorirne il pieno soddisfacimento in particolare:\nProgetti.\nCorsi di sahaja yoga sono stati previsti nella sezione femminile del carcere di Latina. L'iniziativa patrocinata dal garante regionale dei diritti dei detenuti Angiolo Marroni.\nCritiche.\nUn opuscolo della INFORM (ente con scopi benefici fondato da Eileen Barker nel 1988 presso la London School of Economics) pubblicato nel 2001 sottolinea i pericoli che potrebbero derivare dall'affidarsi totalmente al Guru e suggerisce che potrebbero esserci forti pressioni psicologiche nel caso un membro voglia lasciare il gruppo.\nDavid V. Barrett, nel saggio \"The New Believers\", riporta che critiche al gruppo sono state mosse anche in relazione alla circostanza che in esso si spingerebbero i membri a fare donazioni per pagare i viaggi di Mataji e l'acquisto di costose propriet\u00e0. Barret riporta anche che taluni membri sarebbero stati espulsi perch\u00e9 avrebbero resistito all'influenza che Mataji aveva sulle loro vite. Analoghe critiche sono mosse anche da ex membri.\nI leader della Sahaja Yoga negano ogni addebito in merito, affermando anche che il proprio gruppo \u00e8 riconosciuto come religione sia negli Stati Uniti d'America che in Russia e che ogni membro \u00e8 libero di entrare o uscire dal gruppo anche se riconoscono che i membri sono invitati a fare donazioni per eventi e progetti ma non per i fabbisogni personali dei leader.\nLe autorit\u00e0 austriache hanno espresso, in un rapporto prodotto dal Ministero per l'Ambiente, Giovent\u00f9 e Famiglia, una serie di perplessit\u00e0 legate al fatto che Nirmala Devi viene considerato un'autorit\u00e0 che non pu\u00f2 essere messa in discussione, ad aspetti legati ai metodi di cura delle malattie tramite la meditazione e sulla cui efficacia non c'\u00e8 evidenza scientifica e per l'intervento pi\u00f9 o meno diretto del gruppo nella scelta del coniuge per i propri aderenti."}
{"id": "91593", "revid": "271907", "url": "https://it.wikipedia.org/wiki?curid=91593", "title": "Partito Bolscevico", "text": ""}
{"id": "91594", "revid": "1515147", "url": "https://it.wikipedia.org/wiki?curid=91594", "title": "Corruzione", "text": "La corruzione indica, in senso generico fisico-biologico un processo di degenerazione e decomposizione. \nIn ambito sociale \u00e8 riferito pi\u00f9 specificamente alla condotta di un soggetto che induce qualcuno, in cambio di denaro oppure di altre utilit\u00e0 e/o vantaggi, ad agire contro i propri doveri ed obblighi. Il fenomeno ha molte implicazioni, soprattutto dal punto di vista sociale e giuridico.\nDescrizione generale.\nSi parla di corruzione ambientale quando la corruzione non \u00e8 un atto isolato, ma comune e quasi consuetudinario; in un sistema fortemente compromesso, i partecipanti col tempo si abituano alla corruzione fino al punto di considerarla come una prassi normale. L'effetto che si produce \u00e8 una dannosa distorsione del sistema economico, oltre che un degrado morale della societ\u00e0. A volte si assiste anche ad una collusione tra enti pubblici e/o privati e criminalit\u00e0 organizzata.\nUn simile sistema tende ad isolare ed estromettere gli onesti, perch\u00e9 questi, non avendo niente da rischiare da eventuali indagini, potrebbero danneggiare tutti gli altri coinvolgendo la magistratura. La corruzione endemica \u00e8 tutt'oggi comune nei paesi sottosviluppati (essendo al tempo stesso causa e conseguenza del sottosviluppo), ed \u00e8 stata la condizione pi\u00f9 comune durante la storia; pu\u00f2 essere interpretata come una forma di feudalesimo basata sulle cariche pubbliche anzich\u00e9 sui feudi.\nCorruzione e appalti.\nFenomeni di corruzione vengono scoperti nelle gare di appalti pubblici e privati, ad esempio infrastrutture pubbliche, soggette per legge a bandi d'asta volti a migliorare la qualit\u00e0 e a ridurre i costi per effetto della libera concorrenza tra i partecipanti. In questo senso la corruzione mira a modificare indebitamente il risultato della gara, violando le norme e creando un danno economico alla collettivit\u00e0 (o al privato) per mancata riduzione dei costi, se non addirittura una lievitazione di questi e dei tempi di completamento dell'opera, fino al caso limite di incompiutezza. Oltre a questo si assiste alla violazione del principio liberista della libera concorrenza.\nCorruzione e concussione.\nNella corruzione in senso generico il pubblico ufficiale o l'incaricato di pubblico servizio percepiscono l'utilit\u00e0 in seguito ad un accordo con il privato, viceversa, nella concussione il pubblico ufficiale sfrutta la propria posizione di supremazia o potere per costringere o comunque indurre il privato a corrispondere o promettere denaro o altre utilit\u00e0.\nLe due fattispecie criminose sono, pertanto, l'una l'opposto dell'altra. La giurisprudenza si \u00e8 a questo proposito interrogata sul criterio che consenta di stabilire quando la dazione (detta \"tangente\") \u00e8 frutto di accordo (corruzione) e quando invece \u00e8 frutto di costrizione o induzione (concussione).\nAnalisi economica.\nRobert Klitgaard, esperto di corruzione, afferma che \u00ab\"la corruzione \u00e8 un reato basato sul calcolo, non sulla passione. Le persone tendono a corrompere o a essere corrotte quando i rischi sono bassi, le multe e punizioni minime, e le ricompense grandi\"\u00bb. Lo studioso dei fenomeni di corruzione semplifica affermando che la propensione alla corruzione pu\u00f2 essere rappresentata dalla seguente formula:\ndove C, la Corruzione, \u00e8 tanto pi\u00f9 probabile quanto pi\u00f9 alta \u00e8 la somma di Monopolio pi\u00f9 Segretezza, meno Responsabilit\u00e0, cio\u00e8 responsabilit\u00e0 civile e penale. Nell'equazione di Klitgaard Monopolio e Segretezza hanno valori altissimi quando si tratta di acquisti/vendite del settore militare e l'unica maniera per diminuire la propensione alla corruzione \u00e8 innalzare la probabilit\u00e0 di una punizione severa, cio\u00e8 Responsabilit\u00e0 civile e penale. Il meccanismo di corruzione nel caso di un valore C molto alto equivale, nella teoria dei giochi, al caso di \u201cn\u201d persone nella situazione del dilemma del prigioniero, dove l'equilibrio si risolve con la convenienza per tutti della corruzione, cio\u00e8 ogni \u201cgiocatore\u201d - politico, portaborse, agente, ufficiale, e azienda venditrice - tende alla scelta che massimizza l'utile, cio\u00e8 alla corruzione. Solo una rigorosissima Responsabilit\u00e0 penale e civile pu\u00f2 rendere \"sconveniente\" la corruzione. Nel caso delle commesse militari, \u00e8 infatti l'unica variabile che si pu\u00f2 modificare, visto che la natura militare di una commessa non permette la diminuzione della segretezza (libera stampa, trasparenza) e una vera libera concorrenza (mercato controllato e monopsonico).\nLa formula di Klitgaard evidenzia dunque come un'elevata responsabilit\u00e0 civile e penale possa minimizzare la propensione alla corruzione. Dall'altra parte, le pene - pi\u00f9 o meno severe - non costituiscono un credibile deterrente, in materia di responsabilit\u00e0 civile e penale, in assenza di strutture gestionali bene organizzate, persone qualificate preposte alla gestione, procedure gestionali rigorose, adeguati controlli e sistema giudiziario rapido ed efficiente.\nNel mondo.\nBulgaria.\nSecondo le analisi statistiche, la Bulgaria \u00e8 lo Stato pi\u00f9 corrotto d\u2019Europa, con il PIL pro-capite pi\u00f9 basso e il maggior numero di persone a rischio povert\u00e0 al 40% oltre ad essere ultimo nella classifica della libert\u00e0 di stampa, il pi\u00f9 inquinato e con la pi\u00f9 scarsa assistenza sanitaria. Il presidente Rumen Radev ha rinviato, a fine 2017, al Parlamento la nuova legge anticorruzione, considerata inefficace. La Bulgaria sperava di fare il passo decisivo per l\u2019entrata in Schengen nel 2018 e la fiducia dei cittadini nelle istituzioni UE \u00e8 maggiore rispetto a quella nel governo.\nItalia.\nIn Italia il concetto di corruzione \u00e8 riconducibile a diverse fattispecie criminose, disciplinate nel codice penale italiano; le ultime innovazioni in tema sono state apportate dalla legge Severino nel 2012. Nella storia dell'Italia contemporanea occupa un ruolo rilevante lo scandalo giudiziario denominato \"Mani pulite\", una serie di inchieste condotte negli anni 1990 che rivelarono un alto livello di corruzione presente nel mondo politico ed imprenditoriale italiano dell'epoca.\nRomania.\nIl rapporto pubblicato nel 2017 dal \"Gruppo di Stati contro la corruzione\" (GRECO), organo anticorruzione del Consiglio d'Europa, dice che la Romania ha ottenuto progressi minimi nell'applicazione delle raccomandazioni per la prevenzione e contrasto della corruzione a livello di membri del parlamento, giudici e procuratori; \"la Romania ha applicato al 100% solo due delle 13 raccomandazioni incluse in una valutazione del 2016. Sette raccomandazioni non sono state applicate, mentre altre quattro solo a livello parziale\". Il processo legislativo resta un motivo di preoccupazione a causa delle controversie e delle accuse legate a consultazioni inadatte, uso eccessivo delle procedure d'urgenza e mancanza di trasparenza. Nel 2017 sono state presentate una serie di proposte e controproposte legate a nomine, procedure disciplinari e altri aspetti, per tentare di incidere sull'indipendenza dell'Autorit\u00e0 giudiziaria.\nLa corruzione in Romania colpisce anche il sistema sanitario nazionale. Dal gennaio 2016 all\u2019agosto 2017, con la complicit\u00e0 di funzionari statali, le aziende mediche private hanno redatto centinaia di \"dossier\" su pazienti \"inventati\" per il servizio di cura a domicilio e per ottenere soldi dalle assicurazioni. Il denaro incassato in parte veniva poi dato in forma di tangente ai funzionari delle assicurazioni. Secondo alcune fonti l'illegalit\u00e0 nella sanit\u00e0 romena farebbe s\u00ec che i cittadini romeni abbiano ormai interiorizzato la corruzione negli ospedali; sono essi stessi ad alimentarla per istinto di sopravvivenza; \u00e8 diffusa la pratica di pagare sottobanco il medico cui ci si affida, per evitare liste d\u2019attesa e ottenere un trattamento migliore. La Romania \u00e8 all'ultimo posto nella classifica Euro Health Consumer Index (EHCI); Nel 2016 si trova all\u2019ultimo posto, preceduta anche da Montenegro, Albania e Bulgaria.\nRussia.\nAleksej Naval'nyj, attivista politico russo oppositore del presidente Vladimir Putin, afferma che i rapporti tra Russia e Italia si basano su collaborazioni economiche tra oligarchi e funzionari corrotti.\nL'Italia \u00e8 meta privilegiata dei soldi sporchi rubati in Russia, investimenti che portano con s\u00e9 corruzione e criminalit\u00e0 organizzata.\nNaval'nyj accusa Putin di farsi presidente a vita, costruendo \u00abun sistema feudale basato sui clan\u00bb, amici e figli di amici che ormai controllano l'85% dell'economia russa. \nSecondo l'opposizione russa vi deve essere un'equa distribuzione delle risorse naturali russe, la separazione tra il potere esecutivo e quello giudiziario, una limitazione dei poteri del presidente. Naval'nyj reputa i legami esistenti tra il governo di Putin e l\"'establishment\" italiano, in particolare con partiti specifici, incomprensibili e irritanti.\nTurchia.\nIl presidente turco Recep Tayyip Erdo\u011fan viene accusato di corruzione dall'opposizione, guidata da Kemal K\u0131l\u0131\u00e7daro\u011flu, leader del partito socialdemocratico CHP, per presunte conversazioni telefoniche tra Erdo\u011fan e il figlio Bilal legate a fatti avvenuti nel 2013. In passato Erdo\u011fan aveva gi\u00e0 presentato numerose denunce contro K\u0131l\u0131\u00e7daro\u011flu con richieste di risarcimento milionarie.\nUnione Europea.\nNell'ambito dell'Unione europea, il Consiglio d'Europa ha istituito nel 1999 un organo apposito, il Gruppo di Stati contro la corruzione (GRECO), con un accordo fra 17 Stati membri. Il gruppo conta attualmente 49 membri ed \u00e8 aperto anche a Stati che non fanno parte del Consiglio d'Europa, come la Bielorussia e gli Stati Uniti d'America."}
{"id": "91595", "revid": "92723", "url": "https://it.wikipedia.org/wiki?curid=91595", "title": "Gianna Manzini", "text": "Biografia.\nNasce a Pistoia il 24 marzo 1896, da un'agiata famiglia della borghesia locale. Dopo alcuni anni i genitori decidono di separarsi a causa del contrasto tra le idee anarchiche del padre e il perbenismo conservatore della famiglia della madre. La separazione dei genitori lascer\u00e0 un segno indelebile in Gianna, ancora pi\u00f9 acuito anni dopo dai sensi di colpa e dal rimorso per non essere stata vicina al padre che, dopo avere partecipato ad alcune cospirazioni contro il regime fascista instaurato da poco, e costretto a ritirarsi in volontario esilio in un piccolo paese di montagna, dopo un periodo di confino a Cutigliano, nell'Appennino pistoiese, muore nel 1925 in seguito ad un'aggressione fascista.\nDopo la separazione dei genitori, all'inizio dell'autunno del 1914, per completare gli studi si sposta con la madre a Firenze. Frequenta i corsi di Letteratura all'universit\u00e0 di Firenze partecipando al vivace dibattito culturale nato tra la fine della Prima guerra mondiale e l'insorgere del Fascismo. Durante la preparazione della tesi di laurea (sulle opere ascetiche di Pietro Aretino) conosce Bruno Fallaci, responsabile della terza pagina del quotidiano \"la Nazione\": \u00e8 il classico colpo di fulmine, e in breve tempo, durante il Natale del 1920, si sposano. Nell'estate dello stesso anno aveva gi\u00e0 pubblicato un racconto, il primo di una lunga serie, in cui si notano in modo sempre pi\u00f9 evidente la qualit\u00e0 e le ragioni della sua prosa.\nNel 1928 pubblica il suo primo romanzo, \"Tempo innamorato\", accolto come una ventata di novit\u00e0 dalla critica: recensito da Emilio Cecchi, attira l'attenzione di Andr\u00e9 Gide e Valery Larbaud.\nIncomincia a collaborare alla rivista letteraria Solaria, e in questo ambiente colto e attento alle nuove proposte conosce Arturo Loria, Alessandro Bonsanti, Prezzolini, De Robertis e il giovane Montale, che a proposito del primo libro della Manzini scrive \"\"ha fatto gi\u00e0 molto e molto ancora pu\u00f2 fare per il romanzo italiano\".\nNel 1930 \u00e8 l'unica donna scelta da Enrico Falqui e da Elio Vittorini per l'antologia \"Scrittori Nuovi\", ma con il successo e l'apertura verso la narrativa europea arriva la crisi coniugale: nel 1933 si separa definitivamente dal marito, abbandona l'amata Firenze e insieme ad Enrico Falqui si trasferisce a Roma. La citt\u00e0 in un primo momento le appare ostile, la sua relazione amorosa \u00e8 tempestosa, ma con il tempo ritrova l'equilibrio sentimentale e un luogo dove mettere definitivamente le radici.\nNell'immediato dopoguerra con Falqui fonda la rivista \"Prosa\": l'avventura editoriale durer\u00e0 poco, ma la rivista svolge un ruolo di primo piano nel dibattito sulla narrativa, ospitando scritti di Virginia Woolf, Thomas Mann, Jean-Paul Sartre e Paul Val\u00e9ry.\nParallelamente al suo impegno letterario incomincia per la Manzini anche una pi\u00f9 frivola attivit\u00e0 di cronista di moda, prima sul quotidiano \"Giornale d'Italia\", poi sul settimanale \"Oggi\". Pi\u00f9 tardi, sulla rivista \"La Fiera Letteraria\" tiene una rubrica fissa, che firma con gli pseudonimi di Pamela e Vanessa, scrive articoli scanzonati, pensieri estrosi, distrazioni che concede ad un impegno sempre tirannico e assoluto.\nDopo la lunga e tormentata stesura di \"Lettera all'editore\" (1945), meta-romanzo in cui l'autrice interrompe con brani di riflessione autocritica sequenze narrative ricche di lirismo, nel 1953 pubblica il volume di racconti \"Animali sacri e profani\", apprezzato dal giovane Pier Paolo Pasolini. Il terzo romanzo, \"La Sparviera,\" nel 1956 si aggiudica il Premio Viareggio. La vicenda del protagonista, Giovanni, traspone in parte e trasfigura la storia della malattia polmonare che l'autrice aveva contratto da bambina e che la perseguiter\u00e0 fino alla morte. Alcuni dei suoi interventi alla radio e molti dei testi brevi pubblicati in riviste vengono raccolti nei volumi \"Foglietti\" (1954), \"Ritratti e pretesti\" (1960). Con il quarto romanzo, \"Un'altra cosa\" (1961), che racconta le vicende e riporta le riflessioni di uno scrittore alle prese col proprio mestiere, vince il premio Marzotto. Nel 1965, con il romanzo sperimentale \"Allegro con disperazione\", vince il Premio Napoli. Gli spettri dell'infanzia tornano nell'ultimo romanzo, \"Ritratto in piedi\" (1971), con il quale vince il Premio Campiello e che le procura una notoriet\u00e0 tardiva, e nell'ultimo volume di racconti, \"Sulla soglia,\" che viene pubblicato nel 1973. Fra i molti luoghi importanti per la sua biografia non si possono dimenticare i lunghi periodi passati a Cortina d'Ampezzo, dove frequenta con assiduit\u00e0 la pittrice Alis Levi, quasi certamente la sua migliore amica. La casa di Alis e del marito Giorgio Levi \u00e8 stata uno dei salotti letterari pi\u00f9 importanti della seconda met\u00e0 del secolo. In \"Album di ritratti\", Mondadori 1964, la Manzini dedica all'amica una delle sue pagine migliori.\nMuore a Roma in solitudine il 31 agosto 1974, pochi mesi dopo la scomparsa del suo compagno di vita Enrico Falqui.\nLa tematica.\nLa prosa di Gianna Manzini, \"complicata e un po' abbagliante\" come la definiva gi\u00e0 al suo esordio Emilio Cecchi, ha sempre cercato di costruire il racconto secondo angolature e piani diversi; la narrazione assume a volte un ritmo affannoso, preziosismi lessicali e metaforici, e lo stile diventa spesso acrobazia.\nGiacomo Debenedetti scrisse che \"certamente la Manzini \u00e8 riuscita e riesce a pronunciare parole che, fino all'attimo precedente, avevamo creduto impronunciabili [...] in tal modo [...] ci pu\u00f2 descrivere un visibile che anche noi dovremmo vedere, ma da soli non vedremo mai\"\".\nI suoi due ultimi libri rappresentano per la scrittrice un ritorno doloroso alle origini; il ricordo del padre amatissimo, i sensi di colpa, ripresi dopo un oblio di ben sessant'anni, necessari per sviscerare tutto il suo vissuto: la dolorosa vicenda di un padre ricco che lascia tutto (compresa la famiglia) per inseguire un ideale e un tragico destino, e di una madre ricca borghese, conservatrice e reazionaria, raffigura uno scontro di scelte diverse e inconciliabili.\nManzini si rivela un'intellettuale raffinata, autrice di frammenti lirici e sperimentatrice di forme aperte del testo. Il suo \u00e8 un percorso originale e innovativo, che si pone al di l\u00e0 delle tendenze letterarie, spesso precorrendo i tempi con tecniche nuove e personalissime.\nLa sua opera, bench\u00e9 subito apprezzata dalla critica e da grandi intellettuali, \u00e8 rimasta confinata all'interno di un pubblico ristretto. Oggi sembra che possa finalmente essere illuminata da una nuova rilettura delle sue opere, anche grazie allo straordinario apporto del suo archivio personale, che potr\u00e0 aprire nuove prospettive di ricerca sui suoi testi."}
{"id": "91597", "revid": "339392", "url": "https://it.wikipedia.org/wiki?curid=91597", "title": "Isabella I di Castiglia", "text": ""}
{"id": "91602", "revid": "751106", "url": "https://it.wikipedia.org/wiki?curid=91602", "title": "Motore ad aria compressa", "text": ""}
{"id": "91606", "revid": "399", "url": "https://it.wikipedia.org/wiki?curid=91606", "title": "Teoremi di incompletezza di G\u00f6del", "text": "In logica matematica, i teoremi di incompletezza di G\u00f6del sono due famosi teoremi dimostrati da Kurt G\u00f6del nel 1930. G\u00f6del annunci\u00f2 il suo primo teorema di incompletezza in una tavola rotonda a margine della Seconda Conferenza sull'Epistemologia delle Scienze Esatte di K\u00f6nigsberg. John von Neumann, presente alla discussione, riusc\u00ec a dimostrare il teorema per conto suo verso la fine del 1930 e, inoltre, forn\u00ec una dimostrazione del secondo teorema di incompletezza, che annunci\u00f2 a G\u00f6del in una lettera datata 20 novembre 1930. G\u00f6del aveva, nel frattempo, a sua volta ottenuto una dimostrazione del secondo teorema di incompletezza, e lo incluse nel manoscritto che fu ricevuto dalla rivista \"Monatshefte f\u00fcr Mathematik\" il 17 novembre 1930.. Essi fanno parte dei \"teoremi limitativi\", che precisano le propriet\u00e0 che i sistemi formali non possono avere.\nPrimo teorema di incompletezza.\nSia P una formalizzazione dell'aritmetica di Peano.\nCon il teorema di incompletezza di G\u00f6del si \u00e8 dimostrato che tale teoria risulta completa per i soli assiomi logici, ossia: per ogni formula \"R\", esiste una formula ad essa corrispondente \"r\" tale che:\nIl Primo Teorema di incompletezza di G\u00f6del dice che:\nCon qualche semplificazione, il primo teorema afferma che:\nIntuitivamente, la dimostrazione del primo teorema ruota attorno alla possibilit\u00e0 di definire una formula logica formula_5 che neghi la propria dimostrabilit\u00e0: si prova quindi che, affinch\u00e9 T sia coerente, n\u00e9 formula_5 n\u00e9 formula_7 possono essere dimostrabili. \u00c8 dunque cruciale che T consenta di codificare formule \"autoreferenziali\", che parlino cio\u00e8 di se stesse: questa richiesta \u00e8 garantita dal fatto che T \u00e8 espressiva almeno quanto l'aritmetica o pi\u00f9 in generale che T sia in grado di rappresentare tutte le funzioni ricorsive primitive.\nMerito di G\u00f6del fu dunque l'aver esibito tale proposizione e la vera potenza di tale teorema \u00e8 che vale \"per ogni teoria affine\", cio\u00e8 per qualsiasi teoria formalizzata, forte quanto l'aritmetica elementare. In particolare G\u00f6del dimostr\u00f2 che l'aritmetica stessa risulta incompleta: vi sono dunque delle realt\u00e0 vere ma non dimostrabili.\nQuesto teorema, che esprime uno dei pi\u00f9 discussi limiti della matematica, \u00e8 uno dei pi\u00f9 frequentemente fraintesi. \u00c8 un teorema proprio della \"logica formale\", e se estrapolato da questo contesto pu\u00f2 prestarsi facilmente a interpretazioni erronee. Ci sono diversi enunciati apparentemente simili al primo teorema di incompletezza di G\u00f6del, ma che non sono in realt\u00e0 veri. Questi saranno presentati successivamente nella sezione Fraintendimenti sul teorema di incompletezza di G\u00f6del.\nUna costruzione assiomatica non pu\u00f2 soddisfare contemporaneamente le propriet\u00e0 di coerenza e completezza. Se dagli assiomi viene dedotta l'intera aritmetica, essi portano ad una contraddizione; se i teoremi derivati non sono contraddittori, esiste almeno un teorema non dimostrabile a partire da quei soli assiomi, un caso indecidibile del quale non si pu\u00f2 dire se sia vero oppure falso. Insistendo a postulare con un nuovo assioma la verit\u00e0 di un teorema indecidibile, il problema viene semplicemente spostato e la costruzione ripropone un secondo caso di indecisione. Il caso di indecisione \u00e8 detto ipotesi e, come l'assioma, non \u00e8 dimostrabile, ma diversamente da questo, pu\u00f2 essere accettato o meno; la distinzione fra assioma e ipotesi dipende dal fatto che la non-accettazione di un assioma impone subito di arrestare l'analisi, mentre l'accettazione \u00e8 feconda di conseguenze e teoremi. Invece, l'accettazione o meno di un'ipotesi possono essere entrambe feconde di conseguenze.\nSecondo teorema di incompletezza.\nIl secondo teorema di incompletezza di G\u00f6del, che si dimostra formalizzando una parte della dimostrazione del primo teorema all'interno del sistema stesso, afferma che:\nCon qualche semplificazione,\nQuesto risultato ebbe effetti devastanti in quell'approccio filosofico alla matematica noto come programma di Hilbert. David Hilbert riteneva che la coerenza di sistemi formali complessi, come ad esempio quello dell'analisi matematica sul campo dei reali, potesse essere dimostrata scomponendo il sistema in sistemi pi\u00f9 semplici. In questo modo, il problema della coerenza di tutta la matematica si sarebbe potuto ricondurre alla coerenza dell'aritmetica elementare. Il secondo teorema di incompletezza di G\u00f6del mostra che, dato che nemmeno un sistema particolarmente semplice come quello dell'aritmetica elementare pu\u00f2 essere utilizzato per provare la sua stessa coerenza, cos\u00ec, a maggior ragione, esso non pu\u00f2 essere utilizzato per dimostrare la coerenza di sistemi pi\u00f9 potenti.\nSignificato dei teoremi di G\u00f6del.\nI teoremi di G\u00f6del sono teoremi di logica del primo ordine, e devono essere collocati in questo contesto. Nella logica formale, tanto gli enunciati matematici quanto le dimostrazioni sono scritti in un linguaggio simbolico, dove \u00e8 possibile verificare meccanicamente la validit\u00e0 delle dimostrazioni, e non ci possono essere dubbi sul fatto che un teorema sia conseguenza degli assiomi inizialmente elencati. In teoria, qualsiasi dimostrazione sviluppata entro un sistema formale pu\u00f2 essere verificata da un computer, e di fatto esistono programmi fatti per controllare la validit\u00e0 delle dimostrazioni o per cercare nuove dimostrazioni (sono chiamati dimostratori automatici dei teoremi o General Theorem Prover - G.T.P.).\nPer definire una teoria formale bisogna conoscere e definire alcuni assiomi di partenza. Ad esempio si pu\u00f2 partire da un insieme finito di assiomi, come nella geometria euclidea, oppure, con maggiore generalit\u00e0, si pu\u00f2 consentire che esista un insieme infinito di assiomi. In questo caso, per\u00f2, deve essere possibile controllare meccanicamente se un qualsiasi enunciato \u00e8 un assioma di quell'insieme oppure no (si parla in questo caso di schema di assiomi). In informatica si direbbe che esiste un insieme ricorsivo di assiomi. Anche se pu\u00f2 sembrare strano immaginare un elenco infinito di assiomi, questo \u00e8 proprio ci\u00f2 che si usa nella assiomatizzazione dei numeri naturali nella logica del primo ordine: quando vogliamo convertire gli assiomi di Peano in un linguaggio del primo ordine, il principio di induzione diventa uno schema di assiomi - esso dice che per ogni possibile \"propriet\u00e0\" se lo zero ha \"quella certa propriet\u00e0\" e il successore di qualsiasi numero naturale che abbia \"quella propriet\u00e0\" ha anch'esso \"quella propriet\u00e0\", allora tutti i numeri naturali hanno \"quella propriet\u00e0\" -. Poich\u00e9 ci\u00f2 deve valere per ogni possibile propriet\u00e0 e nel linguaggio del primo ordine non si pu\u00f2 quantificare sulle propriet\u00e0, l'unico modo possibile per definire il principio di induzione in questo contesto \u00e8 considerare un numero infinito di assiomi, uno per ogni possibile propriet\u00e0 che si pu\u00f2 definire nel linguaggio del primo ordine. La teoria assiomatica che si ottiene con tale formalizzazione \u00e8 nota nell'ambito della logica matematica con l'acronimo PA (Peano Arithmetic).\nIl primo teorema di incompletezza di G\u00f6del dimostra che qualsiasi sistema che permette di definire i numeri naturali \u00e8 necessariamente incompleto: esso contiene affermazioni di cui non si pu\u00f2 dimostrare n\u00e9 la verit\u00e0 n\u00e9 la falsit\u00e0.\nIl fatto che possano esistere sistemi incompleti non \u00e8 una scoperta particolarmente sorprendente. Ad esempio se si elimina il postulato delle parallele dalla geometria euclidea si ottiene un sistema incompleto (nel senso che il sistema non dimostra tutte le proposizioni vere). L'essere incompleto per un sistema formale significa semplicemente - da un punto di vista semantico - che esso non include tutti gli assiomi necessari a caratterizzare univocamente uno specifico modello (\u00e8 il caso ad esempio dei primi 4 assiomi di Euclide che ammettono come modello sia la geometria euclidea sia le geometrie non euclidee).\nCi\u00f2 che G\u00f6del ha mostrato \u00e8 che, in molti casi importanti, come nella teoria dei numeri, nella teoria degli insiemi o nell'analisi matematica, non \u00e8 \"mai\" possibile giungere a definire la lista completa degli assiomi che permetta di dimostrare tutte le verit\u00e0. Ogni volta che si aggiunge un enunciato all'insieme degli assiomi, ci sar\u00e0 sempre un altro enunciato non incluso.\nSi possono sempre aggiungere infiniti assiomi; ad esempio, si possono aggiungere \"tutti gli enunciati veri sui numeri naturali\" alla lista degli assiomi, ma tale lista non \u00e8 un insieme ricorsivo. Se si prende un qualsiasi enunciato casuale, non sar\u00e0 possibile stabilire se esso \u00e8 o non \u00e8 un assioma del sistema. Pertanto data una qualsiasi dimostrazione, in generale, non sar\u00e0 pi\u00f9 possibile verificarne la correttezza.\nIl teorema di G\u00f6del ha un'altra interpretazione esprimibile nel contesto informatico. Nella logica del primo ordine l'insieme di tutti i teoremi di una teoria \u00e8 un insieme ricorsivamente enumerabile: ci\u00f2 significa che \u00e8 possibile scrivere un algoritmo che possa generare, prima o poi, ogni dimostrazione valida. Ci si pu\u00f2 chiedere se questi teoremi soddisfino la propriet\u00e0 pi\u00f9 restrittiva di essere anche ricorsivi. \u00c8 possibile scrivere un programma per computer in grado di determinare con certezza se una certa affermazione \u00e8 vera o falsa? Il teorema di G\u00f6del dice che ci\u00f2, in generale, non \u00e8 possibile.\nMolti studiosi di logica sostengono che i teoremi di incompletezza di G\u00f6del abbiano definitivamente affossato il programma di David Hilbert volto a costruire un formalismo matematico universale. L'idea generalmente condivisa \u00e8 che nel secondo teorema si trovi la risposta definitiva che ha dato il colpo di grazia al programma di Hilbert, altri pensano che tale risposta si trovi nel primo teorema, ma c'\u00e8 anche chi ritiene che nessuno dei due conduca necessariamente a questo tipo di conclusione circa il programma di Hilbert.\nEsempi di enunciati indecidibili.\nL'esistenza di un enunciato indecidibile all'interno di un sistema formale non \u00e8 un fatto di per se stesso particolarmente sorprendente.\nNel successivo lavoro congiunto di G\u00f6del e Paul Cohen si trovano esempi concreti di enunciati indecidibili (enunciati che non possono essere n\u00e9 provati n\u00e9 refutati): sia l'assioma della scelta che l'ipotesi del continuo sono indecidibili nella assiomatizzazione tradizionale della teoria degli insiemi. Questi risultati non si basano sul teorema di incompletezza.\nNel 1936, Alan Turing ha dimostrato che il problema dell'arresto\u2014se cio\u00e8 una macchina di Turing si arresta eseguendo un certo programma\u2014\u00e8 indecidibile. Questo risultato fu successivamente generalizzato nel campo delle funzioni ricorsive con il teorema di Rice che mostra come tutti i problemi non banali di decisione sono indecidibili in un sistema completo secondo Turing.\nNel 1973 si \u00e8 dimostrato che il problema di Whitehead della teoria dei gruppi \u00e8 indecidibile nel sistema della teoria degli insiemi. Nel 1977, Kirby, Paris e Harrington dimostrarono che un enunciato della combinatorica, una variazione del teorema di Ramsey, \u00e8 indecidibile nella assiomatizzazione dell'aritmetica data dagli assiomi di Peano ma che pu\u00f2 essere dimostrato nel sistema pi\u00f9 ampio della teoria degli insiemi. Anche il teorema di Kruskal, che trova applicazioni in informatica, \u00e8 indecidibile a partire dagli assiomi di Peano, ma pu\u00f2 essere dimostrato in teoria degli insiemi. Il teorema di Goodstein propone un'affermazione relativamente semplice sui numeri naturali che \u00e8 indecidibile nell'aritmetica di Peano.\nGregory Chaitin ha formulato enunciati indecidibili nella teoria algoritmica dell'informazione e ha di fatto dimostrato un suo teorema di incompletezza valido in questo settore.\nUno dei primi problemi sospettati di essere indecidibili fu il problema della parola per i gruppi, proposto da Max Dehn nel 1911, secondo cui esiste un gruppo finitamente generato che non possiede nessun algoritmo in grado di stabilire se due parole sono equivalenti. Solo nel 1952 si \u00e8 dimostrata l'indecidibilit\u00e0 di questo problema.\nFraintendimenti sul teorema di incompletezza di G\u00f6del.\nL'ampia discussione suscitata dal primo teorema di incompletezza di G\u00f6del ha anche prodotto numerosi fraintendimenti. In questa sezione vengono chiarificate le pi\u00f9 comuni interpretazioni erronee:\nDiscussioni e implicazioni.\nLe conseguenze dell'incompletezza influenzano la filosofia della matematica, e in particolare alcune sue scuole di pensiero, come il formalismo, che basa la definizione dei suoi principi sulla logica formale. Il primo teorema pu\u00f2 essere parafrasato dicendo che \"non \u00e8 possibile costruire un sistema assiomatico omnicomprensivo che sia allo stesso tempo in grado di provare \"tutte\" le verit\u00e0 matematiche, e nessuna falsit\u00e0.\"\nD'altro canto, da un punto di vista strettamente formalista, questa parafrasi dovrebbe essere considerata priva di senso, perch\u00e9 presuppone che la \"verit\u00e0\" e la \"falsit\u00e0\" matematiche siano concetti ben definiti in senso assoluto, e non concetti relativi a ciascun specifico sistema formale.\nLa seguente riformulazione del secondo teorema \u00e8 ancor pi\u00f9 sconcertante per chi si occupa dei fondamenti della matematica:\nPertanto, per poter stabilire la coerenza di un sistema S, \u00e8 necessario utilizzare un altro sistema T. Ma una dimostrazione in T non \u00e8 del tutto convincente a meno che la coerenza di T non sia gi\u00e0 stata stabilita senza usare il sistema S. Ad esempio, la coerenza degli assiomi di Peano per i numeri naturali pu\u00f2 essere dimostrata nella teoria degli insiemi, ma non nella sola teoria dei numeri naturali. Ci\u00f2 fornisce una risposta negativa al problema numero 2 del famoso elenco di David Hilbert sulle pi\u00f9 importanti questioni aperte della matematica (noto come elenco dei problemi di Hilbert).\nIn linea di principio i teoremi di G\u00f6del lasciano ancora qualche speranza: potrebbe essere possibile creare un algoritmo generale che determina, per un dato enunciato, se esso sia indecidibile oppure no, permettendo in questo modo ai matematici di evitare del tutto le proposizioni indecidibili. Comunque, la risposta negativa data all'Entscheidungsproblem mostra che tale algoritmo non pu\u00f2 esistere.\nAlcuni studiosi ritengono che un enunciato, che non pu\u00f2 essere dimostrato all'interno di un sistema deduttivo, pu\u00f2 essere ben dimostrabile con l'uso di un metalinguaggio. E che ci\u00f2 che non pu\u00f2 essere dimostrato in \"quel\" metalinguaggio pu\u00f2 probabilmente essere dimostrato tramite un meta-metalinguaggio. Questo processo, in teoria, pu\u00f2 essere riprodotto all'infinito in modo ricorsivo. Se ci si richiama a una specie di super teoria dei tipi con un assioma di riducibilit\u00e0 \u2014 che con un procedimento induttivo si estende all'intero universo stratificato dei linguaggi \u2014 sarebbe possibile, di volta in volta, aggirare l'ostacolo dell'incompletezza.\nOccorre notare che i teoremi di G\u00f6del sono applicabili solamente a quei sistemi assiomatici \"sufficientemente potenti\".\n\"Sufficientemente potenti\" vuol dire che la teoria contiene un numero sufficiente di regole aritmetiche per consentire la costruzione della codifica necessaria alla dimostrazione del primo teorema di incompletezza. In pratica, tutto ci\u00f2 che si richiede sono alcune regole elementari riguardanti l'addizione e la moltiplicazione, come ad esempio avviene nella formalizzazione nella aritmetica di Robinson. Esistono sistemi assiomatici ancora pi\u00f9 deboli che sono coerenti e completi, ad esempio l'aritmetica di Presburger, in cui si pu\u00f2 dimostrare qualsiasi enunciato vero del primo ordine che riguarda la sola addizione.\nIl sistema assiomatico pu\u00f2 consistere di un numero infinito di assiomi (come nell'aritmetica del primo ordine di Peano), ma, per poter applicare il teorema di G\u00f6del, deve esistere un algoritmo che sia effettivamente in grado di verificare la correttezza delle dimostrazioni. Ad esempio, l'insieme di tutti gli enunciati del primo ordine che sono veri nel modello dei numeri naturali \u00e8 una teoria completa, ovviamente; qui, il teorema di G\u00f6del non si pu\u00f2 applicare perch\u00e9 non esiste una procedura in grado di decidere se un certo enunciato sia o non sia un assioma. Infatti, questo fatto \u00e8 proprio una conseguenza del primo teorema di incompletezza di G\u00f6del.\nUn altro esempio di una teoria specificata in modo tale che ad essa non si possa applicare il primo teorema di G\u00f6del pu\u00f2 essere costruito nel seguente modo. Si ordinano tutti i possibili enunciati sui numeri naturali prima per lunghezza, e poi seguendo l'ordinamento lessicografico. Si parte da un sistema assiomatico inizialmente equivalente al sistema degli assiomi di Peano. Si scorre poi la lista degli enunciati uno ad uno e, se non si pu\u00f2 dimostrare la verit\u00e0 o la falsit\u00e0 dell'enunciato corrente sulla base degli assiomi correnti, lo si aggiunge al sistema. In questo modo si costruisce un sistema che \u00e8 coerente e sufficientemente potente, ma non ricorsivamente enumerabile.\nG\u00f6del stesso dimostr\u00f2 una versione dei precedenti teoremi che \u00e8 tecnicamente leggermente pi\u00f9 povera, mentre la prima dimostrazione dei teoremi nella forma qui presentata \u00e8 stata fornita da J. Barkley Rosser nel 1936.\nFondamentalmente, la dimostrazione del primo teorema consiste nella costruzione, all'interno di un sistema assiomatico formale, di una certa affermazione \"p\" a cui si pu\u00f2 dare la seguente interpretazione meta-matematica:\nIn questa veste, essa pu\u00f2 essere vista come una moderna variante del paradosso del mentitore. Diversamente dall'affermazione del mentitore, \"p\" non fa riferimento diretto a se stessa; la precedente interpretazione pu\u00f2 solamente essere formulata dall'esterno del sistema formale.\nSe il sistema formale \u00e8 coerente, la prova di G\u00f6del mostra che \"p\" (e la sua negazione) non possono essere dimostrate nel sistema.\nPertanto \"p\" \u00e8 \u00abvera\u00bb (\"p\" dice che non pu\u00f2 essere dimostrata, ed effettivamente non pu\u00f2 essere dimostrata) ma appunto non pu\u00f2 essere formalmente dimostrata nel sistema. \nSi noti che aggiungere \"p\" all'elenco degli assiomi non aiuterebbe a risolvere il problema: ci sarebbe un'altra, simile affermazione di G\u00f6del costruibile nel sistema allargato.\nSecondo Roger Penrose questa differenza tra \u00abci\u00f2 che pu\u00f2 meccanicamente essere dimostrato\u00bb e \u00abci\u00f2 che pu\u00f2 essere riconosciuto come vero dagli uomini\u00bb mostra che l'intelligenza umana non ha una natura algoritmica. Questa convinzione \u00e8 sottoscritta anche da JR Lucas in \"Minds, Machines and G\u00f6del \".\nQuesta opinione non \u00e8 generalmente condivisa perch\u00e9, come ha sostenuto Marvin Minsky, l'intelligenza umana pu\u00f2 commettere errori e pu\u00f2 \"comprendere\" affermazioni che sono in realt\u00e0 incoerenti o false. Ci\u00f2 nonostante, Marvin Minsky ha raccontato che Kurt G\u00f6del gli disse personalmente della sua convinzione nel fatto che gli esseri umani possiedono una modalit\u00e0 intuitiva, non solo computazionale, per arrivare alla verit\u00e0 e che quindi il suo teorema non pone limiti a ci\u00f2 che pu\u00f2 essere riconosciuto come vero dall'uomo.\nLa questione se il teorema mostrerebbe la capacit\u00e0 degli uomini di trascendere la logica formale trapassa dalla matematica alla filosofia. Se veramente non fosse possibile sapere dall'esterno se l'affermazione \"p\" \u00e8 vera nel caso in cui il sistema \u00e8 coerente, cadrebbe la possibilit\u00e0 di prestare fede anche al teorema stesso.\nTutto ci\u00f2 che si pu\u00f2 conoscere stando invece all'interno del sistema \u00e8 la verit\u00e0 della seguente affermazione:\nQuesta affermazione pu\u00f2 facilmente essere dimostrata \"all'interno del sistema\". Infatti, tale dimostrazione sar\u00e0 ora schematicamente delineata.\nSchema della dimostrazione del primo teorema.\nIl problema principale che deve essere affrontato per sviluppare l'idea di dimostrazione precedentemente formulata \u00e8 il seguente: per costruire un enunciato \"p\" che sia equivalente a \"\"p\" non pu\u00f2 essere dimostrato\", \"p\" deve in qualche modo contenere un riferimento a \"p\", ovvero a se stesso, il che potrebbe dare facilmente origine ad un processo infinito di autoreferenziamento. Il geniale stratagemma di G\u00f6del, utilizzato successivamente anche da Alan Turing per risolvere l'Entscheidungsproblem, \u00e8 il seguente.\nPer cominciare, ad ogni formula o enunciato che pu\u00f2 essere formulato nel sistema \u00e8 assegnato un numero univoco, che \u00e8 chiamato il suo numero di G\u00f6del.\nCi\u00f2 \u00e8 fatto in modo che si possa facilmente effettuare una conversione meccanica tra le formule e i relativi numeri di G\u00f6del, e viceversa. Dato che il sistema considerato \u00e8 abbastanza potente da poter operare con i \"numeri\", sar\u00e0 ora possibile operare allo stesso modo anche con le \"formule\".\nUna formula \"F\"(\"x\") che contiene una sola variabile libera \"x\" \u00e8 chiamata \"forma dichiarativa\". Quando a \"x\" si sostituisce uno specifico numero, la forma dichiarativa si trasforma in un enunciato, potenzialmente vero o falso, che pu\u00f2 essere o non essere dimostrabile nel sistema. Le forme dichiarative non sono enunciati e quindi non possono essere dimostrate vere o false. Comunque, ogni forma dichiarativa \"F\"(\"x\") ha un suo numero di G\u00f6del che si pu\u00f2 denotare con la scrittura G(\"F\"). La scelta della variabile libera utilizzata nell'espressione \"F\"(\"x\") non \u00e8 rilevante per l'assegnazione del numero di G\u00f6del G(\"F\").\nA partire da un'analisi attenta degli assiomi e delle regole del sistema, si pu\u00f2 costruire una forma dichiarativa \"P\"(\"x\") che traduce il seguente concetto: \"x\" \u00e8 il numero di G\u00f6del di un enunciato che pu\u00f2 essere dimostrato nel sistema. Formalmente: \"P\"(\"x\") pu\u00f2 essere dimostrata se \"x\" \u00e8 il numero di G\u00f6del di un enunciato dimostrabile, e la sua negazione \u00ac\"P\"(\"x\") pu\u00f2 essere dimostrata se non lo \u00e8.\nA questo punto interviene l'idea risolutiva: chiamiamo \"auto-indimostrabile\" una formula che afferma meta-matematicamente la propria non dimostrabilit\u00e0. Applicando questa definizione, una forma dichiarativa \"F\"(\"x\") \u00e8 \"auto-indimostrabile\" se la forma \"F\", applicata al suo stesso numero di G\u00f6del, non \u00e8 dimostrabile.\nQuesto concetto pu\u00f2 essere definito formalmente, dato che si pu\u00f2 costruire una forma dichiarativa \"SU\"(\"z\") la cui interpretazione dice che \"z\" \u00e8 il numero di G\u00f6del di una forma dichiarativa auto-indimostrabile. Formalmente, \"SU\"(\"z\") \u00e8 definita come: sia \"F\"(\"x\") la formula per cui si ha \"z \"= G(\"F\"), e sia \"y\" \u00e8 il numero di G\u00f6del dell'enunciato \"F\"(G(\"F\")), allora \"SU\"(\"z\") = \"\u00acP\"(\"y\"). A questo punto, l'enunciato cercato \"p\", precedentemente introdotto pu\u00f2 essere definito come:\nIntuitivamente, quando ci si chiede se \"p\" \u00e8 vero, ci si pone la domanda: \"La propriet\u00e0 di essere auto-indimostrabile \u00e8 di per s\u00e9 stessa auto-indimostrabile?\" Tutto ci\u00f2 ricorda molto da vicino il paradosso del barbiere che racconta di quel barbiere che rade unicamente quelle persone che non si radono da sole: chi rade il barbiere?\nAssumiamo ora che il nostro sistema assiomatico sia coerente.\nSe \"p\" fosse dimostrabile, allora \"SU\"(G(\"SU\")) sarebbe vero, e per la definizione di \"SU\", \"z\"\u00a0=\u00a0G(\"SU\") sarebbe il numero di G\u00f6del di una forma proposizionale auto-indimostrabile. Pertanto \"SU\" sarebbe auto-indimostrabile, e ci\u00f2 implica, per la stessa definizione di auto-indimostrabilit\u00e0 che \"SU\"(G(\"SU\")) non \u00e8 dimostrabile, ma questo \u00e8 il nostro enunciato \"p\": \"p\" non \u00e8 dimostrabile. Questa contraddizione porta a concludere che \"p\" non pu\u00f2 essere dimostrabile.\nSe la negazione di \"p\"= \"SU\"(G(\"SU\")) fosse dimostrabile, allora per la definizione di \"SU\" ci\u00f2 significherebbe che \"z\"\u00a0=\u00a0G(\"SU\") non \u00e8 il numero di G\u00f6del di una forma auto-indimostrabile, il che implica che \"SU\" non \u00e8 auto-indimostrabile. Per la definizione di auto-indimostrabilit\u00e0, si conclude che \"SU\"(G(\"SU\")) \u00e8 dimostrabile, e quindi \"p\" \u00e8 dimostrabile. Ancora una volta si giunge a una contraddizione. Quest'ultima contraddizione implica che anche la negazione di \"p\" non pu\u00f2 essere dimostrata.\nQuindi l'enunciato \"p\" non pu\u00f2 essere n\u00e9 dimostrato n\u00e9 confutato all'interno del nostro sistema.\nSchema della dimostrazione del secondo teorema.\nSia \"p\" l'enunciato indecidibile costruito prima, e si assuma che la coerenza del sistema sia dimostrabile all'interno del sistema stesso. Precedentemente si \u00e8 mostrato che se il sistema \u00e8 coerente, allora \"p\" non \u00e8 dimostrabile. La dimostrazione di questa implicazione pu\u00f2 essere formalizzata nel sistema stesso, e quindi l'affermazione \"\"p\" non \u00e8 dimostrabile\", o \"\u00ac\"P\"(\"p\")\" pu\u00f2 essere dimostrata nel sistema.\nMa quest'ultima affermazione \u00e8 equivalente allo stesso enunciato \"p\" (e questa equivalenza pu\u00f2 essere dimostrata nel sistema), quindi \"p\" pu\u00f2 essere dimostrato nel sistema. Questa contraddizione implica che il sistema deve essere incoerente."}
{"id": "91609", "revid": "339392", "url": "https://it.wikipedia.org/wiki?curid=91609", "title": "Unione dei Democratici Cristiani e di Centro", "text": ""}
{"id": "91612", "revid": "204391", "url": "https://it.wikipedia.org/wiki?curid=91612", "title": "Incisura dicrotica", "text": ""}
{"id": "91615", "revid": "1515147", "url": "https://it.wikipedia.org/wiki?curid=91615", "title": "Socialdemocrazia", "text": "La socialdemocrazia \u00e8 una filosofia politica, sociale ed economica che sostiene riforme in senso socialista all'interno dei sistemi di democrazia liberale, rifiutando perci\u00f2 le teorie rivoluzionarie proprie del comunismo e del massimalismo. \u00c8 emersa alla fine del XIX secolo ed \u00e8 propria delle politiche di centro-sinistra.\nPer socialdemocrazia si intende il socialismo riformista, ispirato ai principi della democrazia parlamentare, rispettoso dei diritti individuali di libert\u00e0 (inclusa la libert\u00e0 di mercato) e fortemente sostenitore dello stato sociale, per realizzare una maggiore equit\u00e0 sociale e correggere i \u201cdifetti\u201d del mercato.\nDagli accademici la socialdemocrazia \u00e8 descritta come sostenitrice di interventi economici e sociali per promuovere la giustizia sociale nel quadro di un sistema politico liberal-democratico e di un'economia mista orientata al capitalismo. I protocolli e le norme utilizzati per raggiungere questo obiettivo comportano un impegno per la democrazia rappresentativa e partecipativa, misure per la redistribuzione dei redditi, regolazione dell'economia nell'interesse generale e disposizioni socio-assistenziali. Grazie al governo di lunga data dei partiti socialdemocratici durante il consenso del dopoguerra e della loro influenza sulla politica socioeconomica nell'Europa settentrionale e occidentale, la socialdemocrazia divenne associata al keynesismo, al modello nordico, al paradigma social-liberale e agli stati assistenziali all'interno dei circoli politici negli ultimi anni del XX secolo. \n\u00c8 stata descritta come la forma pi\u00f9 comune di socialismo occidentale o moderno, cos\u00ec come l'ala riformista del socialismo democratico.\nPur mantenendo il socialismo come obiettivo a lungo termine, la socialdemocrazia cerca di umanizzare il capitalismo e creare le condizioni perch\u00e9 porti a maggiori risultati democratici, egualitari e solidaristici. \u00c8 caratterizzato da un impegno a favore di politiche volte a ridurre la disuguaglianza, eliminare l'oppressione dei gruppi svantaggiati e sradicare la povert\u00e0, nonch\u00e9 il sostegno a servizi pubblici universalmente accessibili come l'assistenza agli anziani, l'assistenza all'infanzia, l'istruzione, l'assistenza sanitaria e la compensazione dei lavoratori.\nGeneralit\u00e0.\nSecondo alcuni storici, il concetto di \"democrazia sociale\" sarebbe nato in Francia negli anni quaranta dell'Ottocento relativamente alle istanze di riforma politica e sociale sostenute da movimenti democratici, spesso di matrice borghese, e solo in un secondo momento il termine sarebbe stato fatto proprio dal movimento operaio. Albert Mathiez indica invece l'idea socialdemocratica come trasformazione pacifica delle idee rivoluzionarie del 1792: lo storico francese indica addirittura il leader giacobino Maximilien Robespierre (1758-1794) come il \"padre della moderna socialdemocrazia\", come esposta nella Costituzione francese del 1793, che riconosceva il diritto alla propriet\u00e0 privata, ma prevedeva molte misure sociali in favore del popolo e della media e bassa borghesia e contro la nobilt\u00e0.\nI socialdemocratici veri e propri, convinti che la transizione verso una societ\u00e0 socialista potesse essere attuata attraverso un processo democratico e non mediante una svolta rivoluzionaria, si proponevano quindi di diffondere gli ideali del socialismo nel contesto di un sistema democratico, riconoscendo le loro radici politico-culturali soprattutto nel revisionismo bernsteiniano e nell'umanesimo socialista di impronta turatiana.\nCol tempo, i socialdemocratici hanno elaborato tesi riguardanti il socialismo liberale, il progressismo e il laburismo con la sua terza via, distinguendosi dai socialisti \"democratici\" autentici, che hanno come obiettivo la fine pacifica del capitalismo. Per Ian Adams, la socialdemocrazia del secondo dopoguerra e il New Labour inglese sono esempi di socialismo liberale, in contrasto con il socialismo classico.\n\"Socialismo democratico\" e \"socialdemocrazia\", a volte intesi in maniera analoga, presentano una caratterizzazione da parte di alcuni studiosi per cui tra i partiti socialdemocratici troveremmo coloro che originariamente hanno dato vita all'Internazionale Socialista in opposizione al Comintern, mentre tra i partiti socialisti democratici sarebbero collocati diversi partiti ex-comunisti.\nNel significato attuale, dunque, \"la socialdemocrazia si riconosce e si identifica nelle politiche dello Stato sociale\" , prediligendo la democrazia parlamentare, il mercato capitalistico\", nonch\u00e9 un \"intervento regolatore dello Stato e la redistribuzione del reddito in senso egualitario\". La socialdemocrazia divenne in questo senso una corrente politica aperta alla rappresentanza anche dei ceti medi e si allontan\u00f2 definitivamente dalla radice rivoluzionaria e operaia del marxismo.\nA livello europeo i partiti socialdemocratici, socialisti democratici e laburisti si sono organizzati nel Partito del Socialismo Europeo, mentre alcuni partiti che si dicono tuttavia socialisti democratici e socialdemocratici hanno aderito, assieme a partiti di ispirazione comunista, al Partito della Sinistra Europea.\nStoria.\nLe origini.\nMolti partiti, nella seconda met\u00e0 del XIX secolo, si autodefinirono \"socialdemocratici\", come l'inglese \"Social Democratic Federation\", e il Partito Operaio Socialdemocratico Russo ma all'epoca tutti questi partiti prevalentemente marxisti prevedevano la necessit\u00e0 di una rivoluzione per giungere al socialismo.\nLa situazione cambi\u00f2 nel corso degli anni e la pubblicazione nel 1899 da parte di Eduard Bernstein de \"I presupposti del socialismo e i compiti della socialdemocrazia\" diede inizio a una profonda revisione del pensiero marxista e l'abbandono della necessit\u00e0 della prospettiva rivoluzionaria. Il rifiuto della prospettiva rivoluzionaria, gi\u00e0 prima della fine della grande guerra, caratterizz\u00f2, probabilmente per primo, il Partito Socialdemocratico di Germania, pur in presenza di distinguo tra il revisionismo di Eduard Bernstein ed il marxismo ortodosso di Karl Kautsky. Malgrado le divergenze, i socialisti riformisti e quelli rivoluzionari rimasero uniti fino allo scoppio della prima guerra mondiale. Il conflitto per\u00f2, acu\u00ec le tensioni interne fino alla rottura definitiva.\nI socialisti riformisti scelsero, infatti, di appoggiare i rispettivi governi nazionali in occasione dell'entrata in guerra, cosa che per i socialisti rivoluzionari signific\u00f2 un vero e proprio tradimento ai danni del proletariato (visto che si tradiva il principio secondo cui i proletari di tutti i paesi dovevano essere uniti nella loro lotta al capitalismo, non prendendo parte ai conflitti fra i governi \"capitalisti\"). Si ebbero perci\u00f2 violenti scontri fra i due schieramenti, questa nuova posizione e la successiva Rivoluzione russa del 1917 portarono a una frattura all'interno del movimento socialista, con i socialdemocratici che abbandonarono i metodi rivoluzionari e i socialisti rivoluzionari marxisti che presero il nome di comunisti.\nIl secondo dopoguerra.\nLa maggioranza dei partiti socialdemocratici fra la fine della seconda guerra mondiale e gli anni ottanta del XX secolo per\u00f2 fin\u00ec con l'abbandonare definitivamente ogni proposta di superamento del capitalismo, rappresentando cos\u00ec l'ala pi\u00f9 moderata del movimento socialista, sostenitrice di riforme sociali all'interno delle istituzioni liberal democratiche. Tappa fondamentale di questo processo \u00e8 sicuramente il congresso di Bad Godesberg del 1959, in cui il Partito Socialdemocratico di Germania \u2013 uno dei partiti pi\u00f9 influenti della socialdemocrazia\u00a0\u2013 elimin\u00f2 ogni riferimento al marxismo nel suo programma.\nI partiti socialdemocratici dei paesi del Nord Europa (come Norvegia, Finlandia, Danimarca, Svezia, Islanda), in realt\u00e0, avevano gi\u00e0 ideato negli anni trenta un sistema, definito \"modello nordico\", in cui vengono infatti fortemente promossi l'uguaglianza di status ed un ampio welfare state, pur rimanendo nel libero mercato.\nLa moderna socialdemocrazia.\nA partire dalla fine degli anni ottanta, quasi tutti i partiti socialdemocratici europei avevano intrapreso la cosiddetta \"terza via\", una politica moderata volta a corrispondere meglio alle esigenze delle moderne societ\u00e0 democratiche, traguardando cos\u00ec sia la stabilit\u00e0 economica che il pieno consenso elettorale. I moderni socialdemocratici sono generalmente favorevoli all'economia di mercato nella forma di un'economia mista che bilanci il capitalismo con provvedimenti governativi in favore di certi servizi d'interesse pubblico. Molti partiti socialdemocratici hanno gradualmente aggiornato i tradizionali obiettivi del socialismo delle origini, spostando la propria attenzione verso la tutela dei diritti umani e le richieste di sviluppo, tagliando (ove possibile) la tassazione e procedendo a una moderata deregolamentazione in campo industriale per favorire gli investimenti. In questo senso la moderna socialdemocrazia sembra essersi contaminata con il liberalismo sociale.\nMolte scelte politiche approvate da socialdemocratici nel passato permangono ancora oggi nei vari paesi dove sono state applicate, essendo state ormai adottate da tutti i principali partiti politici; tra questi provvedimenti si collocano, ad esempio, il principio di progressivit\u00e0 nella tassazione sul reddito, la sanit\u00e0 e l'istruzione pubbliche. Tuttavia altre misure - come l'istruzione universitaria gratuita - sono state, in seguito, parzialmente modificate, spesso proprio dagli stessi governi socialdemocratici. La maggior parte dei socialdemocratici oggi ha anche abbandonato il concetto di nazionalizzazione (precedentemente pilastro della vecchia socialdemocrazia) ed ha invece avviato processi di privatizzazione (totale o parziale) di aziende e servizi di propriet\u00e0 dello Stato. Questi cambiamenti sono avvenuti in governi come quelli di Bob Hawke e Paul Keating (Australia), in quello di Tony Blair (Regno Unito), in quello di Gerhard Schr\u00f6der (Germania) e nella Rogernomics di Roger Douglas (Nuova Zelanda).\nUna moderna socialdemocrazia, \"socialdemocrazia liberale\" secondo la definizione di Blair, rappresenta dunque l'ala pi\u00f9 moderata del vasto movimento socialista, sostenitrice di riforme sociali all'interno delle istituzioni liberaldemocratiche, compresa l'economia di mercato. Le politiche perseguite da importanti leader socialdemocratici dei giorni nostri, come Blair e Schr\u00f6der (taglio delle tasse, privatizzazioni e deregolamentazione in campo industriale, senza tuttavia trascurare il \"welfare\" e i programmi sociali), testimoniano un completo abbandono dell'orizzonte socialista. Questi sviluppi potrebbero contribuire alla trasformazione dell'Internazionale Socialista in un vasto schieramento progressista che integri sempre di pi\u00f9 le frange di sinistra del liberalismo (il liberalismo sociale) e del cristianesimo democratico (il cristianesimo sociale).. Un esempio di ci\u00f2 \u00e8 stato Partito Democratico italiano prima del #CambioVerso del 2014, nato dall'incontro di socialdemocratici, cristiano-sociali, liberali di sinistra e ambientalisti, talvolta classificato come un partito socialdemocratico e pi\u00f9 spesso come un partito progressista modellato pi\u00f9 sull'esempio americano che su quelli europei.\nDefinizione.\nLa socialdemocrazia sostiene la necessit\u00e0 di un programma di graduali riforme legislative del sistema capitalistico, al fine di rendere quest'ultimo pi\u00f9 equo. Questo \"doppio nodo\" che esiste tra le riforme e il pensiero socialdemocratico, ha fatto s\u00ec che per molti decenni il riformismo si identificasse nella sostanza con la socialdemocrazia. Spesso la socialdemocrazia non esclude l'ipotetico raggiungimento della societ\u00e0 socialista tramite il graduale superamento del capitalismo, ma decide di farlo lentamente tramite riforme. \nSi definiscono socialdemocratici partiti che si rifanno all'esperienza dei partiti socialisti nati alla fine del XIX secolo. Nella prassi contemporanea, pertanto, i partiti socialdemocratici sono formazioni progressiste, in genere aperte alle libert\u00e0 personali e alla tutela non solo della classe lavoratrice ma anche del lavoro autonomo, e quindi aperto alle classi medie. I partiti socialdemocratici sono particolarmente forti nell'Europa settentrionale (Svezia, Norvegia e Danimarca) e in Germania.\nL'Internazionale Socialista defin\u00ec la socialdemocrazia come la forma ideale di democrazia rappresentativa, che avrebbe potuto risolvere i problemi tipici della democrazia liberale. Tale forma ideale si sarebbe raggiunta seguendo i principi del cosiddetto \"welfare state\" (traducibile in italiano con \"stato del benessere\"). Il primo di questi principi guida \u00e8 la libert\u00e0, che non include solo le libert\u00e0 individuali, ma anche la libert\u00e0 dalla discriminazione e quella dalla dipendenza dai proprietari dei mezzi di produzione o dai detentori illegittimi del potere politico, cos\u00ec come la libert\u00e0 di poter determinare il proprio destino. Si aggiungono poi l'equit\u00e0 e la giustizia sociale, intese non solo come eguaglianza di fronte alla legge ma anche come equit\u00e0 socioeconomica e culturale, concedendo perci\u00f2 a tutti gli esseri umani in quanto tali le medesime opportunit\u00e0, a prescindere dalle loro differenze. Infine, vi \u00e8 una sorta di solidariet\u00e0 che porta all'unit\u00e0 e a un senso di compassione (da intendersi, per\u00f2, con accezione positiva) nei confronti delle vittime delle ingiustizie e delle disuguaglianze.\nSocialdemocratici e socialisti democratici.\nNella pi\u00f9 recente evoluzione storica, almeno a partire dalla fine del XIX secolo, anche le componenti pi\u00f9 a sinistra del socialismo occidentale hanno definitivamente acquisito l'idea di non poter prescindere dal contesto democratico: anche i socialisti pi\u00f9 tradizionalisti e pi\u00f9 a sinistra si sono inseriti in quel filone culturale e politico chiamato \"socialismo democratico\", rappresentandone la \"sinistra\" interna. Tale tendenza coesiste e si contrappone all'altra ala del movimento, costituita da coloro che si definiscono \"socialdemocratici\", riuniti nell'Internazionale Socialista e, in Europa, nel Partito del Socialismo Europeo.\nGli appartenenti alle correnti della sinistra interna sono per la maggior parte neo-comunisti (per es. il Partito del Socialismo Democratico tedesco) che - pur avendo abbandonato pienamente la visione rivoluzionaria - sostengono di poter superare, almeno in parte, il capitalismo attraverso riforme mirate alla instaurazione non di uno \"Stato socialista\", ma di un sistema democratico parzialmente basato sulla democrazia diretta e radicato (tesi riprese dall'eurocomunismo), tanto a livello locale come a livello nazionale, attraverso associazioni popolari e dei lavoratori. In Europa alcuni partiti di \"sinistra\" (anche se non tutti) si sono incontrati con i \"neo-comunisti\" in un unico soggetto politico di sinistra: il Partito della Sinistra Europea, formando con gli \"eco-socialisti\" l'euro-gruppo della Sinistra Unitaria Europea/Sinistra Verde Nordica.\nLa socialdemocrazia scandinava.\nSe la socialdemocrazia \u00e8 nata in Germania, essa si \u00e8 radicata in modo del tutto particolare nei Paesi scandinavi, Svezia, Norvegia e Danimarca.\nIn Svezia la socialdemocrazia ha giocato un ruolo politico dominante sin dal 1917, dopo che i riformisti confermarono la loro forza e i rivoluzionari e i massimalisti lasciarono il partito. L'influenza socialdemocratica sulla societ\u00e0 e il governo \u00e8 spesso descritta come egemonica: paragonabile a quella esercitata in Italia fino ai primi anni novanta dalla Democrazia Cristiana. Dopo il 1932 i gabinetti sono stati guidati e dominati dai socialdemocratici con l'eccezione di pochi mesi nel 1936; sei anni dal 1976 al 1982; e tre anni dal 1991 al 1994. Dalle elezioni del 2006 i socialdemocratici sono usciti sconfitti di misura.\nLa Svezia inoltre, sperimenta dipendenza assistenziale di circa il 20% della popolazione in et\u00e0 da lavoro secondo la confederazione di sindacato svedese. Tuttavia, in Svezia si \u00e8 registrato un lieve aumento della criminalit\u00e0, . I medesimi risultati si sono verificati anche in Norvegia, altro esempio di Paese a lunga guida socialdemocratica. Rispetto alla socialdemocrazia europea che ha adottato la terza via ha accettato un sistema economico pi\u00f9 liberista sempre per\u00f2 con un influsso del pensiero keynesiano, .\nL'assetto della socialdemocrazia svedese \u00e8 andato via via modificandosi a partire dalla crisi petrolifera che colp\u00ec, negli anni settanta, tutta l'economia mondiale, portando il governo svedese a mettere in discussione gli stessi obiettivi dello Stato sociale; questo periodo fu caratterizzato da una elevata inflazione, che termin\u00f2 con la crescita economica - spinta da condizioni internazionali favorevoli - di met\u00e0 anni ottanta. A partire dalla fine del decennio, la produzione industriale \u00e8 andata per\u00f2 diminuendo, e il tasso di disoccupazione ha raggiunto valori allarmanti, portando il governo ad intervenire pi\u00f9 volte a sostegno del settore privato.\nNel corso degli anni novanta il governo svedese ha cercato di rimediare alle crescenti difficolt\u00e0 con un programma di privatizzazione delle aziende statali, con riforme in campo previdenziale e pensionistico, e con la concessione di una pi\u00f9 ampia autonomia alla banca centrale al fine di contenere l'inflazione. Per promuovere l'ingresso della Svezia nell'Unione Europea, vi sono state ulteriori liberalizzazioni: il mercato del credito \u00e8 stato deregolamentato, sono stati rimossi i controlli sul mercato dei cambi, il sistema fiscale \u00e8 stato riformato, ed \u00e8 stato favorito l'ingresso degli investimenti esteri. Il ruolo dello Stato \u00e8 comunque tuttora rilevante, sia nel campo della previdenza sociale che in quello degli incentivi al settore privato.\nCritiche alla socialdemocrazia.\nLe forze di destra, solitamente, sostengono che i sistemi socialdemocratici siano troppo restrittivi nei confronti dei diritti individuali e che la scelta del singolo sia impoverita in un sistema in cui lo Stato offre (fino ad arrivare a una sorta di monopolio) scuole, assistenza sanitaria e molti altri servizi.\nLe componenti pi\u00f9 conservatrici del pensiero liberale e le forze conservatrici in generale affermano che la socialdemocrazia interferisce con i meccanismi del libero mercato e danneggi l'economia, portando a una crescita eccessiva del debito pubblico e scoraggiando gli investimenti degli imprenditori, esponendo inoltre il ceto medio e gli strati sociali pi\u00f9 svantaggiati a rischi quali la perdita del potere d'acquisto, dovuta principalmente all'elevata tassazione necessaria a mantenere lo stato assistenziale, a fenomeni inflazionistici e alla disoccupazione sul lungo periodo.\nSul versante opposto, vi sono forze di sinistra che muovono delle critiche alla socialdemocrazia. I marxisti e i comunisti in particolare criticano i socialdemocratici accusandoli di essere cos\u00ec legati al sistema capitalistico da divenire indistinguibili dai moderni liberali. Il fatto che molti socialdemocratici abbiano rinunciato alla denominazione di \"socialisti\" e alla realizzazione di uno Stato socialista quale ultima tappa del loro impegno politico, con la decisione di operare all'interno del sistema capitalistico piuttosto che di provare a superarlo, ha fatto s\u00ec che molte forze di sinistra abbiano accusato i socialdemocratici di essere dei traditori. Di fatto la socialdemocrazia scandinava entra a pieno regime nella definizione di economia sociale di mercato, una \"terza via\" al di l\u00e0 del puro capitalismo o del socialismo reale: obiettivo dei socialdemocratici infatti \u00e8 non rinunciare ai presunti vantaggi offerti dal sistema capitalistico, operando allo stesso tempo affinch\u00e9 siano mantenute politiche di sostegno sociale ai ceti medio-bassi.\nPartiti politici socialdemocratici.\nI partiti politici socialdemocratici sono presenti in numerosi Paesi democratici. Nel corso del XX secolo, partiti come il Partito Laburista nel Regno Unito, il Partito Socialdemocratico Tedesco e molti altri in Europa, Canada (Nuovo Partito Democratico), Australia (Partito Laburista Australiano) e Nuova Zelanda (Partito Laburista) hanno implementato o proposto programmi politici riguardanti la legislazione del lavoro e un crescente \"welfare state\".\nSul finire del XX secolo, molti di questi partiti hanno finito col prendere le distanze dalla tradizionale proposta economica socialdemocratica. Attualmente, i socialdemocratici non ritengono che vi sia un conflitto fra l'economia di libero mercato e la loro definizione di societ\u00e0 socialdemocratica. Molti partiti socialdemocratici hanno adottato il liberalismo sociale o politiche della cosiddetta terza via, che promuovono una deregolamentazione dell'economia e sottolineano il concetto di \"uguaglianza di opportunit\u00e0\" quale misura dell'uguaglianza sociale. \nLa maggior parte dei partiti socialdemocratici \u00e8 membro dell'Internazionale Socialista, succeduta alla Seconda Internazionale in contrapposizione con il Comintern. In Europa il Partito del Socialismo Europeo (PSE) raccoglie i partiti socialdemocratici di tutti i Paesi, sia quelli socialiberali (socialdemocratici liberali) che quelli della socialdemocrazia classica. Tuttavia importanti tratti correlati alla socialdemocrazia si ritrovano anche nel Partito Democratico Europeo (PDE), il quale si propone di conciliare la tradizione cristiano-sociale con quella del liberalismo sociale. Esempi di partiti socialdemocratici classici nel mondo oggi sono il Congresso Nazionale Africano, Fatah, il Partito Socialista dell'Uruguay e Meretz. \nPer quanto riguarda l'Italia, fanno parte del PSE il Partito Socialista Italiano ed il Partito Democratico. Vi sono poi altri partiti socialdemocratici e tra questi si ricordino: Possibile, Articolo Uno, Sinistra Italiana, il Partito Socialista Democratico Italiano ed il Nuovo PSI.\nAttualmente il Partito Democratico fa parte del gruppo dell'Alleanza Progressista dei Socialisti e dei Democratici, nato a seguito delle elezioni europee 2009 con l'intento di riunire tutti i partiti progressisti europei compresi quelli di estrazione non europea."}
{"id": "91618", "revid": "1149807", "url": "https://it.wikipedia.org/wiki?curid=91618", "title": "Cyberspazio", "text": "Il cyberspazio o, meno comunemente, ciberspazio (nella prima grafia, : o ; sul modello dell'inglese \"cyberspace\"), \u00e8 il dominio caratterizzato dall'uso dell'elettronica e dello spettro elettromagnetico per immagazzinare, modificare e scambiare informazioni attraverso le reti informatiche e le loro infrastrutture fisiche. \u00c8 visto come la dimensione immateriale che mette in comunicazione i computer di tutto il mondo in un'unica rete che permette agli utenti di interagire tra loro, ossia come lo \u00ab\"spazio concettuale\" dove le persone interagiscono usando tecnologie per la comunicazione mediata dal computer (\"computer mediated communication\", CMC)\u00bb. Il termine oggi \u00e8 comunemente utilizzato per riferirsi al \"mondo di Internet\" in senso generale.\nIl termine (una parola macedonia composta da cibernetica e spazio) compare nella prima met\u00e0 degli anni ottanta nella fantascienza \"cyberpunk\" di William Gibson, dove il ciberspazio comprende vari tipi di realt\u00e0 virtuale, condivisa da utenti profondamente immersi in tali dimensioni, o da entit\u00e0 che sussistono all'interno dei sistemi informatici.\nOrigine del termine.\nIl termine \"cyberspace\" (ciberspazio) fu coniato da William Gibson, scrittore canadese esponente di punta del filone cyberpunk, per il suo racconto \"La notte che bruciammo Chrome\" (\"Burning Chrome\"), pubblicato nel 1982 sulla rivista \"Omni\" e fu in seguito reso noto dal suo romanzo \"Neuromante\" (\"Neuromancer\", 1984), nel quale \u00e8 cos\u00ec descritto:\nGibson pi\u00f9 tardi comment\u00f2 l'origine del termine nel documentario del 1996 \"No Maps for These Territories\":\nGibson coni\u00f2 anche il termine \"meatspace\" (spazio della carne) per indicare il mondo fisico, contrapposto al ciberspazio.\nIl suo romanzo \"Count Zero\" \u00e8 stato tradotto in italiano con il titolo \"Gi\u00f9 nel ciberspazio\".\nEstensione metaforica.\nIl termine \"ciberspazio\" inizi\u00f2 a divenire \"de facto\" sinonimo di Internet e in seguito di World Wide Web durante gli anni novanta, specialmente nei circoli accademici e nelle comunit\u00e0 di attivisti. Lo scrittore e giornalista Bruce Sterling, che rese popolare questo significato, accredit\u00f2 John Perry Barlow per essere stato il primo ad usare questo termine per riferirsi al \"nesso attuale tra il computer e i network delle telecomunicazioni\". Barlow lo descrive cos\u00ec per annunciare la formazione dell'EFF o Electronic Frontier Foundation (da notare la metafora spaziale) nel giugno del 1990:\nMentre Barlow e l'EFF continuarono nei loro sforzi pubblici per promuovere l'idea dei \"diritti digitali\", il termine fu sempre pi\u00f9 utilizzato durante il boom di Internet alla fine degli anni novanta.\nSebbene il ciberspazio non debba essere confuso con la rete Internet vera e propria, il termine \u00e8 spesso usato per riferirsi ad oggetti ed identit\u00e0 che esistono ampiamente all'interno della stessa comunicazione dei network, cosicch\u00e9 un sito web, per esempio, si potrebbe dire metaforicamente che \"esiste nel ciberspazio\". Secondo questa interpretazione, gli eventi che hanno luogo su Internet non sono in atto nei paesi dove si trovano fisicamente i partecipanti o i server, ma \"nel ciberspazio\".\nLo \"spazio\" nel ciberspazio ha pi\u00f9 in comune con l'astratto significato matematico del termine (vedasi Spazio (matematica)) che con lo spazio fisico. Non possiede il dualismo del volume positivo e negativo (mentre nel mondo fisico, ad esempio una stanza possiede il volume negativo dello spazio utile delineato dal volume positivo dei muri, gli utenti di Internet non possono entrare nello schermo ed esplorare la parte sconosciuta della rete come estensione dello spazio nel quale essi si trovano), ma il significato spaziale pu\u00f2 essere attribuito alla relazione tra le differenti pagine (dei libri cos\u00ec come dei webserver), considerando le pagine non girate come presenti da qualche parte \"l\u00e0 fuori.\" Il concetto di ciberspazio quindi si riferisce non al contenuto presentato al navigatore, ma piuttosto alla possibilit\u00e0 di navigare tra differenti siti, tramite i cicli di feedback tra l'utente ed il resto del sistema che crea cos\u00ec il potenziale di incontrare sempre qualcosa di inatteso e sconosciuto.\nI videogiochi differiscono dalla comunicazione basata sul testo per il fatto che le immagini sullo schermo sono interpretate come figure che occupano realmente uno spazio, con l'animazione che mostra i movimenti di queste figure. Le immagini si suppone che formino il volume positivo che delinea lo spazio vuoto. Un gioco online pu\u00f2 adottare la metafora del ciberspazio impegnando molti giocatori nel gioco stesso, e poi rappresentandoli figurativamente sullo schermo come avatar. I giochi non fermano necessariamente al livello dell'avatar del giocatore: le attuali applicazioni che mirano ad una maggiore Immersione nello spazio del gioco (es. Laser tag) prendono la forma di realt\u00e0 aumentata piuttosto che di ciberspazio, restando ancora impraticabile immergersi totalmente nella realt\u00e0 virtuale.\nAlcune comunit\u00e0 virtuali si riferiscono esplicitamente al concetto di ciberspazio: ad esempio il Linden Lab chiama i suoi clienti \"Residenti\" di Second Life, mentre tutte queste comunit\u00e0 possono essere posizionate \"nel ciberspazio\" per compiti illustrativi e comparativi (come fece Sterling nel libro \"Giro di vite contro gli hacker\" e molti giornalisti dopo di lui), integrando la metafora con una pi\u00f9 ampia cyber-cultura.\nLa metafora \u00e8 stata utile per aiutare una nuova generazione di maestri di pensiero a ragionare attraverso nuove strategie militari nel mondo, condotti largamente dal Dipartimento della difesa degli Stati Uniti (US Department of Defense, DoD). L'uso del ciberspazio come metafora ha avuto limitazioni proprie, tuttavia, specialmente nelle aree dove la metafora si confonde con le infrastrutture fisiche.\nRealt\u00e0 alternative in filosofia e arte.\nPrima dei computer.\nPrima che il ciberspazio divenisse una possibilit\u00e0 tecnologica, molti filosofi suggerirono la possibilit\u00e0 dell'esistenza di una realt\u00e0 \"virtuale\" simile al ciberspazio. Nella Repubblica, Platone precisa la sua allegoria della caverna, ampiamente citata come una delle prime realt\u00e0 concettuali. Egli suggerisce che noi siamo gi\u00e0 in una forma di realt\u00e0 \"virtuale\" della quale siamo illusi nel pensare che sia vera. La vera realt\u00e0 per Platone \u00e8 accessibile soltanto attraverso l'allenamento mentale ed \u00e8 la realt\u00e0 delle forme. Queste idee sono centrali nel platonismo e neoplatonismo.\nUn altro precursore delle idee moderne del ciberspazio \u00e8 Cartesio, nel suo pensiero che il popolo sia ingannato da un demone malefico che lo nutre con una falsa realt\u00e0. Questo argomento \u00e8 il diretto predecessore delle moderne concezioni del cervello in una vasca (\"brain in a vat\") e molte concezioni popolari del ciberspazio prendono ispirazione dalle idee di Cartesio.\nLe arti visive hanno una tradizione, che parte dai pittori greci Zeusi e Parrasio, di artefatti intesi come \"trompe-l'\u0153il\" che possono essere confusi con la realt\u00e0. Questo interrogarsi sulla realt\u00e0 occasionalmente port\u00f2 alcuni filosofi e (specialmente) teologi a screditare l'arte come ingannatrice del popolo in quanto fa entrare in un mondo che non \u00e8 reale (posizione a volte sfociata nell'aniconismo). La sfida artistica risorse tramite una crescente ambizione di verosimiglianza e l'arte divenne sempre pi\u00f9 realistica con l'invenzione della fotografia, del cinema (come nel caso de \"L'arrivo di un treno alla stazione di La Ciotat\") ed infine alle simulazioni immersive al computer.\nInfluenza del computer.\nFilosofia.\nGli esponenti americani della controcultura come William S. Burroughs (la cui influenza letteraria su Gibson ed il cyberpunk in generale \u00e8 ampiamente conosciuta) e Timothy Leary furono tra i primi ad esaltare il potenziale dei computer e delle reti di computer per il rafforzamento dell'individuo.\nAlcuni filosofi e scienziati contemporanei (ad es. David Deutsch nel suo \"La trama della realt\u00e0\" (\"The Fabric of Reality\", 1997) impiegano la realt\u00e0 virtuale in vari esperimenti di pensiero. Per esempio Philip Zhai in \"Get Real: A Philosophical Adventure in Virtual Reality\" (Divieni reale: un'avventura filosofica nella realt\u00e0 virtuale) connette il ciberspazio alla tradizione platonica:\nNotare che questo argomento del cervello in una vasca fa confluire il ciberspazio nella realt\u00e0, mentre la descrizione pi\u00f9 comune del ciberspazio contrasta con la \"vita reale\".\nArte.\nEssendosi originato attraverso gli scrittori, il concetto di ciberspazio rimane molto popolare nella letteratura e nella cinematografia. Sebbene artisti che lavorano nei media abbiano espresso interesse riguardo al concetto di \"ciberspazio\" nell'arte moderna esso \u00e8 principalmente usato come sinonimo di \"realt\u00e0 virtuale\" e rimane per lo pi\u00f9 molto discusso e poco messo in atto.\nMalattie del ciberspazio.\nLa cosiddetta dipendenza da internet o \"cyberspace addiction\", \u00e8 una forma di dipendenza dall'esperienza virtuale resa possibile dall'ingegneria telematica."}
{"id": "91620", "revid": "1226", "url": "https://it.wikipedia.org/wiki?curid=91620", "title": "Udc", "text": ""}
{"id": "91622", "revid": "174925", "url": "https://it.wikipedia.org/wiki?curid=91622", "title": "Giacomo Acerbo", "text": "Biografia.\nOrigini, famiglia e formazione.\nIl padre Olinto apparteneva a una famiglia della vecchia borghesia locale; la madre Mariannina era figlia del barone de Pasquale di Caprara d'Abruzzo (PE).\nGiacomo Acerbo si laure\u00f2 in Scienze Agrarie a Pisa nel 1912. Allo scoppio della Prima guerra mondiale , insieme con il fratello Tito, di un folto gruppo di interventisti e volontari.\nTito Acerbo, a cui Giacomo era molto legato, caduto in combattimento, fu insignito di due medaglie d'argento e una d'oro al valor militare. Giacomo, invece, fu decorato con tre medaglie d'argento al valor militare e congedato con il grado di capitano. Nel 1924, Giacomo istitu\u00ec la Coppa Acerbo in memoria del fratello Tito.\nSempre nel 1924, fu insignito del titolo di barone dell'Aterno.\nIl 18 novembre 1928, a Milano, Giacomo Acerbo spos\u00f2 Giuseppina Marenghi, appartenente a una delle famiglie milanesi pi\u00f9 facoltose dell'epoca e specializzata nell'imprenditoria tessile; testimoni delle nozze furono Francesco Paolo Michetti e Gabriele d'Annunzio.\nMassone, Giacomo Acerbo era membro della Gran Loggia d'Italia, nella quale fu regolarizzato con il grado di Maestro il 13 dicembre 1921, nella Loggia \"24 Maggio 1915\" , e il 6 novembre 1922 raggiunse il 32\u00ba e il 33\u00ba grado del Rito scozzese antico ed accettato. \nL'adesione al fascismo e l'attivit\u00e0 politica e accademica.\nTerminato il conflitto, Giacomo Acerbo si avvi\u00f2 alla carriera universitaria come assistente di discipline economiche. Contemporaneamente, promosse l'Associazione dei combattenti di Teramo e Chieti, che dopo le elezioni del 1919 si stacc\u00f2 dall'Associazione nazionale, e costitu\u00ec il Fascio di combattimento provinciale.\nEletto deputato nel 1921 con i \"Blocchi Nazionali\", si pose come guida dei conservatori locali e . Con Giovanni Giuriati, Giuseppe Ellero e Tito Zaniboni contribu\u00ec al patto di pacificazione con i socialisti, e a novembre fu eletto nel comitato centrale del PNF.\nDurante la marcia su Roma tenne i contatti con il Quirinale presidiando Montecitorio, su richiesta del presidente della Camera dei deputati Enrico De Nicola, nel timore di azioni squadristiche.\nAccompagn\u00f2 poi Mussolini a ricevere dal re l'incarico ministeriale e lo assistette nella formazione del governo, assumendo l'incarico di sottosegretario alla presidenza. Leg\u00f2 il suo nome alla riforma elettorale maggioritaria - la \u00ablegge Acerbo\u00bb - votata nel novembre 1923. Nuovamente deputato nel 1924, fu coinvolto marginalmente nelle inchieste sul delitto Matteotti e lasci\u00f2 il sottosegretariato alla presidenza del consiglio.\nNel gennaio 1926 fu eletto vicepresidente della Camera dei deputati, carica che detenne sino al 1929. Ministro dell'agricoltura e delle foreste dal 1929 al 1935, si dedic\u00f2, tra gli altri, ai progetti di bonifica integrale e di raggiungimento dell'autosufficienza cerealicola. Contribu\u00ec con Gabriele d'Annunzio all'istituzione della provincia di Pescara nel gennaio 1927, e ricopr\u00ec la carica di Presidente Generale della Croce Rossa Italiana dal 10 febbraio 1927 al 25 aprile 1927.\nIn ambito accademico, nel 1926 consegu\u00ec, primo in Italia, la libera docenza in Storia dell'agricoltura presso la Facolt\u00e0 di Lettere e Filosofia dell'Universit\u00e0 di Roma. Nel 1928 vinse il concorso per la cattedra di Economia e legislazione agraria nel Regio Istituto Superiore di Scienze Economiche e Commerciali di Roma, del quale fu Rettore dal 1928 al 1934. Successivamente, divenuto l'Istituto Facolt\u00e0 di Economia e Commercio, ne fu Preside fino al 28 febbraio 1943. Nel 1929 fu nominato accademico ordinario della Accademia dei Georgofili. Dal 1935 al 1943 fu presidente dell'Istituto internazionale di agricoltura. Nello stesso periodo ricopr\u00ec la carica di presidente della Reale Accademia Filarmonica Romana.\nMembro del Gran Consiglio del Fascismo, nel 1938 fu relatore sul disegno di legge per la trasformazione della Camera dei deputati in Camera dei fasci e delle corporazioni.\nNella seduta del Gran Consiglio del 6 ottobre 1938 che tratt\u00f2 delle leggi razziali, prese posizione moderata (come Balbo, De Bono, Federzoni e Ciano), ma non \u00e8 noto in che termini. Nel 1940 venne pubblicato il suo libro su \"I fondamenti della dottrina fascista della razza\", ove la questione antisemita \u00e8 quasi elusa e viene osteggiato il razzismo di tipo biologico, ripiegando su un nazionalismo spiritualistico.\nAnche in scritti posteriori Acerbo ribad\u00ec l'infondatezza delle tesi razziste in Italia. Come altri esponenti del regime, e \"in primis\" la stessa Corona, Acerbo era per nulla convinto dell'alleanza con il Terzo Reich; in particolare mise in dubbio una delle basi fondamentali del credo nazionalsocialista, scrivendo sulla mancanza di fondamento scientifico del mito della \"razza ariana\" (che taluni falsi scienziati contrapponevano a una parimenti inesistente \"razza ebraica\").\nIl suo tentativo di moderare la ormai decisa posizione sulla cosiddetta \"difesa della razza\" lo pose in condizione di essere facile bersaglio di razzisti e antisemiti come Giovanni Preziosi o Telesio Interlandi. Quest'ultimo il 24 settembre 1938 pubblic\u00f2 su \"Il Tevere\", da lui diretto, una lettera anonima dove Acerbo era definito \u00abil pi\u00f9 autentico dei marrani\u00bb.\nDurante la Seconda guerra mondiale si arruol\u00f2 volontario e fu assegnato allo Stato maggiore sui fronti alpino e balcanico con il grado di colonnello. Nel 1939 fu eletto presidente della Commissione generale del Bilancio della Camera dei Fasci e delle Corporazioni, restando in carica fino al 6 febbraio 1943, quando fu nominato ministro delle finanze al posto di Paolo Thaon di Revel.\nLa caduta del fascismo e la detenzione.\nIl 25 luglio vot\u00f2 l'ordine del giorno Grandi, che sostanzialmente esautorava Benito Mussolini, restituendo il comando delle forze armate al re, definendosi servo umile e assoluto di Vittorio Emanuele III. Tornato presso la propria casa di Loreto Aprutino, dopo l'8 settembre sfugg\u00ec all'arresto da parte della Polizia italiana, che per cinque membri del Gran Consiglio si trasform\u00f2 nella condanna a morte emessa nel Processo di Verona dalla RSI.\nPer mesi si rifugi\u00f2 presso i suoi contadini, dando asilo nelle proprie campagne agli aviatori alleati abbattuti in quelle zone, fino a quando fu catturato dagli Alleati e condannato dall'Alta Corte di Giustizia per le sanzioni contro il Fascismo a 48 anni di reclusione, successivamente ridotti a 30. In quel periodo, amministratore dei suoi beni fu l'avvocato Pasquale Galliano Magno (gi\u00e0 presidente del CLN, legale della famiglia Matteotti nel processo di Chieti e capolista del PCI nelle elezioni amministrative di Pescara). La cattura di Acerbo da parte di un funzionario di Pubblica sicurezza, di due agenti di P.S. e di otto partigiani, presso la sua fattoria Gallo, nella provincia di Pescara, \u00e8 stata ricostruita da Vito de Luca, da un fondo della Prefettura di Pescara, conservato nell'Archivio di Stato di Pescara, in un articolo pubblicato sulla Rivista Studi Medievali e Moderni (Cfr. V. de Luca, Giacomo Acerbo Sorvegliato Politico, Studi Medievali e Moderni, Anno XVIII, fasc. I-II, n. 1-2/2014, pp. 207-220). \nTrasferito presso il carcere dell'isola di Procida, nel breve periodo in cui vi rimase insegn\u00f2 matematica agli ergastolani presenti. Annullata la sentenza dalla Cassazione il 25 luglio 1947, fu poi riabilitato e nel 1951, in seguito a sentenza del Consiglio di Stato, fu riammesso all'insegnamento universitario.\nIl ritorno all'attivit\u00e0 politica e la morte.\nNel 1953 e nel 1958 si candid\u00f2 alle elezioni con i monarchici, ma senza successo. Nel 1962 fu decorato dal Presidente della Repubblica Antonio Segni della \"medaglia d'oro per i benemeriti della scuola, della cultura e dell'arte\".\nNel 1963, in occasione del suo collocamento a riposo per limiti d'et\u00e0, fu insignito all'unanimit\u00e0 del titolo di Professore Emerito di Economia e politica agraria dal Senato Accademico dell'Universit\u00e0 La Sapienza di Roma. Subito dopo, tuttavia, venne richiamato in servizio in qualit\u00e0 di docente di Ordinamento e tecnica dei crediti speciali nel corso di specializzazione in Discipline bancarie. Appassionato e collezionista di antiche ceramiche di Castelli, nel 1957 apr\u00ec ai visitatori di tutto il mondo le porte della Galleria delle antiche ceramiche abruzzesi.\nMor\u00ec a Roma il 9 gennaio del 1969.\nOpere.\nAcerbo \u00e8 stato autore di numerose pubblicazioni, legate soprattutto alla sua attivit\u00e0 di studioso e di docente di materie agrarie, e di altre pi\u00f9 strettamente connesse alla attivit\u00e0 politica. L'elenco che segue racchiude le pubblicazioni pi\u00f9 significative."}
{"id": "91623", "revid": "152819", "url": "https://it.wikipedia.org/wiki?curid=91623", "title": "GNU Compiler Collection", "text": "GCC (GNU Compiler Collection, in origine GNU C Compiler) \u00e8 un compilatore multipiattaforma creato inizialmente dal fondatore della Free Software Foundation, Richard Matthew Stallman, come parte del Progetto GNU. Le versioni recenti sono incluse nelle principali distribuzioni del sistema operativo GNU/Linux, e di molti altri sistemi, mentre su macOS non \u00e8 installato per default, ma \u00e8 parte del pacchetto Xcode (dalla versione 5.0 di Xcode \u00e8 presente un altro compilatore, llvm che sostituisce completamente gcc).\nNato inizialmente come un compilatore per il linguaggio C, dispone oggi di vari \"front end\" per altri linguaggi, tra cui Java, C++, Objective C, Fortran e Ada, e vari back-end che sono in grado di generare linguaggi macchina per molte architetture, tra le quali x86, x86-64, ARM, IA-64, PowerPC, s390, SPARC.\nStoria.\nGCC \u00e8 stato creato nel 1987 da Richard Stallman come parte del sistema GNU, che aveva bisogno di un compilatore che fosse software libero. Il suo sviluppo \u00e8 stato seguito da vicino dalla Free Software Foundation.\nNel 1997 un gruppo di sviluppatori insoddisfatti dalla natura chiusa degli sviluppi e dal loro ritmo troppo lento ha creato il progetto EGCS (\"Experimental/Enhanced GNU Compiler System\"), che incorporava diversi fork sperimentali in una linea di sviluppo unica, separata da GCC. Lo sviluppo di EGCS si \u00e8 dimostrato sufficientemente vitale e nell'aprile del 1999 EGCS \u00e8 stato promosso al rango di versione ufficiale di GCC.\nGCC viene oggi sviluppato da programmatori di ogni parte del mondo ed \u00e8 stato portato su pi\u00f9 tipi di processori e sistemi operativi di qualsiasi altro compilatore.\nOltre a essere il compilatore ufficiale del sistema GNU, incluse le varianti di GNU/Linux, GCC \u00e8 stato adottato come compilatore principale per la creazione e lo sviluppo di diversi altri sistemi operativi, come i vari BSD, macOS, NeXTSTEP e BeOS e DOS tramite il suo porting DJGPP.\nLinguaggi.\nLa versione standard del compilatore comprende i front end per i linguaggi:\nArchitetture.\nTra i processori supportati da GCC (alla versione 4.1) vi sono:\nIn alcune release standard, sono stati supportati anche processori meno noti, tra cui A29K, ARC, Atmel AVR, C4x, CRIS, D30V, DSP16xx, FR-30, FR-V, Intel i960, IP2000, M32R, 68HC11, MCORE, MMIX, MN10200, MN10300, NS32K, ROMP, Stormy16, V850 ed Xtensa.\nAltri processori, come D10V, PDP-10, MicroBlaze e Z8000, sono stati supportati da versioni di GCC sviluppate separatamente rispetto versione della Free Software Foundation.\nSDCC (Small Device C Compiler).\nL'SDCC (Small Devices C Compiler) \u00e8 un porting open source per i microcontrollori delle sole famiglie Z80, 8051, 68HC11, Pic \u00e8 stato separato dal progetto GCC per poter ottimizzare meglio il lavoro dei microcontrollori, dove serve una grande efficienza del compilatore e contemporaneamente vivere in un ambiente molto povero di risorse RAM e ROM, con interfacce personalizzate e dotato di registri speciali incompatibili con l'elaborazione.\nNonostante il piccolo numero di target disponibili, il compilatore \u00e8 molto quotato e nella maggior parte delle situazioni d\u00e0 risultati migliori dei sistemi di sviluppo professionali a pagamento.\n\u00c8 disponibile nei repo di Synaptic\nUtilizzo e funzionamento.\nGCC, in quanto compilatore, ha come scopo primario la traduzione di codice sorgente in codice macchina eseguibile.\nAd esempio, per compilare un file di codice sorgente scritto in C, si pu\u00f2 eseguire gcc fornendogli in input il file desiderato. Esiste un grandissimo numero di parametri che \u00e8 possibile passare al compilatore per gestire i vari aspetti e i vari dettagli del processo di generazione del codice; l'unico obbligatorio \u00e8 il nome del file da compilare.\nUn esempio elementare di compilazione \u00e8 il comando\ngcc main.c\nche ordina al compilatore di leggere il file codice_1 (codice_2 \u00e8 l'estensione standard dei file contenenti codice C) e compilarlo. Poich\u00e9 non \u00e8 stato specificato nessun nome per il file di output tramite il parametro codice_3, il file eseguibile viene chiamato codice_4.\nLa compilazione avviene in tre fasi:"}
{"id": "91626", "revid": "77358", "url": "https://it.wikipedia.org/wiki?curid=91626", "title": "Alexander Solzhenitsyn", "text": ""}
{"id": "91627", "revid": "6923", "url": "https://it.wikipedia.org/wiki?curid=91627", "title": "Dinastia tolemaica", "text": "La dinastia tolemaica () \u00e8 stata una dinastia ellenistica che govern\u00f2 il regno d'Egitto dal 305 a.C. al 30 a.C., cio\u00e8 dall'assunzione della corona da parte di Tolomeo I Sotere fino alla conquista romana e alla morte dell'ultima regina tolemaica, Cleopatra. Rami collaterali della famiglia regnarono anche in Macedonia, Cirenaica e Cipro, mentre un ramo di discendenza femminile govern\u00f2 in regno di Mauretania fino al 40. L'eponimo della dinastia fu il re Tolomeo I, ma \u00e8 conosciuta anche con il nome di dinastia lagide (), dal nome del padre di Tolomeo I, Lago.\nAltri membri della dinastia.\nDalle tabelle seguenti sono eliminati tutti coloro che sono gi\u00e0 stati nominati tra i sovrani\n4\u00aa generazione.\nTolomeo IV ebbe un solo figlio: Tolomeo V.\n5\u00aa generazione.\nTolomeo V ebbe tre figli: Tolomeo VI, Cleopatra II e Tolomeo VIII.\n7\u00aa generazione.\nFigli di Tolomeo IX.\nTolomeo IX ebbe quattro figli: Berenice III, Tolomeo XII, Cleopatra VI e Tolomeo di Cipro\n8\u00aa generazione.\nTolomeo XII ebbe cinque figli: Berenice IV, Cleopatra VII, Tolomeo XIII, Tolomeo XIV e Arsinoe IV.\n9\u00aa generazione.\nSebbene la nona generazione sia composta dai figli di Cleopatra VII, e quindi discendenti solo materni, \u00e8 comunque considerata parte della dinastia."}
{"id": "91630", "revid": "1573940", "url": "https://it.wikipedia.org/wiki?curid=91630", "title": "Sehetepibra", "text": "Biografia.\nDi questo sovrano non si conosce praticamente nulla tranne la lunghezza del suo regno: un solo anno.\nSecondo Kim Ryholt il suo inserimento nella lista reale \u00e8 dovuto ad un errore di ripetizione dello scriba che redasse la lista stessa e che quindi si debba considerare Sehetepibra come lo stesso sovrano che compare nella posizione 6.12. Tale tesi \u00e8 avvalorata da epiteto \"figlio dell'asiatico\" che compare nella titolatura di Hetepibra in quanto il suo predecessore fu detto \"Ameny l'asiatico\"."}
{"id": "91634", "revid": "4345", "url": "https://it.wikipedia.org/wiki?curid=91634", "title": "Civilization 3", "text": ""}
{"id": "91642", "revid": "536103", "url": "https://it.wikipedia.org/wiki?curid=91642", "title": "Ronaldo", "text": "Soprannominato \"O Fen\u00f4meno\" (in italiano \"Il Fenomeno\"), \u00e8 considerato da molti il pi\u00f9 forte attaccante della sua generazione, nonch\u00e9 uno dei migliori calciatori della storia. Cresciuto nel , squadra minore di Rio de Janeiro, viene notato da Jairzinho, che lo porta al dove esordisce in massima serie e vince una Coppa del Brasile e un campionato Mineiro. Arriva in Europa nel 1994 grazie al , con il quale conquista una Coppa dei Paesi Bassi. Nel 1996 si trasferisce al , con cui vince una Supercoppa spagnola, una Coppa delle Coppe e una Coppa di Spagna. Dopo una sola stagione viene acquistato dall', dove resta cinque stagioni trionfando in Coppa UEFA. Nell'estate del 2002 passa al e in cinque anni vince un campionato spagnolo, una Supercoppa spagnola e una Coppa Intercontinentale. Conclusa l'esperienza in Spagna, nel 2007 si trasferisce al , prima di chiudere la carriera nel 2011 con il vincendo un campionato Paulista e una Coppa del Brasile.\nIn nazionale si \u00e8 aggiudicato due campionati del mondo ( e ), due Coppe America ( e ) e una Confederations Cup (1997). Del mondiale nippo-coreano, che lui stesso decise grazie a una doppietta personale nella finale, fu capocannoniere e venne nominato secondo miglior giocatore dietro al portiere tedesco Oliver Kahn, e fu incluso nella squadra ideale del torneo. Fino all'edizione del 2014 ha detenuto il titolo di miglior marcatore della storia del campionato del mondo con quindici gol complessivi (quattro nel 1998, otto nel 2002 e tre nel 2006), prima di essere superato da Miroslav Klose.\nA livello individuale ha vinto due edizioni del Pallone d'oro (1997 e 2002) e tre del FIFA World Player of the Year (1996, 1997 e 2002); assieme a Zin\u00e9dine Zidane, \u00e8 il giocatore ad aver vinto pi\u00f9 volte quest'ultimo premio. Inserito da Pel\u00e9 nel marzo 2004 nella FIFA 100, la lista dei 125 migliori calciatori viventi, si \u00e8 classificato in 13\u00aa posizione nella lista dei cento migliori giocatori del XX secolo redatta nel 1999 da \"World Soccer\". Il 9 marzo 2018, in concomitanza col 110\u00ba anniversario della fondazione dell'Inter, \u00e8 stato il primo attaccante inserito nella \"Hall of Fame\" del club milanese. Il 14 dicembre 2020 \u00e8 stato selezionato dalla rivista \"France Football\" nel Dream Team del Pallone d'oro in qualit\u00e0 di migliore attaccante centrale della storia del calcio.\nLa sua carriera \u00e8 stata condizionata da gravi infortuni, soprattutto alle ginocchia, e, nella fase finale, da evidenti problemi di peso: sebbene il giocatore sia riuscito a mantenere prestazioni di alto livello anche dopo aver perso parte della sua velocit\u00e0 e mobilit\u00e0, \u00e8 opinione diffusa che senza i suddetti guai fisici la considerazione nei suoi confronti sarebbe stata ancora pi\u00f9 alta, e che il suo rendimento prima delle operazioni alle ginocchia abbia avuto pochi eguali nella storia del calcio.\nBiografia.\nTerzo figlio di N\u00e9lio Naz\u00e1rio de Lima e S\u00f4nia dos Santos Barata, Ronaldo Lu\u00eds Naz\u00e1rio de Lima nacque il 18 settembre 1976 nel quartiere di Bento Ribeiro, nella zona nord-ovest di Rio de Janeiro; i genitori lo chiamarono \"Ronaldo\" in onore del medico Ronaldo Valente, che fece nascere il bambino.\n\u00c8 stato sposato dapprima con la modella Milene Domingues, che il 6 aprile 2000 ha dato alla luce Ronald, poi con Daniella Cicarelli e in seguito \u00e8 convolato a nozze con Maria Beatriz Anthony, dalla quale ha avuto due bambine: prima Maria Sofia, nata il 24 dicembre 2008, e poi Maria Alice, nata il 6 aprile 2010. Ronald gioca nel Canillas, squadra gemellata con il , dove milita anche Theo, figlio di Zin\u00e9dine Zidane. Nel dicembre del 2012 \u00e8 stata resa nota la separazione dalla terza moglie. Nel dicembre del 2010, a cinque anni di distanza, ha riconosciuto Alex, quello che nei fatti \u00e8 il suo secondo figlio, nato da una relazione con la modella Michele Umezu. Pochi giorni dopo ha dichiarato di essersi sottoposto a un'operazione di vasectomia per evitare di avere altri figli in futuro.\nNel novembre del 2005 ha acquisito, oltre a quella brasiliana, anche la cittadinanza spagnola.\nSponsorizzazioni.\nRonaldo \u00e8 stato uno degli atleti di punta dell'azienda sportiva americana Nike, che ha continuato a sfruttarne l'immagine anche dopo il suo ritiro dal calcio giocato.\nNel 2000 \u00e8 uscito il videogioco \"Ronaldo V-Football\", pubblicato dalla casa francese Infogrames e sponsorizzato dallo stesso Ronaldo: per questo motivo, il suo nome non era citato in \"FIFA 99\" dell'americana Electronic Arts in quanto i diritti per il suo nome appartenevano a Infogrames. Al posto di \"Ronaldo\", dunque, compariva il nome \"G. Silva\" nella versione per PC, \"A. Calcio\" in quella per PlayStation mentre in quella per Nintendo 64 era \"G. Silva\" nella rosa dell'Inter e \"Calcio\" in quella della nazionale brasiliana. Compariva invece come \"No. 9\" nei successivi \"FIFA 2000\" e \"FIFA 2001\".\nCaratteristiche tecniche.\nDescritto da numerosi difensori di livello internazionale come il pi\u00f9 pericoloso centravanti mai affrontato, Ronaldo \u00e8 stato un attaccante completo: forte fisicamente e prolifico sotto porta, era uno dei giocatori pi\u00f9 rapidi al mondo, ma sapeva abbinare alla velocit\u00e0 un vasto repertorio tecnico che comprendeva finte, dribbling e doppi passi. Risultava altres\u00ec essenziale nelle giocate: dopo aver superato il diretto avversario, era solito concludere repentinamente a rete, evitando sterili virtuosismi. La sua carriera \u00e8 stata costellata da gravi infortuni che, pur frenando la sua ascesa, non gli hanno comunque impedito di mantenere alti livelli di rendimento: si stima che, ultratrentenne, fosse ancora in grado di raggiungere una velocit\u00e0 di 36 km/h, a fronte di una mobilit\u00e0 notevolmente ridotta. Capace di tirare con entrambi i piedi, era inoltre abile nel servire assist ai compagni; talvolta si incaricava anche della battuta dei calci di punizione, pur senza esserne uno specialista. Appariva invece carente nel gioco aereo.\nCarriera.\nClub.\nEsordi.\nGiovane raccattapalle del , Ronaldo si mise in luce molto giovane con il Valqueire, squadra di futsal, e a sedici anni fu ingaggiato dal , squadra dell'omonimo quartiere di Rio de Janeiro, dove si fece subito notare nelle giovanili, esordendo con una tripletta contro il Tomazinho e segnando in tre stagioni 44 gol in 73 incontri.\nCruzeiro.\nNel 1993 pass\u00f2 dal calcio \"carioca\" a quello \"mineiro\", messo sotto contratto dal di Belo Horizonte (Minas Gerais) su indicazione di Jairzinho, campione del mondo 1970 ed ex giocatore del club mineiro, che aveva acquistato il cartellino del giocatore dal S\u00e3o Crist\u00f3v\u00e3o.\nNella prima stagione al Cruzeiro Ronaldo si divise tra giovanili e prima squadra; con le giovanili fu il miglior marcatore della propria compagine nella \"Superta\u00e7a Minas Gerais\". Esord\u00ec invece con la prima squadra il 25 maggio 1993, a 16 anni e otto mesi, contro la Caldense in una partita valida per il Campionato Mineiro. Dopo una serie di amichevoli giocate nell'agosto 1993 (sette partite e quattro gol), divenne titolare nel campionato nazionale dove realizz\u00f2 dodici gol in quattordici incontri, attestandosi poco sotto la media realizzativa di una rete a partita e risultando il miglior marcatore della propria squadra e il terzo in assoluto alle spalle di Guga (14 gol) e Cl\u00f3vis (13). Di queste dodici reti la prima, che fu anche il primo gol di Ronaldo con la maglia della prima squadra del Cruzeiro in partite ufficiali, fu segnata il 9 settembre 1993 contro il Bahia. Sempre contro la squadra di Salvador il 7 novembre seguente realizz\u00f2 una cinquina che gli permise di eguagliare il record di gol segnati in un solo match del Brasileir\u00e3o nonch\u00e9 di stabilire il primato personale di reti realizzate in un unico incontro come professionista. Nel corso della stagione 1993 Ronaldo vinse la Coppa del Brasile con il Cruzeiro, anche se non fu mai schierato durante la competizione (conclusasi nel mese di giugno), e la classifica dei marcatori della Supercoppa Sudamericana grazie a otto gol segnati in quattro partite (una tripletta e una doppietta contro il Colo-Colo negli ottavi di finale e poi un gol e un'altra doppietta contro il Nacional, che elimin\u00f2 il Cruzeiro nei quarti di finale ai rigori).\nL'anno seguente, invece, fu capocannoniere del Campionato Mineiro, vinto dal Cruzeiro, con ventidue reti in diciotto partite alle quali se ne aggiunsero anche altre due nelle otto partite giocate in Coppa Libertadores, entrambe a Belo Horizonte contro squadre argentine: la prima nell'1-1 contro il V\u00e9lez Sarsfield e la seconda nella vittoria per 2-1 contro il Boca Juniors, quest'ultimo realizzato partendo da centrocampo e depositando la palla in rete dopo aver dribblato quattro avversari, tra cui il portiere.\nPSV.\nQuando, nel 1994, Ronaldo and\u00f2 a giocare in Europa, ingaggiato dal PSV per 6 milioni di dollari USA, lo fece da campione del mondo, pur non essendo mai sceso in campo nella Coppa del Mondo FIFA disputatasi in estate negli Stati Uniti. Nella prima stagione ad Eindhoven, realizz\u00f2 trenta gol in trentatr\u00e9 presenze in campionato, laureandosi capocannoniere del torneo. In Coppa UEFA mise a segno, inoltre, una tripletta contro il .\nLa seconda stagione fu caratterizzata da un infortunio al ginocchio che lo costrinse a saltare diverse partite, ma fu ugualmente capace di mettere a segno dodici gol in tredici presenze in campionato. Al termine dell'annata festeggi\u00f2 pure il primo trofeo in Europa, la Coppa d'Olanda. In totale nelle due stagioni trascorse a Eindhoven, tra campionato olandese, coppe nazionali e internazionali, Ronaldo in 57 incontri mise a segno 54 gol, 42 dei quali in campionato.\nBarcellona.\nNel 1996, non ancora ventenne, fu ceduto al Barcellona per 20 milioni di dollari. In maglia blaugrana mantenne un elevato rendimento, tanto da segnare 34 gol in 37 partite di campionato (record eguagliato solamente da Lionel Messi nel 2008-09) che gli valsero il titolo di \"Pichichi\" e la Scarpa d'oro quale miglior marcatore dei principali campionati d'Europa. In Spagna vinse anche il suo primo trofeo internazionale, la Coppa delle Coppe 1996-1997, realizzando cinque gol in sette presenze. Fu l'autore del calcio di rigore decisivo che permise ai catalani di battere 1-0 il Paris Saint-Germain nella finale di Rotterdam. Con sei gol in quattro presenze, trascin\u00f2 il Barcellona anche alla conquista della Coppa del Re. A fine stagione il bottino complessivo fu di 47 reti in 49 partite ufficiali.\nInter.\n1997-1998: il Pallone d'oro e la Coppa UEFA.\nDa tempo nel mirino dell', nel giugno 1997 fu acquistato dal club nerazzurro, sebbene avesse rinnovato il proprio contratto col Barcellona da meno di un mese. La societ\u00e0 milanese vers\u00f2 l'intera clausola rescissoria di 48 miliardi di lire presente nel contratto del calciatore \u2013 pi\u00f9 un ulteriore indennizzo pari a circa 3 miliardi di lire stabilito dalla FIFA \u2013, che rese il suo acquisto il pi\u00f9 costoso della storia del calcio (record battuto nel 1998 con l'acquisto di Den\u00edlson da parte del ).\nEsord\u00ec in Serie A il 31 agosto contro il , partita vinta 2-1. Nella successiva giornata di campionato segn\u00f2, nel 4-2 al Bologna, la prima rete. I suoi venticinque gol (record per un esordiente in Italia) non bastarono all'Inter per vincere lo scudetto n\u00e9, a lui, per trionfare tra i marcatori: Oliver Bierhoff, infatti, lo precedette di due reti. Vinse comunque la Coppa UEFA \u2013 unico trofeo dell'esperienza nerazzurra \u2013, rivelandosi spesso determinante grazie alle sei reti messe a segno: spiccano, fra queste, la decisiva doppietta realizzata contro lo nella semifinale di ritorno e il gol che fiss\u00f2 il risultato sul 3-0 nella finale con la . In questa stagione (precisamente nel dicembre 1997) ricevette anche il Pallone d'oro.\n1998-2001: la fascia da capitano e i gravi infortuni.\nL'annata seguente fu invece negativa sul piano dei risultati e tribolata su quello personale, con il giocatore \u2013 nominato capitano, al posto di Giuseppe Bergomi, sul finire del campionato \u2013 costretto a saltare numerose partite a causa di reiterati problemi alle ginocchia.\nI suddetti guai fisici deflagrarono nella stagione 1999-2000, allorch\u00e9 il brasiliano fu vittima di due gravi infortuni che, da l\u00ec in avanti, limitarono notevolmente il suo contributo alla causa interista, tanto che il suo impiego col nuovo partner d'attacco Christian Vieri \u2013 il quale, nelle intenzioni della societ\u00e0 e secondo i pronostici degli addetti ai lavori, avrebbe composto con Ronaldo un \"tandem\" di altissimo livello \u2013 fu limitato a quattordici gare in tre anni. Il primo incidente fu quello riportato contro il il 21 novembre 1999, quando Ronaldo si lesion\u00f2 il tendine rotuleo del ginocchio destro. Dopo un intervento chirurgico, torn\u00f2 in campo il 12 aprile 2000: nella finale di andata di Coppa Italia (ancora contro la Lazio) il ginocchio cedette di nuovo, a 6' dal suo ingresso in campo, e il tendine si ruppe completamente.\n2001-2002: lo scudetto perso all'ultima giornata.\nSebbene il suo ritorno all'attivit\u00e0 fosse stato stimato per gli inizi del 2001, le conseguenze del trauma sub\u00ecto e la riabilitazione gli permisero di scendere nuovamente in campo solo sul finire dell'anno, il 20 settembre, nella partita di Coppa UEFA contro il . Ripresosi da ulteriori fastidi fisici di minore entit\u00e0, e dopo aver nel frattempo ceduto a Javier Zanetti la fascia da capitano, il 9 dicembre torn\u00f2 a segnare nel 3-1 in casa del Brescia. Nonostante il suo contributo in termini di gol (sette), l'Inter manc\u00f2 ancora il tricolore: nell'ultima giornata si arrese per 4-2 alla Lazio, venendo sorpassata in cima alla classifica da e ; l'attaccante, che nel secondo tempo aveva lasciato il posto a Mohamed Kallon, fu ripreso in lacrime dalle telecamere.\nReal Madrid.\n2002-2003: il secondo Pallone d'oro, la Coppa Intercontinentale e la Liga.\nL'estate 2002, che fece seguito al lustro interista, segn\u00f2 un rapporto sempre pi\u00f9 complicato con il tecnico nerazzurro H\u00e9ctor C\u00faper. La rottura fu tale che il 31 agosto, nelle ultime ore di calciomercato, il brasiliano fu ceduto al . Il club iberico pag\u00f2 45 milioni di euro. Riguardo al rapporto ormai logoro con il tecnico argentino, il calciatore sostenne la loro incompatibilit\u00e0 anche davanti al presidente Moratti motivando la permanenza di C\u00faper come la causa del suo addio.\nPer via di un infortunio, esord\u00ec in Liga solo il 6 ottobre 2002 nella partita contro l', nella quale realizz\u00f2 una doppietta in 26 minuti. Con i campioni d'Europa, si aggiudic\u00f2 subito la Coppa Intercontinentale, segnando il primo gol della finale contro l' (terminata sul 2-0). Al termine dell'anno ricevette, per la seconda volta, il Pallone d'oro. La stagione 2002-2003 gli permise di aggiungere al proprio palmar\u00e8s un titolo spagnolo, alla cui conquista contribu\u00ec con ventitr\u00e9 reti. In Champions League realizz\u00f2 sei gol in undici presenze, tra cui una memorabile tripletta contro il Manchester United a Old Trafford.\n2003-2005: il secondo titolo di \"Pichichi\" e le delusioni europee.\nL'annata successiva si apr\u00ec con il successo nella Supercoppa nazionale ai danni del , con Ronaldo che and\u00f2 a segno nella gara di ritorno vinta per 3-0. Il 3 dicembre 2003 segn\u00f2 nel derby di campionato contro l' dopo soli quindici secondi, mentre tre giorni dopo un suo gol decisivo permise al Real Madrid di battere il al Camp Nou. A fine stagione, con ventiquattro gol in trentadue presenze, si assicur\u00f2 il secondo titolo personale di \"Pichichi\". In Champions League mise a segno quattro reti in nove apparizioni, ma il cammino dei madrileni si interruppe amaramente gi\u00e0 ai quarti di finale contro i sorprendenti francesi del Monaco, poi finalisti del torneo.\nLa stagione 2004-2005 vide avvicendarsi sulla panchina del Real Madrid ben tre allenatori. Ronaldo realizz\u00f2 ventun gol in trentaquattro presenze nella Liga, mentre l'apporto in Champions League non fu altrettanto rilevante, con soli tre gol in dieci presenze e una nuova prematura eliminazione, stavolta agli ottavi di finale.\n2005-2007: l'epilogo.\nL'annata successiva, contrassegnata da qualche infortunio di troppo, vide calare il numero di realizzazioni anche in Liga (quattordici in ventiquattro presenze). Nell'estate del 2006 il nuovo allenatore Fabio Capello chiese alla societ\u00e0 l'acquisto di un altro centravanti, l'olandese Ruud van Nistelrooy, che contribu\u00ec a diminuire lo spazio in squadra per Ronaldo. L'attaccante brasiliano, infatti, manifestava ormai evidenti problemi di peso che causarono dissidi con il tecnico; da qui la decisione di lasciare il club nella finestra invernale del calciomercato. Il bilancio complessivo dell'esperienza di quattro anni e mezzo con le \u00abmerengues\u00bb fu di 177 incontri e 104 realizzazioni.\nMilan.\nIl 30 gennaio 2007 Ronaldo approd\u00f2 al Milan in cambio di 7,5 milioni di euro pi\u00f9 euro di bonus in caso di qualificazione alla Champions League 2007-2008. In base al regolamento UEFA, che proibiva a qualsiasi calciatore di giocare in una stagione sportiva europea con due o pi\u00f9 squadre diverse, Ronaldo non pot\u00e9 essere schierato nell'edizione 2006-2007 della Champions League, essendo gi\u00e0 stato utilizzato in precedenza dal Real Madrid.\nL'esordio in campionato con il Milan avvenne l'11 febbraio 2007 contro il Livorno, partita vinta per 2-1. Nella giornata successiva, in trasferta contro il , realizz\u00f2 una doppietta nell'incontro vinto dal Milan per 4-3. Nel derby dell'11 marzo 2007, realizz\u00f2 il gol del provvisorio 1-0 contro l'Inter, che tuttavia vinse l'incontro per 2-1. Con sette gol in quattordici presenze, il brasiliano contribu\u00ec al raggiungimento della quarta posizione, che assicurava ai rossoneri la qualificazione alla successiva edizione della Champions League.\nNella stagione 2007-2008 fu vittima di diversi infortuni, che lo costrinsero a saltare la Coppa del mondo per club. Rientrato nel gennaio 2008, sub\u00ec un nuovo grave infortunio il mese successivo contro il Livorno, riportando la rottura del tendine rotuleo del ginocchio sinistro. Fu operato il giorno seguente a Parigi da Eric Rolland con la consulenza di G\u00e9rard Saillant, il medico che l'aveva operato otto anni prima. Svolse il programma di recupero tra Italia e Brasile. Il 29 aprile venne trovato in compagnia di tre prostitute transessuali in un motel di Rio de Janeiro. La polizia rifer\u00ec che le tre avrebbero cercato di estorcere al giocatore 50 000 real (circa 20 000 euro) per non dire nulla dell'accaduto ai \"media\". Il 30 giugno 2008 giunse a scadenza il suo contratto con il Milan, che decise di non rinnovarlo per la stagione seguente. L'attaccante brasiliano rimase quindi senza contratto per la prima volta in carriera.\nCorinthians.\n2009: il campionato Paulista e la Coppa del Brasile.\nDopo la scadenza del contratto con il Milan, Ronaldo continu\u00f2 il lavoro di recupero nel centro di allenamento del , assistito dal medico della squadra di Rio de Janeiro e della nazionale brasiliana Runco.\nNel dicembre 2008 trov\u00f2 un accordo per giocare con il , appena ritornato in S\u00e9rie A.\nL'esordio con il Corinthians avvenne il 4 marzo 2009, subentrando a Jorge Henrique al 66\u00ba minuto della partita di Coppa del Brasile in casa dell'Itumbiara (2-0 per i paulisti). Torn\u00f2 cos\u00ec a disputare una partita a tredici mesi dall'infortunio al ginocchio. L'8 marzo 2009 torn\u00f2 anche al gol, segnando di testa nei minuti di recupero la rete del definitivo 1-1 contro il Palmeiras, partita valida per il Campionato Paulista. Fu protagonista della finale di andata del Campionato Paulista 2009, realizzando due dei tre gol con cui il Corinthians sconfisse il Santos al Vila Belmiro. Dopo la finale di ritorno, terminata 1-1, il Corinthians si laure\u00f2 campione paulista 2009 e Ronaldo fu eletto miglior giocatore del torneo.\nIl 1\u00ba luglio 2009 vinse la Coppa del Brasile, la seconda personale, nella doppia finale contro l' (4-2 il risultato complessivo), segnando anche un gol nella partita di andata a San Paolo del 18 giugno 2009 terminata 2-0 per il Corinthians. L'8 luglio 2009 segn\u00f2 la sua prima tripletta con il Corinthians, in campionato contro il , oltre a fornire l'assist per il quarto gol segnato da Dentinho (4-2 il risultato finale). Queste furono le sue prime reti nel campionato brasiliano 2009. Il 26 luglio 2009 si infortun\u00f2 alla mano sinistra nella partita contro il , venendo operato il 29 luglio per ridurre la frattura al terzo e quarto metacarpo. Tornato nel finale di stagione, termin\u00f2 il campionato brasiliano 2009 con dodici reti in venti partite.\n2010-2011: il finale di carriera.\nIl 22 febbraio 2010 Ronaldo annunci\u00f2 il prolungamento del suo contratto fino al 2011, esprimendo l'intenzione di diventare ambasciatore del Corinthians una volta terminata l'attivit\u00e0 agonistica. Il 1\u00ba aprile 2010, reduce da un periodo sfortunato (due reti in dieci partite), torn\u00f2 a segnare portando alla vittoria la sua squadra. Nell'occasione si rese decisivo nella partita di Coppa Libertadores 2010 contro il paraguaiani del Cerro Porte\u00f1o, mantenendo i brasiliani in vetta al girone 1 con dieci punti in quattro giornate. Si ripet\u00e9 due giorni dopo, il 3 aprile, nel 2-0 contro l'Ituano (rendendosi decisivo anche per l'1-0 di Jucilei), nella partita di Campionato Paulista che mantenne il Corinthians al 4\u00ba posto.\nDopo 112 giorni lontano dai campi di gioco per via di diversi infortuni e di una forma fisica scadente per il sovrappeso accumulato durante l'inattivit\u00e0, Ronaldo torn\u00f2 a disputare una partita ufficiale il 29 agosto 2010 contro il Vit\u00f3ria, gara nella quale rimase in campo per un'ora. Nella successiva partita disputata l'8 settembre 2010, torn\u00f2 al gol su rigore contro l'Atl\u00e9tico Paranaense, la stessa squadra contro cui aveva segnato l'ultima rete quattro mesi prima.\nNella stagione seguente, dopo il ritiro di William, Ronaldo divenne capitano del Corinthians. Tra gennaio e febbraio disput\u00f2 quattro partite, due nel Campionato Paulista e altrettante nel turno preliminare della Coppa Libertadores, dove il \"Tim\u00e3o\" venne eliminato dal Deportes Tolima, senza riuscire a segnare alcun gol. Il 14 febbraio 2011, a 34 anni e con dieci mesi di anticipo rispetto a quanto programmato in precedenza, Ronaldo annunci\u00f2 il suo ritiro dal calcio giocato per via dei numerosi problemi fisici che ne condizionavano il rendimento, tra cui anche l'aumento di peso dovuto all'ipotiroidismo, malattia diagnosticatagli durante il suo periodo al e che non aveva potuto curare adeguatamente in quanto i farmaci usati per trattarla erano considerati dopanti.\nNazionale.\nNazionali giovanili.\nRonaldo entr\u00f2 nel giro delle nazionali giovanili brasiliane ai tempi del S\u00e3o Crist\u00f3v\u00e3o. Con il prese parte al Sudamericano di categoria del 1993 in Colombia, dove \u00e8 stato capocannoniere della manifestazione con otto gol.\nIn seguito partecip\u00f2 al torneo olimpico di calcio del 1996 ad Atlanta, dove la nazionale olimpica brasiliana vinse la medaglia di bronzo e Ronaldo fu il secondo miglior marcatore della propria squadra (cinque gol in sei partite) alle spalle del fuoriquota Bebeto (capocannoniere insieme a Hern\u00e1n Crespo a quota sei reti). Ronaldo durante la competizione aveva sulla maglia il nome \"Ronaldinho\" per distinguersi dal compagno Ronaldo Guiaro.\nNazionale maggiore.\n1994-1998: l'esordio, il mondiale statunitense e l'affermazione.\nL'esordio in nazionale maggiore di Ronaldo avvenne il 23 marzo 1994 a Recife in una gara amichevole contro l', mentre il primo gol con la nazionale verdeoro Ronaldo lo realizz\u00f2 nella partita seguente, vinta per 3-0 contro l', il 4 maggio. Fu tra i ventidue convocati per il , ma non scese mai in campo. Siccome il Brasile vinse quell'edizione del mondiale in finale contro l', Ronaldo pot\u00e9 fregiarsi del titolo di campione del mondo, all'et\u00e0 di 17 anni.\nNel 1995 si piazz\u00f2 secondo in Coppa America e nel 1997 vinse il torneo e la palma di miglior giocatore della competizione. Nel 1997 parte anche al Torneo di Francia, realizzando un gol nel percorso che condusse il Brasile al secondo posto, e trionf\u00f2 nella Confederations Cup dello stesso anno, manifestazione in cui realizz\u00f2 quattro reti (di cui tre in finale contro l').\n1998-2002: il mondiale di Francia e la lunga assenza per infortuni.\nGuid\u00f2 il Brasile campione del mondo alla difesa del titolo nel in Francia, realizzando quattro gol in sei partite e aiutando la sua nazionale a raggiungere la finale contro i padroni di casa della . Il pomeriggio precedente l'ultimo atto del torneo, nella sede del ritiro della nazionale brasiliana nei pressi di Parigi, Ronaldo fu colto da convulsioni; inizialmente fu escluso in favore di Edmundo, ma fu reintegrato poco prima dell'inizio della finale, che non gioc\u00f2 al proprio meglio. La Francia batt\u00e9 il Brasile per 3-0 e vinse la Coppa del Mondo, ma il giallo sul malore che aveva colto Ronaldo la sera prima divenne un caso mondiale.\nNel 1999 vinse un'altra Coppa America, laureandosi anche capocannoniere del torneo a pari merito con Rivaldo.\nNei successivi due anni e mezzo, Ronaldo non pot\u00e9 vestire la maglia del Brasile, a causa dagli infortuni patiti durante la militanza nell'Inter.\n2002-2006: il mondiale nippo-coreano vinto da protagonista e quello tedesco.\nTorn\u00f2 in nazionale a pochi mesi dall'inizio del , che si gioc\u00f2 in Corea del Sud e Giappone. Ronaldo vinse la classifica marcatori del torneo con otto gol in sette partite e fu la stella della squadra che arriv\u00f2 in finale per la terza volta consecutiva. Questa volta l'avversaria per il titolo fu la , che il Brasile batt\u00e9 per 2-0 proprio grazie a una doppietta di Ronaldo.\nPartecip\u00f2 infine al , il suo quarto personale, nel quale realizz\u00f2 tre gol nelle cinque partite disputate dal Brasile, che fu eliminato ai quarti di finale perdendo per 1-0 contro la . Il gol realizzato al agli ottavi di finale gli valse un record che avrebbe resistito fino al 2014, quando fu battuto da Miroslav Klose: in tre edizioni della Coppa del mondo, il brasiliano segn\u00f2 quindici gol (quattro nel 1998, otto nel 2002 e tre nel 2006), uno in pi\u00f9 di Gerd M\u00fcller, divenendo il miglior marcatore della storia del campionato mondiale di calcio.\nDopo il campionato del mondo del 2006, la \"Sele\u00e7\u00e3o\" visse un grande ricambio generazionale e numerosi giocatori tra i quali Cafu, Roberto Carlos e lo stesso Ronaldo lasciarono la nazionale.\n2011: la partita d'addio.\nCinque anni dopo l'ultima presenza, avvenuta il 1\u00ba luglio 2006, la CBF organizz\u00f2 una partita di addio per Ronaldo in concomitanza col suo ritiro dal calcio giocato: venne fissata un'amichevole contro la per il 7 giugno 2011 al Pacaembu di San Paolo, stadio di casa del Corinthians, ultima squadra del \"Fenomeno\". Ronaldo disput\u00f2 gli ultimi quindici minuti del primo tempo, sostituendo Fred, autore dell'unico gol dell'incontro. Fu l'ultima delle sue 98 presenze ufficiali in maglia \"verdeoro\" (62 le reti).\nDopo il ritiro.\nDopo il ritiro dal calcio giocato, Ronaldo ha continuato a partecipare alle iniziative promosse dal Programma delle Nazioni Unite per lo Sviluppo (UNDP), del quale \u00e8 ambasciatore dal 2000. Insieme ad altri grandi ex calciatori, \u00e8 sceso in campo pi\u00f9 volte nel tradizionale incontro benefico promosso dalle Nazioni Unite allo scopo di raccogliere fondi e sensibilizzare l'opinione pubblica mondiale sul tema della povert\u00e0.\nNel febbraio 2011 ha avviato, insieme a Marcus Buaiz, la \"9ine Sport &amp; Entertainment\", una societ\u00e0 di sportmarketing che si occupa della gestione dell'immagine di calciatori e sportivi brasiliani. Nel dicembre dello stesso anno \u00e8 entrato a far parte del consiglio di amministrazione del Comitato Organizzatore Locale brasiliano (\"Comit\u00ea Organizador Local da Copa\" \"do Mundo da FIFA Brasil 2014\" - COL) in vista del .\nIl 12 dicembre 2014 Ronaldo ha acquistato il 10% delle quote dei Fort Lauderdale Strikers, club militante nella North American Soccer League, diventandone un socio di minoranza. Il 15 gennaio 2015, nel corso di una conferenza stampa, ha dichiarato di escludere un futuro da allenatore e di avere l'intenzione di fondare un'accademia giovanile negli Stati Uniti.\nIl 3 settembre 2018 annuncia di aver acquistato il 51% delle azioni del Real Valladolid, club attualmente militante nella Segunda Divisi\u00f3n.\nIl 18 dicembre 2021 acquista il 90% delle quote del .\nStatistiche.\nPresenze e reti nei club.\nTra club, nazionale maggiore, nazionali giovanili e nazionale olimpica, Ronaldo ha collezionato 646 presenze e 442 reti, alla media di 0,68 gol a partita.\n\"Statistiche aggiornate al termine della carriera da calciatore.\""}
{"id": "91649", "revid": "287204", "url": "https://it.wikipedia.org/wiki?curid=91649", "title": "Tolomei", "text": ""}
{"id": "91651", "revid": "201640", "url": "https://it.wikipedia.org/wiki?curid=91651", "title": "Terapia familiare", "text": "La terapia familiare \u00e8 un modello di intervento psicoterapeutico che deriva dal meta-modello raggruppato nelle cosiddette teorie sistemico-relazionali, che ha sviluppato concetti e pratiche nuove sul significato del disagio e dei sintomi psichici espressi dagli individui. Esistono modelli di intervento familiare anche di derivazione psicoanalitica, particolarmente sviluppati in Inghilterra (Tavistock Clinic), Francia (Kaes e altri), ed Argentina, che hanno preso particolare ispirazione, fra l'altro, dai modelli psicoanalitici di funzionamento dei gruppi (Wilfred Bion, S. H. Foulkes e altri) e dei gruppi familiari (Donald Meltzer e Martha Harris).\nQuesto modello di intervento si \u00e8 affermato a partire dagli anni cinquanta negli Stati Uniti prima e nell'Europa successivamente, diffondendosi in poco tempo. Inizialmente era rivolto alle famiglie di pazienti schizofrenici: molti terapeuti ritenevano infatti non soddisfacenti i risultati ottenuti attraverso la classica psicoterapia individuale o la psichiatria. La terapia familiare sposta la sua attenzione dal membro \"malato\" della famiglia a tutti i suoi componenti, rilevando come questi ultimi influenzino il comportamento del membro \"malato\". A Milano la terapia familiare sistemica nasce da un \u00e9quipe di psicoanalisti guidati da Mara Selvini Palazzoli e si rivolge anche alle famiglie con pazienti anoressiche. Successivamente il modello di Milano, noto in tutto il mondo come Milan Approach, si ispira all'antropologia di Gregory Bateson e a nuovi modelli epistemologici noti come \"teoria della complessit\u00e0\".\nModelli di terapia familiare.\nModello sistemico-relazionale.\nSecondo l'approccio sistemico-relazionale i sintomi e il disagio del singolo individuo sono il risultato di un intersecarsi complesso tra esperienza soggettiva, qualit\u00e0 delle relazioni interpersonali pi\u00f9 significative e capacit\u00e0 cognitive di autovalutazione della propria situazione. I concetti di base derivano dalla teoria dei sistemi e dalla cibernetica: ad esempio, tra i molti altri, quello di \"sistema\" e quello di \"causalit\u00e0 circolare\".\nNell'ottica della definizione del \"ciclo vitale della famiglia\", termine coniato attorno agli anni quaranta, si presuppone nell'evoluzione del sistema familiare l'incontro con alcuni \"eventi nodali\" che, attraverso la disorganizzazione-riorganizzazione del sistema stesso, implicano il superamento di alcuni compiti di sviluppo, permettendo cos\u00ec il passaggio ad una fase successiva.\nGli eventi vengono suddivisi in paranormativi e normativi.\nI primi riguardano tutto ci\u00f2 che nel ciclo vitale, dalla nascita alla morte, pu\u00f2 capitare ad una famiglia ma non pu\u00f2 essere previsto (morte di un figlio, incidente, etc.); i secondi rappresentano tutti quegli eventi che invece possono essere previsti.\nLa Duvall propone una scansione del ciclo vitale in otto stadi, in cui gli eventi nodali sono preceduti dall'acquisizione o dalla perdita di membri familiari.\nL'evoluzione del sistema familiare trova la sua comprensione nell'arco almeno di tre generazioni.\nI sintomi di una persona, oltre ad esprimere in maniera metaforica il conflitto psichico soggettivo, acquisiscono una funzione precisa all'interno del sistema relazionale in cui emergono.\nLa famiglia, intesa come il sistema vivente di riferimento principale nell'esperienza emotiva di una persona, \u00e8 il primo contesto esperienziale all'interno del quale i sintomi assumono una funzione precisa per il funzionamento relazionale del gruppo di persone che ne fanno parte.\nI conflitti che tendono a disgregare il sistema-famiglia creano una tensione emotiva che di solito viene vissuta in termini drammatici dal soggetto portatore del sintomo; egli si fa carico, attraverso la manifestazione dei sintomi, di distogliere i membri della famiglia dall'affrontare in modo manifesto le proprie difficolt\u00e0 di relazione, accentrando l'attenzione su di s\u00e9.\nIl sintomo ha quindi una doppia valenza: segnala alla famiglia l'esistenza di un disagio e, nello stesso tempo, rende innocuo il suo potere distruttivo, accentrando su di s\u00e9 tutte le preoccupazioni degli altri membri.\nLa terapia familiare interviene attraverso varie tecniche di lavoro sulle famiglie, operando su 4 livelli principali di osservazione:\nLe tecniche, attraverso l'utilizzo di compiti (\"homeworks\") da attuare sia nelle sedute terapeutiche che a casa, si articolano intorno alle problematiche dei ruoli, della gerarchia, delle alleanze, e della qualit\u00e0 della comunicazione.\nIl Milan Approach (Luigi Boscolo e Gianfranco Cecchin) \u00e8 noto soprattutto per avere codificato forme di conversazione con la famiglia attraverso la formulazione di domande circolari e riflessive, successivamente si sviluppano nuove pratiche terapeutiche ispirate a Bateson, come la Terapia narrativa di Michael White e David Epston (in Australia), con riferimento al pensiero di Michel Foucault e il Reflecting Team di Tom Andersen (in Norvegia).\nModello psicoanalitico.\nSecondo l'approccio psicoanalitico, la famiglia \u00e8 un particolare tipo di gruppo in cui, come nei gruppi in generale, ostacoli al funzionamento possono derivare da conflitti fra le funzioni, i compiti e i ruoli dei vari membri (il \"Gruppo di Lavoro\", nella concettualizzazione di Bion), e le dinamiche e pulsioni sottostanti non coscienti (i cosiddetti \"Assunti di Base\", o A.d.B.).\nNella famiglia, in particolare, assumono importanza nel creare disfunzioni e disturbi le confusioni fra ruoli e funzioni adulte e infantili (ad esempio la funzione di un padre assente assunta impropriamente da un figlio maschio che, facendo un salto generazionale, diventa il marito-figlio della madre; oppure un figlio che addirittura vuole insegnare ai propri genitori come essere genitori, eseguendo un doppio salto generazionale andando a ricoprire il ruolo proprio dei nonni).\nL'intervento tende a diminuire le confusioni e a favorire la maturazione di funzioni genitoriali distinte dalle componenti infantili, per ricostituire un contenimento sufficiente che riduca gli ostacoli e faciliti l'evoluzione del gruppo-famiglia e dei suoi membri.\nModello strutturale.\nL'approccio strutturale, promosso e sviluppato da Salvador Minuchin (e in Italia sviluppato da Maurizio Andolfi), si focalizza principalmente sul concetto di \"distribuzione del potere\" interno ad ogni sistema-famiglia. Privilegia la ristrutturazione dell'intero sistema attraverso la ricerca di condivisione di obiettivi, da attuarsi mediante una cooperazione tra tutti i membri della famiglia. Per Minuchin il sistema-famiglia \u00e8 definito come: \"[...] l'invisibile insieme di richieste funzionali che determina i modi in cui i componenti della famiglia interagiscono\".\nModello boweniano.\nQuesto approccio, sviluppato da Murray Bowen, \u00e8 noto soprattutto per aver fatto del genogramma familiare lo strumento principale di comprensione delle dinamiche familiari. Bowen lavora prevalentemente sulla necessit\u00e0 di differenziare il pi\u00f9 possibile i singoli membri del sistema-famiglia. Secondo Bowen, infatti, le principali cause di comportamenti distonici all'interno di una famiglia derivano dalla mancata realizzazione del cosiddetto \"svincolo\" di uno o pi\u00f9 membri. Una delle tecniche messe a punto da Bowen consiste nell'individuare un singolo membro della famiglia, con lo scopo che questi possa cambiare le \"regole\" familiari fino a quel momento adottate."}
{"id": "91654", "revid": "1226", "url": "https://it.wikipedia.org/wiki?curid=91654", "title": "Lagidi", "text": ""}
{"id": "91655", "revid": "1610933", "url": "https://it.wikipedia.org/wiki?curid=91655", "title": "Gatto", "text": ""}
{"id": "91657", "revid": "19723", "url": "https://it.wikipedia.org/wiki?curid=91657", "title": "Stevino", "text": ""}
{"id": "91661", "revid": "124432522", "url": "https://it.wikipedia.org/wiki?curid=91661", "title": "Lisdoonvarna", "text": "Lisdoonvarna (: ; in irlandese: \"Lios D\u00fain Bhearna\", letteralmente \"il forte del forte del passo\"), \u00e8 un centro termale di discrete dimensioni del Clare, nella Repubblica d'Irlanda. \u00c8 situato in pieno Burren, molto vicino al celebre \"Dolmen di Poulnambrone\" ed \u00e8 famoso per la musica e per i suoi festival.\nNel mese di settembre infatti \u00e8 sede di uno dei pi\u00f9 grandi festival canori e musicali di tutta Europa.\nDurante il festival musicale si svolge il \"Matchmaking fair\", una curiosa manifestazione per chi cerca marito o moglie che ha origini sin dal 1700, quando i proprietari terrieri irlandesi, finiti i lavori estivi nei campi, andavano a riposare nelle terme di Lisdoonvarna e con l'occasione cercavano moglie.\nAneddoto curioso \u00e8 che Lisdoonvarna \u00e8 apparsa in varie canzoni: d\u00e0 infatti il nome al titolo di una creazione musicale del cantante folk irlandese Christy Moore, nella quale si celebra proprio il famoso festival, e viene inoltre citata nella canzone \"Clan Banlieue\" dei nostrani Modena City Ramblers.\nIl significato del nome gaelico della localit\u00e0 sembrerebbe derivare da \"lios d\u00fain\", un forte che si ritiene corrisponda al \"green earthen fort\" di Lissateeaun, che giace a poco meno di 3\u00a0km a nord-est del paese, vicino ai resti di un altro castello di epoca normanna."}
{"id": "91663", "revid": "104485", "url": "https://it.wikipedia.org/wiki?curid=91663", "title": "Corde vocali", "text": " \nLe corde vocali sono due lembi tendinei che, con il passaggio dell'aria, vibrano e producono suoni (la \"voce\"). L'organo \u00e8 composto da uno scheletro cartilagineo ed ha un certo numero di muscoli, legamenti, fasce connettive, mucose etc.\nMuscolatura laringea.\nI muscoli della laringe si possono classificare in due gruppi:\nFondamentale \u00e8 poi anche il ruolo svolto dall'osso ioide, a forma di U, che fa da raccordo tra la laringe e lo scheletro osseo e d\u00e0 attacco a numerosi muscoli orientati in molteplici direzioni, che determinano la posizione della laringe nel collo.\nPer quanto riguarda le corde vocali, queste lamine di tessuto elastico rivestito da mucosa, vibrano al passaggio dell'aria espirata producendo suoni di diverse frequenze. Fra le due corde vocali rimane una fessura pi\u00f9 o meno ampia, la glottide, attraverso la quale avviene il passaggio dell'aria respirata e grazie alla quale si pu\u00f2 svolgere la funzione della fonazione. Prima della fonazione la glottide \u00e8 chiusa e viene sollecitata dalla pressione dell'aria proveniente dai polmoni. Tale sollecitazione divarica le corde, la pressione scende nell'interno della glottide e ci\u00f2 provoca un risucchio delle corde vocali che tornano ad accollarsi e il processo si ripete daccapo. Le corde vocali si spostano sia lateralmente sia dall'alto verso il basso con un movimento pressoch\u00e9 circolare. Tanto \u00e8 maggiore la velocit\u00e0 con cui si alternano tali rarefazioni e compressioni dell'aria nei dintorni della glottide tanto pi\u00f9 acuta risulta la voce, mentre il volume del suono \u00e8 determinato dall'ampiezza del movimento delle corde stesse.\nStruttura corde vocali.\nLe corde vocali si trovano all'interno della laringe nella parte superiore della trachea. Sono attaccate posteriormente alle cartilagini aritenoidi e anteriormente alla cartilagine tiroidea. Fanno parte della glottide che include la rima glottidis. I loro bordi esterni sono attaccati ai muscoli della laringe mentre i bordi interni, o margini, sono liberi di formare l'apertura chiamata rima glottidis. Sono costituiti da epitelio, ma hanno alcune fibre muscolari al loro interno, vale a dire il muscolo vocalico che stringe la parte anteriore del legamento vicino alla cartilagine tiroidea. Sono bande triangolari piatte e sono di colore bianco perlaceo. Sopra entrambi i lati della glottide si trovano le due pieghe vestibolari o le false corde vocali che hanno una piccola sacca tra di loro.\nSituato sopra la laringe, l'epiglottide agisce come un lembo che chiude la laringe durante l'atto di deglutizione per dirigere il cibo nell'esofago. Se il cibo o il liquido entrano nella laringe e contattano le corde vocali, esso provoca un riflesso della tosse per espellere la sostanza al fine di prevenire l'aspirazione polmonare.\nQuando le corde vocali sono a riposo, rimangono aperte permettendo il passaggio dell'aria, mentre se sono in funzione vengono messe in tensione dai muscoli. \nVariazioni corde vocali.\nMaschi e femmine hanno diverse dimensioni della piega vocale. Le voci maschili per adulti sono solitamente pi\u00f9 basse a causa delle pieghe pi\u00f9 lunghe e pi\u00f9 spesse. Le corde vocali maschili hanno una lunghezza compresa tra 1,75 cm e 2,50 cm, mentre le corde vocali femminili hanno una lunghezza compresa tra 1,25 cm e 1,75 cm. Le corde vocali dei bambini sono pi\u00f9 corte di quelle degli adulti. La differenza di lunghezza e spessore delle corde vocali tra maschi e femmine causa una differenza nel tono della voce. Inoltre, i fattori genetici causano variazioni tra membri dello stesso sesso, con voci maschili e femminili classificate in tipi di voce.\nFalse corde vocali.\nLe corde vocali sono talvolta chiamate \"vere pieghe vocali\" per distinguerle dalle \"false corde vocali\" note come pieghe vestibolari o pieghe ventricolari. Questi sono un paio di spesse pieghe della mucosa che proteggono e siedono leggermente superiori alle pieghe pi\u00f9 delicate. Hanno un ruolo minimo nella normale fonazione, ma sono non spesso usati per produrre toni sonori profondi nel canto tibetano e nel canto della gola gialla di Tuvan, o in particolari effetti vocali utilizzati sia nella musica pop che nella musica metal. \nUn'ulteriore distinzione tra le false e le vere corde vocali consiste nel fatto che le prime, pi\u00f9 sottili, sono quasi prive di fasci muscolari; le vere corde invece sono spesse e composte da fibre muscolari. Le corde vocali vere sono deputate alla produzione di suoni, quelle false trattengono l'aria.\nInnervazione.\nL'apertura delle corde vocali quando si respira oppure quando le si fa vibrare per parlare o cantare, sono controllate dal nervo vago. \nFormazione di suoni articolati.\nPer quel che riguarda la formazione di suoni articolati, partecipano attivamente sia le corde vocali come strumenti di produzione di suoni, sia le vie aeree superiori come cassa di risonanza, sia la cavit\u00e0 orale come strumento di modulazione dei suoni."}
{"id": "91667", "revid": "729019", "url": "https://it.wikipedia.org/wiki?curid=91667", "title": "Movimento apostolico ciechi", "text": "Il Movimento apostolico ciechi (MAC) \u00e8 un'organizzazione non governativa senza scopo di lucro, fondata nel 1928 da Maria Motta, di ispirazione cristiana, formata da persone laiche vedenti e non, con sede a Roma. Nel 1977 \u00e8 stata riconosciuta come associazione dalla Conferenza episcopale italiana e, nel 1980, dallo Stato Italiano. Nel 1987 \u00e8 stata considerata idonea come organizzazione non governativa e nel 1997 ha ottenuto la titolazione di organizzazione non lucrativa di utilit\u00e0 sociale (ONLUS).\nIl MAC trae ispirazione dagli insegnamenti della Chiesa cattolica e dai valori evangelici ed in base a ci\u00f2 si dedica all'apostolato ed all'educazione alla fede cristiana e cerca di sviluppare la promozione sociale delle persone e delle popolazioni pi\u00f9 bisognose attraverso la via della condivisione e della solidariet\u00e0. I soci del Mac vengono istruiti nella fede cristiana al fine d\u00ec:\nL'azione del MAC si articola su tre aree.\nNell'area ecclesiale si occupa di promuovere e valorizzare la partecipazione delle persone con handicap alla vita della comunit\u00e0.\nNell'area sociale promuove il diritto dei non vedenti ad una miglior integrazione nell'ambito scolastico e la valorizzazione della loro persona anche tramite supporti alle famiglie. Per gli anziani (specie se ciechi) viene curata l'accoglienza e l'autonomia.\nNella cooperazione internazionale essa collabora con pi\u00f9 di 500 centri missionari sparsi in tutto il mondo fornendo materiale didattico di vario tipo (comprese attrezzature apposite per le persone non vedenti). Si occupa, inoltre, di inviare aiuti economici per i progetti di promozione sociale e sanitaria."}
{"id": "91668", "revid": "125133028", "url": "https://it.wikipedia.org/wiki?curid=91668", "title": "Marcello Venturi", "text": "Biografia.\nDurante la Seconda Guerra Mondiale, appena diciottenne, prese attivamente parte come partigiano alla Resistenza italiana, che poi divenne uno dei temi fondamentali delle sue prime opere, e poi autore di racconti.\nIl suo esordio letterario avvenne nel 1945 sulla rivista settimanale \"Il Politecnico\" di Elio Vittorini, col racconto \"Estate che mai dimenticheremo\". Nel 1946 vinse ex aequo con Italo Calvino un premio bandito dal quotidiano l'Unit\u00e0 di Genova che gli fu assegnato da Enrico Ard\u00f9. Il premio era riservato a racconti inediti di ambientazione resistenziale. I suoi racconti di quel periodo sono stati raccolti nel 1995 nel volume \"Cinque minuti di tempo\".\nVenturi altern\u00f2 per molti anni l'attivit\u00e0 letteraria con quella giornalistica, lavorando presso l'Unit\u00e0 e presso la casa editrice Feltrinelli, dove diresse la collana dell'\u201cUniversale Economica\u201d. Lasci\u00f2 nel 1957 il lavoro al quotidiano \"L'Unit\u00e0\" e usc\u00ec dal Partito Comunista.\nIl suo romanzo pi\u00f9 noto \u00e8 \"Bandiera bianca a Cefalonia\", uno dei primi testi che - imperniato su una fedele ricostruzione storica e finzione narrativa - abbiano portato all'attenzione generale il caso dell'eccidio di Cefalonia, un'intera divisione di novemila uomini dell'esercito italiano che presidiavano l'arcipelago delle isole Ionie, sterminati per aver ceduto all'ordine dei tedeschi di consegnare loro le armi dopo l'armistizio italiano con gli Alleati anglo-americani dell'8 settembre 1943. Oltre la met\u00e0 degli italiani caduti furono fucilati dalla Wehrmacht in seguito alla cattura. La vicenda era allora totalmente sconosciuta al pubblico: era nota solamente ai pochi sopravvissuti, ai familiari delle vittime e nelle alte sfere militari. Pubblicato nel 1963, il romanzo conobbe risonanza internazionale ma in Italia la cultura e il pubblico rimasero freddi o tiepidi, anche se le vendite furono soddisfacenti; fu invece boicottato dal \"Gruppo 63\", che si impose al comando della casa editrice di \"Giangiacomo Feltrinelli\", dalla quale, per dissapori con Nanni Balestrini e la svolta \"castrista\" del miliardario comunista, Venturi se ne and\u00f2. Il romanzo fu ripubblicato in seguito da altri editori.\nLo scrittore ricevette il Premio Viareggio Opera Prima per \"Dalla Sirte a casa mia\" e il Premio Napoli per \"Il padrone dell'agricola\".\nNel 1980 vinse il Premio Cento per \"Collefiorito\". Con il libro \"Sconfitti sul Campo\" vinse il Premio Stresa di Narrativa nel 1982. Parte dei suoi romanzi sono ambientati nell'Appennino tosco-ligure, un territorio che gli fu familiare fin dall'infanzia, come \"Il giorno e l'ora\" (De Agostini, 1987); il romanzo \"Gorkij 8 interno 106\" \u00e8 dedicato invece a Julia Abramovna Dobrovol'skaja.\nDal 1960 fu sposo di Camilla Salvago Raggi. Nella vecchiaia visse in Monferrato."}
{"id": "91669", "revid": "767487", "url": "https://it.wikipedia.org/wiki?curid=91669", "title": "Incrudimento", "text": "L' incrudimento \u00e8 un fenomeno metallurgico per cui un materiale metallico risulta rafforzato in seguito a una deformazione plastica a freddo.\nDescrizione.\nSpesso tale fenomeno \u00e8 sfruttato in alcuni trattamenti (come la pallinatura) per migliorare le caratteristiche del materiale, come la durezza e la resistenza meccanica (l'effetto \u00e8 trascurabile, invece, sul modulo di elasticit\u00e0 E).\nNei solidi metallici le deformazioni plastiche sono generalmente causate, a livello microscopico, da difetti del reticolo chiamati dislocazioni, che facilitano lo scorrimento dei piani cristallini muovendosi attraverso il materiale. A bassa temperatura questi difetti tendono a moltiplicarsi e ad accumularsi quando il materiale viene lavorato (ad esempio a causa del meccanismo di Frank-Read), finendo per interferire tra loro, bloccandosi a vicenda, incrementando i difetti puntiformi ed aumentando quindi la resistenza meccanica. Bisogna poi aggiungere che le dislocazioni in movimento si accumulano contro i bordi di grano (che sono barriere al moto delle dislocazioni), provocandone la rottura. Il risultato di tale sconvolgimento \u00e8 la deformazione dei grani cristallini e il loro allungamento nella direzione dello sforzo.\nAlle alte temperature ci\u00f2 \u00e8 compensato dal contemporaneo fenomeno di ricristallizzazione, che tende a \"riarrangiare\" il materiale in una forma pi\u00f9 ordinata e distesa, disperdendo le dislocazioni e annullando gli effetti dell'incrudimento. Questo fenomeno \u00e8 sfruttato nel trattamento termico di ricottura, che ha per l'appunto lo scopo di addolcire il materiale annullando l'effetto di incrudimento, di lavorazioni e in genere di altri trattamenti precedenti.\nPer deformare plasticamente un metallo occorre una tensione data secondo la formula:\ndove \u03c3 \u00e8 la tensione necessaria per deformare plasticamente un metallo, G \u00e8 il modulo elastico di taglio, b \u00e8 il vettore di Burgers e \u03c1 \u00e8 la densit\u00e0 delle dislocazioni.\nOgni materiale con un punto di fusione ragionevolmente alto pu\u00f2 essere indurito con questo metodo. Si utilizza spesso per indurire leghe che non risentono dei trattamenti termici, incluso l'acciaio a basso tenore di carbonio. L'Indio, poich\u00e9 il suo basso punto di fusione lo rende immune all'incrudimento a temperatura ambiente, pu\u00f2 essere utilizzato come guarnizione nei sistemi a vuoto.\nDi solito la lavorazione a freddo \u00e8 ottenuta con lo stesso processo utilizzato per dare la forma finale al pezzo, inclusa la \"laminazione a freddo\" (in contrasto con la laminazione a caldo) e l'estrusione. Sono state ideate delle tecniche per mantenere la forma del pezzo anche durante il processo di incrudimento, tra cui la pallinatura e la constant channel angular pressing. L'incrudibilit\u00e0 di un materiale pu\u00f2 essere prevista mediante l'analisi della curva di stress-strain o studiata effettuando un test di durezza prima e dopo il processo di incrudimento.\nEffetti sulle propriet\u00e0 meccaniche:\nEffetti sulle propriet\u00e0 fisiche e chimiche:"}
{"id": "91678", "revid": "599013", "url": "https://it.wikipedia.org/wiki?curid=91678", "title": "Cifrario di Vig\u00e9n\u00e8re", "text": ""}
{"id": "91679", "revid": "834", "url": "https://it.wikipedia.org/wiki?curid=91679", "title": "Gcc", "text": ""}
{"id": "91680", "revid": "1305772", "url": "https://it.wikipedia.org/wiki?curid=91680", "title": "GCC", "text": ""}
{"id": "91683", "revid": "1566286", "url": "https://it.wikipedia.org/wiki?curid=91683", "title": "Louis de Fun\u00e8s", "text": "Biografia.\nLa sua famiglia apparteneva alla nobilt\u00e0 di Siviglia (con discendenza dai Marchesi di Galarza): il padre, Carlos Luis de Fun\u00e8s de Galarza, esercitava la professione di avvocato, diventando in seguito diamantaio, mentre la madre L\u00e9onor Soto Reguera si occupava della famiglia. Il 27 aprile 1936 Louis spos\u00f2 in prime nozze Germaine Louise Elodie Carroyer, dalla quale ebbe un figlio, Daniel Charles Louis (nato nel 1937).\nDopo il divorzio nel 1942, l'anno successivo spos\u00f2 in seconde nozze Jeanne Augustine Barth\u00e9l\u00e8my, pronipote di Guy de Maupassant. Da lei ebbe due figli: Patrick Charles (nato nel 1944), divenuto medico radiologo e Olivier de Fun\u00e8s (nato nel 1949), divenuto comandante pilota dell'Air France. Divenne pianista, e fece buon uso di questa capacit\u00e0 in alcuni dei suoi film quali \"Colpo grosso ma non troppo\" (1965), \"Chi ha rubato il presidente?\" (1966), e \"Beato fra le donne\" (1970).\nCimentatosi inizialmente nel teatro, malgrado le brevi apparizioni fu notato presto per la sua vena comica, in particolare da Sacha Guitry che lo ingaggi\u00f2 diverse volte. Gli aspetti principali della comicit\u00e0 di de Fun\u00e8s erano la sua abilit\u00e0 nel mimare e fare smorfie, la prorompente vitalit\u00e0 nell'esprimere emozioni od opinioni, la capacit\u00e0 di rappresentare la collera, di emettere grugniti e rumori, di gesticolare in maniera vivace. Negli anni Cinquanta cominci\u00f2 a farsi conoscere grazie a film come \"Ah! Les belles bacchantes\" e \"Il montone a cinque zampe\", ove affianc\u00f2 i pi\u00f9 grandi attori dell'epoca, ma anche \"La legge del pi\u00f9 furbo\" (1958), dove interpret\u00f2 il ruolo del bracconiere che elude puntualmente l'occhio vigile di una guardia forestale, e che gli valse il titolo di \"migliore comico attuale\".\nTuttavia dovette aspettare il 1964 per diventare davvero famoso con \"Una ragazza a Saint-Tropez\", prima pellicola della serie dei Gendarmi. Appena due mesi pi\u00f9 tardi, trionf\u00f2 ancora nel ruolo di un rappresentante delle forze dell'ordine, l'ispettore Juve, in \"Fantomas 70\" (1964), accanto a Jean Marais e Myl\u00e8ne Demongeot. Mentre il successo tra il grande pubblico cresceva sempre pi\u00f9, alla fine del 1964 gir\u00f2 \"Colpo grosso ma non troppo\" di G\u00e9rard Oury, in cui apparve accanto a Bourvil. Nel 1966 fu la volta di \"Tre uomini in fuga\", sempre con Bourvil, il film francese che detenne il record dei biglietti venduti al botteghino in Francia (17 milioni) fino all'arrivo del film \"Titanic\" di James Cameron del 1997. Nello stesso periodo, De Fun\u00e8s ritorn\u00f2 al teatro.\nA fine novembre del 1971 iniziarono le rappresentazioni di \"Oscar\" al teatro del Palais-Royal, in cui De Fun\u00e8s recit\u00f2 quasi tutte le sere fino al settembre del 1972, salvo un'interruzione estiva. Nel 1973 gir\u00f2 \"Le folli avventure di Rabbi Jacob\", che usc\u00ec il 18 ottobre dello stesso anno. Subito dopo, si trov\u00f2 nuovamente sul palcoscenico al Th\u00e9\u00e2tre des Champs-\u00c9lys\u00e9es. Fino al 25 aprile 1974, recit\u00f2 quasi duecento volte la \"pi\u00e8ce\" di Jean Anouilh, \"La Valse des Tor\u00e9adors\" (\"Il valzer dei toreador\"), che fu la sua ultima apparizione teatrale.\nDa quel momento, si concesse un periodo di riposo nel castello di famiglia della moglie, situato presso Le Cellier, nel dipartimento della Loira Atlantica e si occup\u00f2 molto di giardinaggio, rifiutando di intraprendere qualsiasi altro impegno prima delle riprese - che si prevedevano faticose - del successivo film di G\u00e9rard Oury, \"Le Crocodile\", previste per il maggio del 1975 e nel quale avrebbe dovuto interpretare la parte di un dittatore sudamericano.\nMa nel marzo del 1975, mentre la fase di pre-produzione de \"Le Crocodile\" era gi\u00e0 a buon punto, fu vittima di un infarto che lo fece rinunciare definitivamente agli impegni teatrali. Anche la sua carriera cinematografica ne risult\u00f2 compromessa, dato che gli assicuratori non volevano pi\u00f9 sostenere i rischi delle riprese di un altro film, finch\u00e9 Claude Zidi, il regista de \"L'ala o la coscia?\" (1976), riusc\u00ec ad ottenere un'assicurazione per due settimane di riprese.\nLouis de Fun\u00e8s recit\u00f2 ancora in alcuni film, come \"La Zizanie\" (1978) con Annie Girardot, e \"Il gendarme e gli extraterrestri\" (1979). Nel 1980 realizz\u00f2 una versione cinematografica di una commedia di Moli\u00e8re secondo la propria interpretazione personale. Fu cos\u00ec che \"L'Avare\" raggiunse il grande schermo, anche se non ebbe che un modesto successo. Nello stesso anno Jerry Lewis gli consegn\u00f2 di persona il C\u00e9sar alla carriera.\nNel 1981 gir\u00f2 una trasposizione cinematografica del romanzo \"La Soupe aux choux\" di Ren\u00e9 Fallet, insieme a Jean Carmet e Jacques Villeret. La sua carriera giunse al termine l'anno seguente, con \"Le Gendarme et les gendarmettes\"; il 27 gennaio 1983 fu vittima di un altro infarto che gli risult\u00f2 fatale. \u00c8 sepolto al cimitero di Le Cellier. Gli venne dedicato anche il film \"Papy fait de la r\u00e9sistance\" (1983), in cui doveva avere il ruolo di Papy o del \"fratellastro di Adolf Hitler\", ma dopo la morte improvvisa fu sostituito da Michel Galabru e Jacques Villeret.\nIn coppia con altri comici.\nIl talento di de Fun\u00e8s si adattava bene all'ambito del duo comico, vuoi fisso oppure occasionale, con i pi\u00f9 diversificati generi di attori:\nGiudizio critico.\nScrive il critico cinematografico italiano Edoardo Caroni:\nDe Fun\u00e8s non ha mai voluto interpretare ruoli drammatici, rimanendo fino alla fine un inguaribile clown. Il perfezionismo e la pignoleria, accompagnate da un atteggiamento sovente ansioso, ne hanno segnato il percorso artistico. Nel lavoro non si risparmier\u00e0 mai, da vero professionista. \u00c8 stato per due decenni (dal 1963 al 1983) il campione incontrastato del botteghino d'oltralpe e uno degli attori francesi pi\u00f9 conosciuti al mondo. Ha avuto la capacit\u00e0 di adattarsi nel tempo ai gusti di un pubblico via via maggiormente esigente e colto. Il suo genio comico ha attirato nelle sale milioni di spettatori, consapevoli che con lui andavano sul sicuro, non rischiando mai di assistere ad uno spettacolo scandaloso, malinconico o violento. Ha costantemente fatto cinema per tutta la famiglia e questo \u00e8 uno dei segreti del suo enorme successo.\nMus\u00e9e Louis de Fun\u00e8s.\nIl 31 luglio 2019 \u00e8 stato inaugurato a Saint-Rapha\u00ebl il \"Mus\u00e9e Louis de Fun\u00e9s\". Nell'occasione \"Nice-Matin\" e \"Var-Matin\" hanno fatto sette interviste a personaggi che hanno collaborato con Louis de Fun\u00e8s pubblicandole periodicamente nel corso dell'estate 2019.\nDiscografia.\nLouis de Fun\u00e8s ha eseguito molte canzoni in scena, su schermo o in disco, tra cui::\nHa inoltre registrato favole, giochi e storie per bambini (\"Gli Aristogatti\") su \"microgroove\".\nIncassi.\nLouis de Fun\u00e8s \u00e8 il campione incontrastato al botteghino francese degli anni sessanta e settanta, con pi\u00f9 di centocinquanta milioni di spettatori nei cinema. Tra 1964 e 1979, l'attore risult\u00f2 il n\u00b01 per ben sette volte (1964, 1965, 1966, 1967, 1970, 1973 e 1979). Nel 1967, \u00e8 ancora una volta il n\u00b01 con \"Le grandi vacanze\", il n\u00b02 con \"Io, due figlie, tre valigie\" e il n\u00b05 con \"Fantomas contro Scotland Yard\"."}
{"id": "91684", "revid": "124983630", "url": "https://it.wikipedia.org/wiki?curid=91684", "title": "Sailor Saturn", "text": ", il cui vero nome \u00e8 , \u00e8 un personaggio della serie manga ed anime \"Sailor Moon\". In Italia, \u00e8 conosciuta anche come Ottavia Tomoe, reale identit\u00e0 della guerriera nel doppiaggio Mediaset dell'adattamento animato degli anni '90. In tale versione, Hotaru \u00e8 l'unica, tra le Guerriere Sailor, della quale viene citato il cognome.\nProtetta dal pianeta Saturno, \u00e8 la guerriera della morte e della distruzione, prima di ricevere il dono della rinascita da Super Sailor Moon, e trasformarsi, ergo, nella guerriera della distruzione e della rinascita.\nCreazione e sviluppo.\nNegli schizzi originali dei personaggi di \"Sailor Moon\", disegnati da Naoko Takeuchi, Sailor Saturn maneggia un bastone marrone, invece della Falce del Silenzio; anche la divisa della guerriera appare differente: maniche viola anzich\u00e9 bianche; spilla del medesimo colore sul petto, al posto della rosa dei venti; terza fascia sui guanti, a partire dalla mano, di un viola trasparente ed appuntita; sei le punte della stella dorata al centro del girocollo.\nI kanji del cognome di Hotaru, \"\u571f\" (\"to\") e \"\u8420\" (\"moe\"), sono traducibili, rispettivamente, come \"terra\" e \"germoglio\"; il primo deriva dal nome giapponese di Saturno, Dosei (\u571f\u661f, che, letteralmente, significa \"Stella della Terra\"). Sebbene il nome del personaggio sia scritto in hiragana, la parola \"hotaru\" vuol dire \"lucciola\", come verificabile nel titolo originale del ventiseiesimo episodio della terza stagione. Nella mitologia giapponese, le lucciole sono associate agli spiriti dei defunti (collegasi al ruolo di Saturn in qualit\u00e0 di guerriera della morte e della rinascita).\nStoria.\nAppena adolescente, Hotaru \u00e8 una ragazzina sensibile, introversa e dall'aspetto fragile, con gli hobbys di collezionare lampade e della lettura, la voglia di visitare Firenze e da grande diventare un'infermiera. Porpora il suo colore preferito, storia la favorita materia scolastica, al contrario di educazione fisica. Hotaru \u00e8 la figlia del giovane e geniale scienziato S\u014dichi Tomoe, mentre sua madre mor\u00ec quando lei aveva otto anni, causa un grave incidente dovuto ad un esperimento del padre in cui rimasero coinvolti anche l'uomo medesimo e Sailor Saturn, attualmente addormentata dentro la sua nuova identit\u00e0, Hotaru. Il pap\u00e0 rimase soltanto ferito, e si ritrov\u00f2, invece, a pregare per la vita della figlia; una misteriosa luce gli promise di salvare entrambi, lui e la bambina, e, in cambio, i loro corpi avrebbero ospitato una creatura aliena, ragione delle ripetute crisi della ragazzina. Hotaru venne trasformata in un cyborg dal genitore e cresciuta dalla dura governante nonch\u00e9 assistente del dottor Tomoe, la perfida Kaolinite. Oggi frequenta le scuole elementari, emarginata dai compagni di classe, che la considerano inquietante, strana ed addirittura pericolosa. Chibiusa \u00e8 la sua prima amica, e rifiuta la missione di Pluto, Uranus e Neptune: uccidere Hotaru ed impedire, cos\u00ec, il risveglio di Sailor Saturn, la guerriera della morte e della distruzione che porterebbe con s\u00e9 la fine del mondo, proprio come accadde per il Silver Millennium, l'antico regno della Luna. Tuttavia, la Tomoe, negativamente influenzata dall'entit\u00e0 extraterrestre che abita dentro di lei, sottrae alla bambina il Cristallo d'Argento per trasformarsi in Mistress 9, la compagna del malvagio Pharaoh 90, fino alla ripresa del corpo da parte della legittima proprietaria ed al risveglio di Sailor Saturn, che minaccia di distruggere la Terra con la sua Falce del Silenzio. Dopo il sacrificio suicida, la ragazzina nasce a nuova vita; sono proprio le tre Guerriere Sailor del Sistema Solare Esterno a prendersi la responsabilit\u00e0 della neonata, la quale cresce celermente, ignorando ancora una volta del suo passato e di Saturn. Quest'ultima si desta dal suo torpore quando la principessa Serenity, il principe Endymion e la Terra vengono messi in pericolo da Dead Moon e dalla maledizione della sua perfida regina, Nehellenia.\nIn \"Parallel Sailor Moon\", Hotaru frequenta la Juku con Chibiusa, dimostrando all'incirca la stessa et\u00e0 della compagna di classe.\nAdattamento anime.\nNel primo adattamento anime, Hotaru aveva nove anni quando si verific\u00f2 l'incidente nel laboratorio del padre. Non viene spiegato, invece, il motivo della morte della madre. Nella medesima versione, Hotaru compare al termine del ventiduesimo episodio della terza serie. Nonostante faccia la sua prima apparizione soltanto nella seconda met\u00e0, la Tomoe diventa, nel terzo arco, l'elemento unificante, come fosse una \"protagonista\" occulta. In \"Sailor Moon Crystal\", pi\u00f9 fedele al manga, Hotaru \u00e8 invece presente sin dalle prime puntate.\nTrasformazioni e aspetti.\nHotaru ha capelli a caschetto con frangia, neri e corti fin sopra le spalle, occhi viola, pelle chiara, ed indossa capi scuri. La sua et\u00e0 \u00e8 oggetto d'incertezza presso gli appassionati. Nel manga, la ragazzina frequenta la sesta elementare, perci\u00f2, secondo il sistema scolastico in Giappone, dovrebbe avere undici o dodici anni. Infatti, nell'artbook \"Collezione di materiali\", Naoko Takeuchi scrive che Hotaru \u00e8 apparentemente una giovane dodicenne. Dopo la rinascita, Saturn cresce rapidamente fino ad un'et\u00e0 compresa, nel quinto arco, tra gli otto e i dieci anni, e a sembrare, quindi, coetanea di Chibiusa. Nell'anime storico \u00e8 invece una tredicenne che frequenta la prima media e nell'epilogo della terza stagione torna in fasce grazie al potere di Super Sailor Moon, per crescere repentinamente all'inizio dell'ultima serie.\nSailor Saturn.\nFatto di cui lei stessa era inconsapevole durante tutta la terza serie, Hotaru Tomoe \u00e8 la reincarnazione della guerriera che detiene il potere planetario di Saturno, Sailor Saturn. Considerata la pi\u00f9 minacciosa tra le guerriere sailor, il suo potere \u00e8 tale da potersi esprimere solamente al di l\u00e0 della volont\u00e0 della stessa Sailor Saturn, la quale, quando ci\u00f2 avviene, cade in stati di possessione quasi estatica di cui non conserva memoria. L'attacco principale di Sailor Saturn \u00e8 il potere della Distruzione e il suo risveglio \u00e8 paventato, in quanto si teme possa causare l'annientamento totale del mondo. Dopo la sua rinascita, Sailor Saturn \u00e8 assente nella quarta serie e compare nuovamente nella quinta e ultima serie, rielaborata sia graficamente che caratterialmente.\nNel manga viene precisato che si risveglia solo quando \u00e8 giunto il momento della fine e della distruzione mediante la risonanza dei talismani delle outer senshi, infatti Sailor Saturn si \u00e8 risvegliata due volte, alla fine della terza serie e nel momento della distruzione di Silver Millennium.\nDopo il suo risveglio chiede a Sailor Pluto di sigillare i suoi poteri in modo da salvare la Terra ma grazie a Sailor Moon rinasce, neonata, e viene affidata alle outer senshi che cos\u00ec ottengono una nuova missione.\nSebbene nell'astronomia orientale il pianeta Saturno sia associato all'elemento Terra, Sailor Saturn non \u00e8 dotata di poteri basati su questo elemento, tuttavia il suo cognome (Tomoe) contiene il kanji che indica questo elemento (\u571f) ed un altro riferimento pu\u00f2 essere visto nella falce, attributo del dio Saturno in quanto divinit\u00e0 dell'agricoltura.\nPrincipessa Saturn.\nAll'interno della versione a fumetto, al pari delle altre combattenti, Sailor Saturn appare come principessa del suo pianeta alla fine della quarta serie. Non si sa molto di questa versione, in quanto, essendo Sailor Saturn la guerriera della distruzione, nel presente come nel lontano passato del Silver Millennium dorme fino al momento in cui i tre talismani delle \"outer senshi\" non entrano in risonanza, segno che la fine del mondo \u00e8 giunta. Anticamente accadde quando vennero distrutti, non solo il Silver Millennium, ma anche il Golden Kingdom.\nMistress 9.\n \u00e8 una malefica entit\u00e0 proveniente dal sistema solare Tau Ceti. \u00c8 a lei che l'Esercito del Silenzio procurava energia affinch\u00e9 si risvegliasse nel corpo di Sailor Saturn per permettere a Pharaoh 90 di arrivare sulla Terra.\nNell'incidente che ha provocato la morte della madre, nel corpo di Sailor Saturn venne impiantato un uovo di demone che avrebbe dovuto risvegliare Mistress 9, cosa resa particolarmente complicata dalla presenza dello spirito di Sailor Saturn nello stesso corpo. Nell'anime Mistress 9 si risveglia definitivamente quando le viene dato il \"cristallo del cuore\" di Chibiusa; nel manga quando la priva del cristallo d'argento. Nel manga Mistress 9 si fonde con Pharaoh 90, divenendo un unico essere, dal quale dopo emerge Sailor Saturn. Nell'anime invece, viene colpita a morte da uno dei raggi di energia emessi da Pharaoh 90, per poi essere eliminata del tutto dal risveglio definitivo della guerriera della distruzione (cosa evidenziata dal simbolo di Saturno, che rompe letteralmente la stella nera sulla fronte di Mistress 9).\nPretty Ghost Otakura (genius loci del Hammer Place Hall).\nNella storia a fumetti \"Il segreto dell'Hammer Place Hall\" (appartenente al ciclo \"Il diario illustrato di Chibiusa\" nella prima edizione del manga e pubblicata per la prima volta in Italia sul numero 47 col titolo \"Il palazzo misterioso dei prezzi bomba\") Sailor Saturn viene posseduta dal \"genius loci\" Otakura (lo spirito guardiano del magazzino del negozio \"Hammer Place\" del titolo) danneggiato da dei demolitori, e subisce una trasformazione che le fa assumere un aspetto simile a quello di Mistress 9 (ma con una faccia molto pi\u00f9 buffa). Arrabbiata per essere stata risvegliata, Otakura decide di scagliare il suo castigo su tutti i presenti rinchiudedoli dentro il magazzino, ma alla fine viene esorcizzata da Sailor Moon e Sailor ChibiMoon.\nNei musical.\nNel musical \"Yume Senshi - Ai - Eien ni...\" e nella sua versione rivisitata (\" Yume Senshi - Ai - Eien ni... Saturn Fukkatsu Hen!\") Sailor Saturn prende lo pseudonimo di Miss Dream sotto il controllo del Dead Moon Circus. I suoi ricordi sono apparentemente cancellati e si \u00e8 dato il potere di accedere e modificare i sogni delle persone. Solo le altre Outer Senshi capiscono chi \u00e8 veramente. Nello spettacolo originale, \u00e8 solo implicito che lei \u00e8 Sailor Saturn (che viene indicata come \"Ragazza Misteriosa\"), e si afferma, ma non \u00e8 dimostrato, che \u00e8 Sailor Saturn. Il suo effettivo risveglio come Saturn \u00e8 ambiguo, lei \u00e8 semplicemente mostrata come una ragazza normale, alla fine del musical. Nella versione rivisitata, la sua identit\u00e0 come Hotaru si afferma chiaramente e si risveglia sul palco, come Saturn, dopo essere stata salvata dalle altre Senshi e appare trasformata pi\u00f9 tardi. Il nome \"Miss Dream\" deriva dal titolo della canzone omonima che canta.\nIn tutti e quattro i musical della serie \"Kaguya Island\", Sailor Saturn viene posseduta da uno spirito di nome Kon (generatosi dai resti delle stelle distrutte da Dark Plasman e dalla cometa Coatl), che la usa come medium per comunicare con le altre Senshi. Quando Sailor Saturn si risveglia non ha alcun ricordo di ci\u00f2 che \u00e8 accaduto mentre Kon possedeva il suo corpo. Nei primi due di questi musical, d\u00e0 il suo potere a Sailor Moon nella battaglia finale per permetterle di trasformarsi in Eternal Sailor Moon. La canzone cantata da Kon \u00e8 \"Hitosuji no Hikari no Kokoro\".\nAttacchi e poteri.\nA differenza delle altre senshi nell'anime non si vede alcuna trasformazione, l'unica trasformazione animata che gira in rete appartiene a un videogame ufficiale Bandai, e alcune create da fan in cui viene mostrata addirittura il Lip Rod per la trasformazione (tuttavia, mai riconosciuta dagli autori). Tuttavia \u00e8 bene far notare che nel videogioco tutte le trasformazioni delle guerriere sono abbreviate e consistono nell'invocazione del pianeta e nella posa finale della senshi, la stranezza sta nel fatto che (come accade nel manga dalla terza serie in poi) Sailor Saturn non usi nessuno strumento per trasformarsi, ma si limiti ad alzare la mano ed evocare il pianeta.\nEsiste una differenza tra anime e manga per quanto riguarda gli attacchi di Sailor Saturn: nel manga il suo attacco finale \u00e8 il \"Death Ribbon Revolution\", con cui la guerriera rilascia il potere della distruzione, mentre nell'anime l'attacco che possiede questo potere \u00e8 il \"Silence Glaive Surprise\" che nel manga \u00e8 un attacco volto a disorientare il nemico, generando una nube di nebbia.\nAccoglienza ed impatto culturale.\nSailor Saturn \u00e8 un personaggio molto apprezzato, ispiratrice di appassionati e mercato, che le dedica svariati articoli, come action figures, bambole, capi di abbigliamento, accessori, costumi per cosplays e riproduzioni della falce della guerriera della distruzione. In un sondaggio di popolarit\u00e0 effettuato nel 1994, che metteva a confronto cinquantuno personaggi di \"Sailor Moon\", Saturn \u00e8 arrivata al terzo posto, seguita dalla sua identit\u00e0 civile, Hotaru, classificatasi quarta. Due anni pi\u00f9 tardi, inizio 1996, la Sailor \u00e8 risultata sesta tra il medesimo numero di scelte, mentre la Tomoe si \u00e8 piazzata al settimo posto.\nNegli anni '90, il termine \"moe\", spiega Patrick W. Galbraith, si \u00e8 diffuso come abbreviazione del nome di Saturn, Hotaru Tomoe, giovane ragazza inclusa in una descrizione tipicamente moe: occhi grandi e privi di pupille, pelle lucida, seno piccolo (o addirittura assente), personalit\u00e0 innocente o pura.\nDoppiatrici e attrici.\nIn Giappone, Sailor Saturn \u00e8 doppiata da Y\u016bko Minaguchi nell'anime degli anni '90 e da Yukiyo Fuji in \"Pretty Guardian Sailor Moon Crystal\". Di Giulia Franzoso \u00e8 la prima voce italiana del personaggio, interpretato da Nadia Biondini nell'episodio speciale \"La storia di Bunny\", \"Sailor Moon SuperS\"; in \"Pretty Guardian Sailor Moon Crystal\", la doppiatrice \u00e8 Margherita De Risi, mentre Eleonora De Angelis presta la voce a Mistress9.\nNei musicals, Hotaru \u00e8 stata interpretata da Keiko Takeda (1996-1998), Chihiro Imai (1997), Asami Sanpei (1998), Mao Mita (1999-2000), Mario Tomioka (2000-2001), Ayami Kakiuchi (2001-2002), Ruria Nakamura (2002-2003), Yui Lizuka (2003-2004), Eriko Funakoshi (2004-2005), Karin Takahashi (2015-2016), Mirai (2017)."}
{"id": "91687", "revid": "1225", "url": "https://it.wikipedia.org/wiki?curid=91687", "title": "Dolcetto di Ovada", "text": ""}
{"id": "91688", "revid": "287204", "url": "https://it.wikipedia.org/wiki?curid=91688", "title": "Louis De Funes", "text": ""}
{"id": "91689", "revid": "4", "url": "https://it.wikipedia.org/wiki?curid=91689", "title": "Louis Germain de Fun\u00e8s de Galarza", "text": ""}
{"id": "91692", "revid": "712828", "url": "https://it.wikipedia.org/wiki?curid=91692", "title": "Babbano", "text": ""}
{"id": "91697", "revid": "1543377", "url": "https://it.wikipedia.org/wiki?curid=91697", "title": "Zilog Z80", "text": "Lo Zilog Z80 \u00e8 un microprocessore ad 8 bit con un design interno della ALU a 4 bit ma capace di operazioni a 8 e 16 bit progettato dalla Zilog di Federico Faggin e commercializzato a partire dal luglio del 1976. Lo Z80, con i suoi derivati e i suoi cloni, \u00e8 una delle famiglie di CPU pi\u00f9 impiegate di tutti i tempi. \n\u00c8 stato largamente utilizzato in numerosi sistemi, negli home computer, nei videogiochi arcade, nelle console, nei sistemi embedded ed anche in quelli militari; con la famiglia di CPU basate sul MOS 6502 ha dominato il mercato dei microcomputer e delle console giochi ad 8 bit di fine anni settanta e quello degli home computer dei primi anni ottanta.\nZilog prov\u00f2 anche a commercializzare delle versioni per minicomputer dell'architettura Z80, lo Z800 e lo Z280, che per\u00f2 non riscossero il successo del loro predecessore: il primo fu abbandonato ancor prima della sua commercializzazione, mentre la complessit\u00e0 ed i bug del secondo ne limitarono la diffusione a vantaggio di altri prodotti, fra cui l'Hitachi HD64180 e lo Zilog Z180.\nStoria.\nFederico Faggin, dopo aver lavorato sull'8080, lasci\u00f2 Intel alla fine del 1974 per divergenze con la dirigenza: questa, infatti, era ancora troppo focalizzata sulla produzione di chip di memoria e considerava i microprocessori solo come prodotti accessori, utili per vendere pi\u00f9 RAM. Faggin, invece, intravedeva in essi una potenzialit\u00e0 d'impiego molto pi\u00f9 vasta, grazie alla loro possibilit\u00e0 di essere programmati per impieghi generali. Faggin decise quindi di lasciare Intel per fondare insieme al suo collega Ralph Ungermann la Zilog, una societ\u00e0 dedita esclusivamente alla produzione di CPU. Il primo prodotto della societ\u00e0 fu proprio lo Z80, nato da un progetto che Faggin elabor\u00f2 verso la fine del 1974, presentato nel luglio del 1976.\nLo Z80 si diffuse nel mercato dei processori molto pi\u00f9 dell'Intel 8080 e del suo successore, l'8085 e divenne una delle CPU ad 8 bit pi\u00f9 popolari. Uno dei fattori chiave del successo iniziale dello Z80 furono i sistemi integrati nel chip stesso, come quello per il refresh della memoria DRAM: tale integrazione permetteva di realizzare sistemi completi con l'aggiunta di pochi altri componenti esterni di supporto (pi\u00f9 in l\u00e0 comparvero sistemi embedded basati sullo Z80, che in genere utilizzano memorie statiche, che non necessitano di questo \"refresh\") ed aprendo la via verso i moderni \"System On Chip\".\nLa Zilog concesse in licenza senza royalty la propriet\u00e0 intellettuale del progetto del core dello Z80 a qualunque societ\u00e0 lo avesse voluto produrre in proprio: questa politica commerciale alla lunga ripag\u00f2 Zilog con un ritorno di immagine, diffusione e vendite perch\u00e9 permise ad un prodotto di una piccola societ\u00e0, quale essa era, di affermarsi sul mercato mondiale grazie al fatto che grossi produttori come Toshiba iniziarono a produrre in quantit\u00e0 industriali il processore. Come conseguenza di questa scelta commerciale, Zilog ha prodotto meno del 50% di tutti gli Z80 costruiti in questi anni. Nonostante ci\u00f2 diversi produttori dell'Europa dell'Est, del Giappone e dell'ex Unione Sovietica fabbricarono delle copie della CPU senza licenza.\nDescrizione tecnica.\nIl set di istruzioni dello Z80 fu scritto per essere compatibile con l'Intel 8080, per cui gran parte del codice per l'8080 (principalmente quello del sistema operativo CP/M) poteva girare senza modifiche sullo Z80. Masatoshi Shima (co-progettista dell'Intel 4004 e dell'Intel 8080) contribu\u00ec allo sviluppo dello Z80.\nLo Z80 offriva le seguenti migliorie rispetto all'8080:\nIl progetto originale in logica NMOS vide il limite massimo della frequenza del clock crescere progressivamente dai 2,5\u00a0MHz iniziali fino ai 4\u00a0MHz dello Z80A, ai 6\u00a0MHz dello Z80B ed agli 8\u00a0MHz dello Z80H. Ne fu realizzata anche una versione CMOS con un intervallo di frequenze che andava dai 4\u00a0MHz fino ai 20\u00a0MHz delle versioni vendute pi\u00f9 recentemente. La versione CMOS permetteva inoltre una modalit\u00e0 d'attesa a basso consumo energetico denominata \"Power-Down\", o \"modalit\u00e0 standby\", in cui veniva mantenuto lo stato interno (registri e segnali di controllo) del processore fino al ricevimento del segnale di uscita da tale stato (un segnale di clock). I chip derivati compatibili con lo Z80, l'HD64180/Z180 e l'eZ80 sono dichiarati capaci rispettivamente di 33\u00a0MHz e 50\u00a0MHz.\nModello di programmazione e gestione dei registri.\nIl modello di programmazione e la gestione dei registri sono convenzionali e simili a quelli della famiglia x86. I registri AF, BC, DE e HL, compatibili con quelli dell'Intel 8080, sono duplicati nello Z80 in 2 banchi separati con il processore che pu\u00f2 velocemente passare da un banco all'altro, una caratteristica utile per velocizzare la risposta agli interrupt ad alta priorit\u00e0 e livello singolo. Questa caratteristica era presente nel Datapoint 2200, mentre non era implementata nell'Intel 8008. Il sistema dei registri doppi aveva senso sullo Z80 (e su altri microprocessori dell'epoca), perch\u00e9 esso era stato progettato anche per i sistemi embedded, non solo per i personal computer o per gli home computer. I doppi registri risultarono molto utili per la codifica assembly altamente ottimizzata: alcuni software, specialmente i giochi per i sistemi MSX, gli ZX Spectrum ed altri computer basati sullo Z80, portarono l'ottimizzazione dell'assembly dello Z80 a livelli estremi, impiegando, tra le altre cose, proprio i registri duplicati.\nRegistri.\nCome sull'8080, i registri ad 8 bit sono di solito accoppiati per ottenerne delle versioni a 16 bit. I registri compatibili con quelli dell'8080 sono:\nI nuovi registri introdotti dallo Z80 sono:\nNon c'\u00e8 la possibilit\u00e0 di accedere \"direttamente\" ai registri alternativi: esistono per questo compito 2 istruzioni speciali, codice_1 e codice_2, ognuna delle quali modifica 1 di 2 multiplatori flip-flop. Questo permette passaggi veloci di contesto per le routine di servizio degli interrupt: codice_3 pu\u00f2 essere utilizzata da sola (per routine di interrupt molto semplici e veloci) o in abbinamento a codice_2 per invertire l'intero gruppo di registri AF, BC, DE e HL, un modo di operare molto pi\u00f9 veloce di quello basato sull'inserimento degli stessi registri nello stack (interrupt con pi\u00f9 livelli o interrupt lenti e con bassa priorit\u00e0 normalmente utilizzano lo stack per memorizzare il valore dei registri).\nIl \"registro di refresh\" (\"R\") viene incrementato ogni volta che la CPU esegue un opcode (o un prefisso opcode) e non ha pertanto una relazione semplice con l'esecuzione del programma. Questo modo di operare era spesso usato per generare numeri pseudo-casuali nei giochi, ma anche in schemi di protezione software. Era anche utilizzato come contatore \"hardware\" in alcuni sistemi: un famoso esempio di questo utilizzo \u00e8 il Sinclair ZX81, che permette di tenere traccia delle posizioni dei caratteri sullo schermo TV innescando un interrupt al verificarsi della reinizializzazione (collegando l'interrupt ad A6).\nIl \"registro vettoriale di interrupt\" (\"I\") \u00e8 usato per gli interrupt dello Z80 specificati con modalit\u00e0 2 (selezionata dall'istruzione codice_5). Esso fornisce l'indirizzo di base della pagina (il \"byte alto\") per la tabella a 128 voci degli indirizzi degli interrupt di servizio che sono selezionati tramite un puntatore (il \"byte basso\" dell'indirizzo) inviato alla CPU durante un ciclo di riconoscimento degli interrupt. Il puntatore identifica un particolare chip periferico e/o una funzione di un chip periferico (nel caso in cui un chip periferico possa sollevare pi\u00f9 interrupt, come ad esempio il CTC), dove i chip sono normalmente connessi a cascata per la risoluzione della priorit\u00e0. Come per quello di \"refresh\", questo registro \u00e8 stato talvolta utilizzato in maniera \"creativa\".\nLa ALU a 4 bit.\nLa ALU, o \"Arithmetic-Unit Logic\", \u00e8 il modulo integrato in una CPU deputato all'esecuzione dei calcoli aritmetico/logici. A differenza di altre CPU contemporanee (come il MOS 6502 o l'Intel 8080) la ALU dello Z80 \u00e8 a 4 bit, vale a dire che esegue calcoli su numeri di 4 bit, o \"nibble\". Siccome l'accumulatore della CPU \u00e8 a 8 bit, per eseguire un calcolo su un numero contenuto nell'accumulatore la ALU dello Z80 deve eseguire due passaggi su tale registro. Per far s\u00ec che questo non incida sulle prestazioni della CPU, i progettisti dello Z80 hanno pensato ad un sistema di cicli interni divisi in \"cicli macchina\", o \"cicli M\" (dall'inglese M-cycle), in cui ogni ciclo M \u00e8 composto da pi\u00f9 cicli di clock, ed ottimizzando le istruzioni affinch\u00e9 la CPU sia in grado di eseguire un minimo di sovrapposizione delle operazioni delle singole istruzioni: questo processo \u00e8 detto \"fetch/execute overlapping\" e permette di continuare l'esecuzione di una istruzione mentre la CPU sta leggendo dalla memoria l'opcode di quella successiva. Ad esempio, l'istruzione codice_6, che sottrae dall'accumulatore il valore contenuto nel registro ad 8 bit indicato da \"r\", viene eseguito in 1 ciclo M composto da 4 cicli di clock. L'esecuzione di questa istruzione pi\u00f9 essere divista nei seguenti singoli passaggi:\n ISTRUZIONE CORRENTE \"N\" (SUB r)\n M1 / T1 : viene impostato l'indirizzo da cui leggere l'istruzione \"N\" da eseguire\n M1 / T2 : viene recuperata dalla memoria l'istruzione \"N\"\n M1 / T3 : viene interpretato l'opcode come \"SUB r\": A viene caricato sul latch temporaneo \"ACU\" (*)\n M1 / T4 : viene caricato il registro \"r\" nel latch temporaneo \"TEMP\" (*)\n ISTRUZIONE SUCCESSIVA \"N+1\"\n M1 / T1 : viene impostato l'indirizzo da cui leggere l'istruzione \"N+1\" da eseguire\n contemporaneamente il nibble basso della precedente operazione viene calcolato\n M1 / T2 : viene recuperata dalla memoria l'istruzione \"N+1\"\n contemporaneamente viene calcolato il nibble alto della precedente operazione\n ed il risultato viene ricomposto come valore ad 8 bit e depositato nell'accumulatore\nIn tale modo lo Z80 non manifesta rallentamenti rispetto ad una CPU con una ALU interamente ad 8 bit. Ci\u00f2 \u00e8 anche possibile grazie al fatto che il recupero dell'istruzione dalla memoria viene sempre eseguito durante i primi cicli \"T\" del primo ciclo M (detto M1) di una istruzione.\nIl linguaggio assembly dello Z80.\nUna retrospettiva - Il Datapoint 2200 e l'Intel 8008.\nIl linguaggio assembly del primo Intel 8008 era basato su una sintassi molto semplice (ma schematica), derivata dall'architettura del Datapoint 2200; questa sintassi fu poi trasformata in un nuovo linguaggio assembly dedicato al chip 8008; il nuovo linguaggio assembly fu poi esteso, quasi nello stesso periodo, per adattarsi alle aggiunte possibilit\u00e0 di indirizzamento offerte dal pi\u00f9 evoluto chip Intel 8080 (l'8008 e l'8080 condividevano un linguaggio senza che fossero compatibili a livello di codice binario; l'8008 era invece compatibile a livello binario con il Datapoint 2200).\nIn questo processo di trasformazione, l'abbreviazione mnemonica \"L\", che stava per \"LOAD\", fu sostituita dalle parole \"LOAD\", \"STORE\" e \"MOVE\", a cui erano state aggiunte altre lettere simboliche. La lettera \"M\", per \"Memory\" (referenziata da HL), fu trasformata da abbreviazione mnemonica a \"operando\" indipendente sintatticamente, mentre i registri e le combinazioni di registri furono indicati in maniera molto inconsistente, sia abbreviando gli operandi (ad esempio \"MVI D\" e \"LXI H\") sia usando le stesse forme mnemoniche delle istruzioni (ad esempio \"LDA\" e \"LHLD\") sia usando entrambi gli schemi contemporaneamente (ad esempio \"LDAX B\" e \"STAX D\").\n\"Tabella di 4 sintassi che usano esempi di istruzioni di LOAD e STORE equivalenti o (per l'8086) molto simili\".\nLa nuova sintassi.\nIntel dichiar\u00f2 che i codici mnemonici del suo assembly erano brevettati. Fu perci\u00f2 sviluppata una nuova sintassi, questa volta con un approccio pi\u00f9 semantico:\nQueste linee guida resero semplice il compito di trovare i nomi e la sintassi di tutte le nuove istruzioni dello Z80, cos\u00ec come il riadattamento delle vecchie (ad esempio \"codice_10\" espresso pi\u00f9 sopra).\nDalla tabella si nota anche la somiglianza tra la sintassi dello Z80 e quella dell'Intel 8086. A parte la differenza di nomenclatura, e a dispetto di una certa discrepanza nella struttura base dei registri, le due sintassi sono virtualmente isomorfe per una larga porzione di istruzioni. Non \u00e8 per\u00f2 certo se questa somiglianza sia dovuta alle comuni influenze avute su entrambi i gruppi di progettazione dalle CPU ante Intel 8080 (come il PDP-11), alla natura competitiva della relazione fra i due progetti o ad una questione di scelte.\nIstruzioni e codifica.\nLo Z80 utilizza 252 dei 256 codici disponibili come singoli byte opcode (\"root instructions\", \"istruzioni base\"); i 4 codici rimanenti sono utilizzati estesamente come prefissi opcode: codice_11 e codice_12 abilitano delle istruzioni aggiuntive, e codice_13 e codice_14 selezionano rispettivamente \"IX+d\" e \"IY+d\" (in alcuni casi senza utilizzare \"d\") al posto di HL. Questo schema d\u00e0 allo Z80 un elevato numero di permutazioni di istruzioni e registri; Zilog le inquadr\u00f2 in 158 differenti \"tipi di istruzioni\", 78 delle quali sono le stesse di quelle dell'8080, permettendo l'esecuzione dei programmi 8080 sullo Z80.\nLa documentazione di Zilog raggruppa inoltre le istruzioni nelle seguenti categorie:\nCome su altri processori dell'epoca, nessuna istruzione di moltiplicazione \u00e8 disponibile nell'originale Z80. Le differenti dimensioni e le varianti delle operazioni di addizione, spostamento e rotazione dei bit avevano anche differenti effetti sui flag, a causa delle propriet\u00e0 di influenza sui flag copiate dall'8080. Le istruzioni di caricamento non influenzavano i flag (tranne nei casi di caricamento negli speciali registri I e R). Le istruzioni sui registri indice erano utili per ridurre la dimensione del codice e, anche se alcune di esse non erano molto pi\u00f9 veloci delle \"equivalenti\" sequenze composte dalle semplici operazioni, esse permettevano di ridurre indirettamente il tempo di esecuzione, diminuendo il numero di istruzioni necessarie per salvare e ripristinare i registri. Similarmente, le istruzioni per le addizioni a 16 bit non erano particolarmente veloci nell'originale Z80 (11 cicli); comunque esse erano circa due volte pi\u00f9 veloci se paragonate alle operazioni ad 8 bit alle prese con gli stessi calcoli e inoltre riducevano l'utilizzo dei registri.\nIstruzioni non documentate.\nI registri indice IX e IY erano stati pensati come puntatori a 16 bit flessibili per migliorare l'abilit\u00e0 di manipolare la memoria, le strutture di dati e gli stack. Ufficialmente essi erano gestiti solo come registri a 16 bit, ma in realt\u00e0 erano implementati come una coppia di registri ad 8 bit, alla stessa maniera del registro HL, che era accessibile sia integralmente a 16 bit sia nei suoi singoli registri ad 8 bit \"\"H\"igh\" e \"\"L\"ow\". Ugualmente i codici opcode (linguaggio macchina) erano identici ma preceduti da un nuovo prefisso opcode.\nZilog pubblic\u00f2 gli opcode ed i relativi codici mnemonici per le funzioni illustrate, ma non document\u00f2 il fatto che ogni opcode che permetteva la manipolazione dei registri H e L era ugualmente valido per le porzioni ad 8 bit dei registri IX e IY. Un esempio \u00e8 l'opcode 26h seguito immediatamente da un byte (codice_15), che caricher\u00e0 quel valore nel registro H. Precedendo questa istruzione a 2 byte con il prefisso opcode per il registro IX si avr\u00e0 il caricamento di quel valore negli 8 bit pi\u00f9 significativi del registro IX. Un'importante eccezione a questo modo di operare \u00e8 data dalle istruzioni simili a codice_16 che fanno uso sia del registro HL sia di IX, o di IY, nella stessa istruzione: in questo caso il prefisso DD si applica solo alla porzione \"(IX+d)\" dell'istruzione.\nInoltre ci sono diverse altre istruzioni non documentate. Alcune di esse sono la conseguenza dei diversi progetti iniziali del chip mentre altre fanno riferimento ad aree molto esterne del die con un elevato tasso di malfunzionamento, motivo per il quale \u00e8 stato deciso di non documentarle.\nEsecuzione delle istruzioni.\nOgni istruzione \u00e8 eseguita in passaggi che sono di solito indicati come cicli macchina (o M-cycles), dall'inglese \"machine cycles\", ognuno dei quali pu\u00f2 richiedere da 3 a 6 cicli clock (o T-states o T-cycles). Ogni M-cycle corrisponde approssimativamente ad un accesso alla memoria e/o ad un'operazione interna. Molte istruzione terminano effettivamente durante il ciclo M1 dell'istruzione \"successiva\", condizione nota come \"fetch/execute overlap\".\n\"Esempi di istruzioni tipiche (R=\"read\", lettura - W=\"write\", scrittura)\"\nGli M-cycle dello Z80 sono gestiti da una macchina a stati finiti interna che costruisce ogni ciclo a partire da 3, 4, 5 o 6 T-cycle, a seconda del contesto. Questo meccanismo evita di dovere usare un'ingombrante logica asincrona e fa s\u00ec che i segnali di controllo si comportino in modo coerente all'interno di una vasta gamma di frequenze di clock. Ci\u00f2 significa anche che va usato un clock con una frequenza superiore rispetto a quello che si userebbe nella situazione in cui questa suddivisione dei cicli macchina non esistesse (approssimativamente 2-3 volte superiore).\nQuesto non implica per\u00f2 la necessit\u00e0 di usare una memoria con dei tempi di accesso migliori, in quanto un clock con una risoluzione pi\u00f9 elevata permette un controllo pi\u00f9 preciso dei timing della memoria e la stessa pu\u00f2 essere attiva \"in parallelo con la CPU\" per un margine pi\u00f9 ampio (cio\u00e8 registra meno \"idle\"), permettendo un uso pi\u00f9 efficiente delle sue \"prestazioni\". Parlando di esecuzione delle istruzioni, lo Z80 combina 2 cicli di clock completi in un lungo periodo di accesso alla memoria (il segnale M1), che generalmente dura solo una frazione di un (pi\u00f9 lungo) ciclo di clock, in una specie di design pi\u00f9 asincrono (tipo il Motorola 6800 o altre CPU simili).\nLe memorie erano di solito troppo lente (soprattutto quelle di tipo EPROM, ma anche le Flash) se paragonate ai sotto-cicli (i cicli di clock) delle macchine a stato finito usate nei processori contemporanei. Il ciclo macchina pi\u00f9 breve che poteva essere usato nei progetti embedded era spesso limitato dai tempi di accesso della memoria, non dalla massima frequenza della CPU (specialmente durante l'era degli home computer). Questa relazione \u00e8 per\u00f2 cambiata leggermente durante gli ultimi decenni, particolarmente per quanto riguarda le SRAM; senza cache, i disegni a ciclo singolo come l'eZ80 sono pertanto divenuti recentemente molto pi\u00f9 importanti.\nPeriferiche compatibili.\nZilog introdusse un certo numero di periferiche per lo Z80, tutte supportanti il sistema di gestione degli interrupt e lo spazio di indirizzi I/O della CPU. Queste includevano il \"CTC\" (\"Counter-Timer-Circuit\"), il \"SIO\" (\"Serial Input Output\"), il \"DMA\" (\"Direct Memory Access\"), il \"PIO\" (\"Parallel Input-Output\") ed il \"DART\" (\"Dual Asynchronous Receiver Transmitter\"). Col tempo, di questi chip furono offerte anche versioni in tecnologia CMOS, che offrivano un consumo energetico pi\u00f9 basso unito ad una velocit\u00e0 superiore.\nCome i processori Intel 8085 e 8086, ma non come i processori Motorola 6800 e MOS 6502, lo Zilog Z80 e l'Intel 8080 avevano per le istruzioni che riguardavano l'I/O una linea di controllo ed uno spazio d'indirizzi separati. Nonostante alcuni computer basati sullo Z80 (come l'Osborne 1) utilizzassero dei dispositivi di I/O mappati in memoria, in genere lo spazio I/O era utilizzato per indirizzare uno dei molti chip periferici di Zilog compatibili con lo Z80: i chip di I/O di Zilog supportavano gli interrupt in modo 2 dello Z80 (vedi sopra), che semplificava la gestione degli stessi per un gran numero di periferiche.\nIndirizzamento I/O a 16 bit \"non documentato\".\nLo Z80 veniva indicato ufficialmente come capace di supportare l'indirizzamento della memoria a 16 bit (massimo 64 kB) e l'indirizzamento I/O ad 8 bit (massimo 256 porte), ma leggendo il manuale hardware di riferimento si poteva notare come tutte le istruzioni di I/O potessero gestire l'intero bus indirizzi a 16 bit: codice_17 e codice_18 inseriscono l'intero contenuto del registro BC nel bus indirizzi; codice_19 e codice_20 inseriscono il contenuto del registro A nei bit b8-b15 del bus indirizzi e di \"n\" nei bit b0-b7 del bus indirizzi. Un progettista poteva scegliere se decodificare l'intero bus indirizzi a 16 bit sulle operazioni di I/O, cos\u00ec da avvantaggiarsi di questa caratteristica, oppure usare i bit pi\u00f9 alti del bus indirizzi (b8-b15) per selezionare delle sotto-caratteristiche del dispositivo di I/O. Questa peculiarit\u00e0 \u00e8 stata usata anche per minimizzare i requisiti hardware di decodifica, come negli Amstrad CPC e nello ZX81.\nCopie su licenza, cloni e derivati.\nCloni.\nIl Mostek MK3880 e l'SGS-Thomson (ora STMicroelectronics) Z8400 erano entrambi copie ufficiali dello Z80. Sharp e NEC svilupparono dei cloni in tecnologia NMOS, rispettivamente l'LH0080 e il \u00b5PD780C. Toshiba ne realizz\u00f2 una versione CMOS, il TMPZ84C00, che \u00e8 ritenuto essere lo stesso processore dello Zilog Z84C00, anch'esso in CMOS. Ci furono anche chip Z80 realizzati da GoldStar (poi LG), cos\u00ec come la serie BU18400 dei cloni Z80 (inclusi i chip DMA, PIO, CTC, DART e SIO) in tecnologia NMOS e CMOS realizzati da \"ROHM Electronics\".\nNella Germania dell'Est comparve un clone senza licenza dello Z80, noto come U880: fu utilizzato nei computer realizzati da VEB Robotron e \"VEB Mikroelektronik M\u00fchlhausen\", come la serie KC 85, ma anche per computer auto-assemblati come il COMP JU+TER. In Romania era diffuso un altro clone senza licenza, l'MMN80CPU di \"Microelectronica\", utilizzato negli home computer (quali il TIM-S, l'HC ed il COBRA).\nDiversi cloni dello Z80 furono realizzati anche nell'Unione Sovietica; uno di questi era il T34VM1, chiamato anche \u041aP1858V\u041c1 (realizzato parallelamente al clone russo dell'8080, il KR580VM80A): il primo doveva essere usato nelle serie di pre-produzione, mentre il secondo doveva essere utilizzato per le produzioni in larga scala, anche se, a causa del collasso dell'industria microelettronica sovietica di fine anni ottanta, esistono pi\u00f9 T34VM1 che \u041aP1858V\u041c1.\nDerivati.\n\"Non pi\u00f9 in produzione:\"\nVersioni FPGA e ASIC.\nL'Evatronix CZ80CPU \u00e8 un core per CPU equivalente allo Z80, disponibile come codice sorgente Verilog o VHDL per i diffusi ASIC o come sorgente EDIF di netlist per i FPGA da Actel, Altera, Lattice o Xilinx.\nVersioni libere sono il T80 ed il TV80, disponibili come sorgenti VHDL e Verilog sotto una licenza in stile BSD o LGPL. La versione in VHDL, una volta sintetizzata, pu\u00f2 essere impostata fino a 35\u00a0MHz su un FPGA Spartan II di Xilinx. Per produzioni su larga scala \u00e8 comunque pi\u00f9 conveniente utilizzare una soluzione tradizionale (o ASIC) piuttosto che un FPGA.\nEmulazione software.\nGli emulatori software degli Z80 girano oggi sui moderni PC molto pi\u00f9 velocemente di quanto facesse la CPU Z80 originale: essi sono utilizzati per simulare gli home computer basati sullo Z80 (come l'Amstrad CPC, l'MSX ed il Sinclair ZX Spectrum), o console come il ColecoVision, ma anche negli emulatori di videogiochi (come il MAME) per eseguire i vecchi arcade. Il SIMH emula il computer MITS Altair 8800 sia con processore 8080 che Z80.\nImpiego.\nNegli home computer.\nDurante la fine degli anni settanta e i primi anni ottanta lo Z80 fu utilizzato in un gran numero di macchine da ufficio basate sul sistema operativo CP/M, una combinazione che domin\u00f2 il mercato di quel tempo.\nDue esempi di macchine da ufficio basate sul binomio Z80+CP/M furono il portatile Osborne 1 e la serie Kaypro. Research Machines realizz\u00f2 i microcomputer 380Z (1977) e LINK 480Z (1981): quest'ultimo \u00e8 dotato di un'interfaccia di rete proprietaria CHAIN (tipo Ethernet) per il collegamento ad una LAN. Se sulla LAN era presente un file server, il computer poteva avviare da esso un sistema operativo usando il CP/NOS (una versione solo-rete del CP/M), altrimenti poteva avviare il CP/M da un disco e poi accedere ai servizi di rete tramite CP/NET. Altri costruttori di tali sistemi furono TeleVideo, Xerox (serie 820) e un gran numero di altre societ\u00e0 pi\u00f9 o meno conosciute. Alcuni sistemi utilizzavano un multitasking software per distribuire un processo fra diversi utenti.\nIl Commodore 128 integra a fianco del MOS 8502 un processore Z80, grazie al quale pu\u00f2 entrare in una particolare modalit\u00e0 compatibile con il CP/M. Altri computer basati sul MOS 6502 in vendita a quel tempo, come il BBC Micro e l'Apple II, o basati sul MOS 6510, come il Commodore 64, possono usare lo Z80 alloggiato su un'unit\u00e0 esterna, una scheda aggiuntiva o una cartuccia di espansione, come la SoftCard di Microsoft per l'Apple II: essa era una scheda aggiuntiva particolarmente diffusa e uno dei pochi prodotti hardware realizzati da Microsoft a quel tempo.\nAcer, all'epoca \"Multitech\", introdusse il Microprofessor I nel 1981, un dispositivo per l'apprendimento del linguaggio macchina dello Z80. Nel 2019 \u00e8 ancora prodotto e venduto da \"Flite Electronics Int.\" (Southampton, Inghilterra) come \"Flite's MPF-1B\".\nUn altro microcomputer con finalit\u00e0 didattiche basato sullo Z80 \u00e8 l'NBZ80 o \"Nanocomputer\", prodotto dall'azienda italiana SGS-ATES intorno al 1979.\nLo Z80 fu usato nella famiglia di home computer prodotti da Sinclair. Il Sinclair ZX80 integra uno Z80 oppure lo \u03bcPD780C-1, un clone del processore prodotto da NEC. Questo computer, presentato nel 1980, integra 1 kB di RAM e 4 kB di ROM, contenenti il sistema operativo e il linguaggio di programmazione Sinclair BASIC. Il Sinclair ZX81, presentato nel 1981, era un'evoluzione del precedente, rispetto al quale utilizza uno Z80A e integra 8 kB di memoria ROM. Come lo ZX80, anche lo ZX81 delega alla CPU Z80 la generazione del segnale video. L'erede dello ZX81 fu il Sinclair ZX Spectrum, basato anch'esso sullo Z80A, ma con un hardware migliore: lo ZX Spectrum pu\u00f2 infatti contare su pi\u00f9 RAM (16 kB o 48 kB, a seconda delle versioni), un interprete BASIC pi\u00f9 completo (residente su 16 kB di ROM) e grafica a colori.\nI computer costruiti seguendo lo standard MSX, sviluppato da Kazuhiko Nishi, presidente della societ\u00e0 giapponese ASCII Corporation, erano basati su uno Z80 a 3,58 MHz. L'architettura MSX deriva da quella dei computer di Spectravideo, una societ\u00e0 americana che commercializzava dei sistemi realizzati in collaborazione proprio con ASCII Corporation. Nishi ottenne la licenza dei computer di Spectravideo e ne rivide l'hardware, creando uno standard che chiam\u00f2 MSX. A livello di hardware i sistemi MSX erano distribuiti con 16/64 KB di RAM, un processore grafico TMS9918 e un processore audio AY-3-8910.\nNei sistemi embedded e nell'elettronica di consumo.\nLo Zilog Z80 \u00e8 stato a lungo un microprocessore molto diffuso nei sistemi embedded e nei microcontroller dove \u00e8 stato largamente utilizzato fino ai primi anni 2000, sostituito dal suo successore eZ80. Di seguito sono illustrati alcuni usi dello Z80, inclusi i prodotti dell'elettronica di consumo."}
{"id": "91699", "revid": "93556", "url": "https://it.wikipedia.org/wiki?curid=91699", "title": "Gianna Schelotto", "text": "Biografia.\nDalla nat\u00eda Rionero in Vulture (in provincia di Potenza), si trasfer\u00ec in et\u00e0 adolescenziale a Genova. Studiosa del comportamento umano, ha pubblicato su questo argomento diversi libri. Collabora a quotidiani e riviste, fra cui Il Corriere della Sera e \"Donna Moderna\". \u00c8 stata autrice - assieme all'attrice Paola Pitagora - di un testo per il teatro, \"La foresta d'argento\", messo in scena al Piccolo Teatro di Milano. Fra i fondatori del circolo culturale genovese \"I Buonavoglia\", Schelotto partecipa a trasmissioni televisive e radiofoniche dedicate a temi concernenti la sua attivit\u00e0 di terapeuta.\nNegli anni novanta ha militato in politica, nelle file del PDS, occupando cariche di rilievo all'interno dell'amministrazione comunale genovese, venendo poi eletta deputata e in seguito senatrice\nA lei \u00e8 ispirato il personaggio della sessuologa Merope Generosa ideato e interpretato da Anna Marchesini.\nLibri.\nEdizioni Arnoldo Mondadori Editore, se non diversamente specificato."}
{"id": "91700", "revid": "287204", "url": "https://it.wikipedia.org/wiki?curid=91700", "title": "Ti ricordi, pap\u00e0?", "text": "Ti ricordi, pap\u00e0? \u00e8 un saggio della psicoterapeuta, giornalista e scrittrice genovese d'adozione Gianna Schelotto pubblicato per Arnoldo Mondadori Editore nel 2005. In esso viene profondamente analizzato il (talvolta molto complesso) rapporto che intercorre tra una figlia ed il proprio padre, spesso visto come mito, eroe, principe azzurro o sovrano, sempre indispensabile, spesso irraggiungibile. In questo senso, il libro costituisce per molti versi anche uno \"spaccato\" sul cambiamento dei rapporti interfamiliari all'alba del XXI secolo.\nContenuto.\nAvvalendosi del materiale derivato da decine di incontri in studio ma anche attingendo alla rubrica di lettere da lei tenuta sul Corriere della Sera, la Schelotto rievoca - talvolta in poche righe, altre in maniera articolata - emozioni, sensazioni, paure e angosce che possono caratterizzare la vita di una donna in funzione del proprio padre, una figura verso la quale pu\u00f2 essere nutrito un amore totale e totalizzante, quasi - letterariamente - un \"amour fou\".\nLe testimonianze che costituiscono il \"corpus\" principale del libro sono frammiste - sull'onda di ricordi personali - a miti, fiabe e biografie di scrittori come Luigi Pirandello o Georges Simenon.\nA proposito del primo, viene sottolineato come l'autore siciliano usasse scrivere alla propria figlia, andata a nozze oltreoceano, appellandola enfaticamente \"bambina\" e reiterando con sistematica continuit\u00e0 l'aggettivo possessivo \"mia\" (\"Bisogna che tu ritorni presto, mia piccola bella; se no, pap\u00e0 tuo morr\u00e0 d'angoscia\", scriver\u00e0 alla figlia). Il risultato \u00e8 che la figlia, abbandonato il marito, ritorna presso il padre mentre questi si sta invaghendo della giovane attrice Marta Abba.\nPadri assenti e madri troppo presenti.\nContrapposto fra padri troppo assenti e madri, al contrario, fin troppo presenti (e con donne che perseguono per l'intera esistenza il \"raggiungimento\" totale della figura paterna, ed altre che viceversa vedono la loro vita segnata da un amore paterno troppo invasivo e tale da soffocare ogni loro tipo di autonomia), il libro non poteva non affrontare il delicato argomento del rapporto edipico, fino al (drammatico) momento incestuoso (ed un passaggio dedicato a Edipo ed alla figlia Antigone \u00e8 esplicativo in questo senso).\nSul \"leitmotiv\", appunto fiabesco, del \"C'era una volta un re\" (un \"sovrano\" spesso ingombrante, tenero oppure crudele, comunque una figura in grado di \"giganteggiare\" nella vita di una donna), la Schelotto - nella sua analisi - evidenzia le emozioni spesso avvertite da figlie ormai in et\u00e0 adulta che sentono in s\u00e9 un bisogno \"primitivo\" e \"assoluto\" del padre, ma la cui ricerca sembra possa non raggiungere mai - appunto in questa tipologia femminile - un appagamento completo.\nViene sottolineata in questo contesto anche la particolarit\u00e0 del rapporto fra una donna e suo padre, sicuramente differente da quello che unisce un uomo alla propria madre, raramente vista (come pare sia storicamente e scientificamente provato, e non solo in virt\u00f9 del dato biologico che deriva dal \"mater certa est\") come mito irraggiungibile.\nIndicato il \"male\", l'autrice si propone - da terapeuta, prima che come donna e scrittrice - di fornire il \"rimedio\" per affrontare quello che \u00e8 uno dei passaggi psicologici pi\u00f9 difficili per una figlia: e suggerisce come occorra \"arginare il mito\", perserguire cio\u00e8 la consapevolezza che il padre non \u00e8 un dio ma una persona capace di propri errori, non esente da limiti e debolezze.\n\"A mio padre non ho perdonato la vecchiaia\" - scrive la Schelotto nell'incipit del libro, con angosciata sincerit\u00e0 -. \"Ero furiosa con lui. I suoi comportamenti insicuri ne alteravano giorno dopo giorno l'immagine. Dov'era finito il pap\u00e0 forte, lucido e potente che avevo amato, e che mi aveva amata?\"."}
{"id": "91709", "revid": "16157", "url": "https://it.wikipedia.org/wiki?curid=91709", "title": "Fumata gialla", "text": ""}
{"id": "91716", "revid": "53508", "url": "https://it.wikipedia.org/wiki?curid=91716", "title": "Pedro \u00c1lvares Cabral", "text": "Biografia.\nSia l'anno sia il luogo di nascita non sono certi: si suppone sia nato a Covilh\u00e3 nella provincia portoghese della Beira Interior.\nLa famiglia di origine apparteneva all'alta nobilt\u00e0 portoghese e Pedro era il terzo figlio di Fern\u00e3o Cabral, governatore di Beira e della rocca di Belmonte, e di Isabel de Gouveia de Queir\u00f3s (discendente del primo re del Portogallo, Alfonso I del Portogallo). Si spos\u00f2 con Isabella Di Castro, figlia di Fern\u00e3o de Noronha e nipote di Alfonso de Albuquerque.\nI viaggi.\nDopo la scoperta da parte di Vasco da Gama della rotta delle spezie, il re Manuele I nomin\u00f2 Cabral comandante della seconda spedizione portoghese verso le Indie, con l'incarico di stabilire relazioni commerciali permanenti e di diffondere la religione cristiana ovunque giungesse, usando, se necessario, la forza delle armi. La natura dell'impresa indusse diversi mercanti fiorentini a contribuire economicamente per l'equipaggiamento delle navi, destinando all'equipaggio diversi sacerdoti.\nTra i capitani della sua flotta, composta di 13 navi e 1.500 uomini, occorre annoverare Bartolomeo Diaz, P\u00earo Vaz de Caminha e Nicolau Coelho, che accompagn\u00f2 Vasco da Gama nelle sue esplorazioni, che diede le indicazioni per intraprendere il viaggio.\nLa flotta salp\u00f2 da Lisbona il 9 marzo 1500 e segu\u00ec una rotta che permettesse di evitare le bonacce oltre il Golfo di Guinea.Nelle acque dell'arcipelago di Capo Verde venne persa la prima nave, Lu\u00eds Pires venne infatti costretto da una tempesta a fare ritorno in patria; per sfruttare i venti e sfuggire alle correnti della costa africana, Cabral sfrutt\u00f2 la tecnica conosciuta dai navigatori portoghesi come \"volta do mar\", percorse una rotta molto occidentale e la corrente equatoriale dell'Atlantico spinse le navi sulle coste di un paese sconosciuto.\nIl 22 aprile 1500 l'equipaggio scorse una formazione montagnosa che venne chiamata Monte Pascoal e il 23 aprile 1500 Cabral sbarc\u00f2 sulle coste del Brasile, e il 25 aprile l'intera flotta si assest\u00f2 lungo la baia che battezzarono Porto Seguro. Cabral prese possesso delle terre in nome della corona portoghese e le chiam\u00f2 \"Ilha da Vera Cruz\", in quanto presumeva fosse un'isola. Pi\u00f9 tardi la chiam\u00f2 \"Terra di Santa Cruz\".\nVi \u00e8 una diversa interpretazione dei fatti che sostiene che Cabral cambi\u00f2 volutamente rotta seguendo gli ordini del sovrano in quanto ai portoghesi l'esistenza del Brasile era nota dal 1498. Quest'interpretazione \u00e8 rafforzata da una rivendicazione della scoperta del Brasile da parte degli spagnoli, risalente al 1500 da parte di Vicente Y\u00e1\u00f1ez Pinz\u00f3n. Altre interpretazioni ancora pi\u00f9 azzardate sostengono che i portoghesi fossero a conoscenza dell'esistenza del Brasile o di parte delle sue coste ancor prima del Trattato di Tordesillas firmato nel 1494.\nCabral intraprese il viaggio di ritorno il 3 maggio 1500 e alla fine del mese l'equipaggio giunse a Capo di Buona Speranza, dove vennero distrutti quattro vascelli da una forte tempesta, compreso quello di Bartolomeu Dias.\nCon la flotta dimezzata Cabral raggiunse Sofala il 16 luglio e il 20 luglio 1500 raggiunse il Mozambico.\nIl 26 luglio giunse a Kilwa dove non riusc\u00ec a intrecciare relazioni commerciali con il regnante. Il 2 agosto giunse a Malindi dove venne accolto con tutti gli onori e ricevette delle guide che lo avrebbero portato fino nelle Indie. Il 10 agosto 1500 la nave di Diogo Dias dovette separarsi dal resto della flotta a causa del maltempo e raggiunse una nuova isola a cui fu dato il nome di Isola di San Lorenzo e che in seguito divenne nota come Madagascar.\nCabral continu\u00f2 verso le Indie per il commercio di pepe e altre spezie e giunse a Calicut il 13 settembre 1500. Applicando anche qui la tradizionale politica coloniale portoghese, quale gi\u00e0 si era affermata nel corso della conquista della Via delle Indie presso tutte le coste dell'Africa, fond\u00f2 una filiale portoghese, una piazzaforte fortificata comprendente una chiesa e un fondaco, in citt\u00e0.\nSequestrata una nave musulmana carica di pepe, dovette affrontare la ribellione dei mercanti musulmani che reagirono: Cabral cattur\u00f2 tutte le navi musulmane alla fonda nel porto, ne uccise gli equipaggi e saccheggi\u00f2 le stive, impossessandosi di un enorme carico di spezie. Intraprese il suo viaggio verso il Portogallo il 16 gennaio 1501 giungendo in patria il 23 giugno 1501. Durante il viaggio di ritorno incontr\u00f2 la spedizione di Gon\u00e7alo Coelho diretta in Brasile per esplorare le coste della nuova colonia del Brasile.\nNonostante fosse tornato con un ricco carico, i suoi metodi diplomatici vennero fortemente criticati. Cabral mor\u00ec nel 1520 del tutto dimenticato e venne sepolto nella Igreja da Gra\u00e7a di Santar\u00e9m in Portogallo."}
{"id": "91718", "revid": "767487", "url": "https://it.wikipedia.org/wiki?curid=91718", "title": "Calmazzo", "text": "Calmazzo \u00e8 un piccolo villaggio ed \u00e8 frazione di Fossombrone, l'antica \"Forum Sempronii\", in provincia di Pesaro e Urbino. Si trova sull'importante nodo stradale dell'antica via Flaminia poco prima della gola del Furlo, dove si dipartiva la strada per Urbino (\"Urvinum Metaurensis\"), alla confluenza dei fiumi Candigliano e Metauro.\n\u00c8 sede di antichi ritrovamenti dell'epoca romana: nel 1989 uno scavo effettuato nella zona dall'Universit\u00e0 di Urbino ha portato alla luce il recinto sepolcrale della famiglia Cissonia; \u00e8 un'area di forma quadrata, originariamente recintata in lastroni di pietra del Furlo. Aveva una porta di ingresso e all'interno tre sepolture e due altari (are) con iscrizioni ancora in loco, dedicate la prima a \"Caius Cisso Festus\", la seconda a \"Caius Cisso Zosymus\" e alla moglie \"Cissonia Festa\". Sono state ritrovate anche suppellettili e oggetti in vetro ed oro del corredo funebre, ora al museo archeologico di Fossombrone, e alcune colonne lavorate.\nVicino al paese (\"vicus\") vi era sulla Flaminia il ponte di Traiano, che attraversava il fiume con un grande arco in pietra. Il ponte venne fatto saltare durante la seconda guerra mondiale e poi ricostruito nel 1947 riutilizzando in parte il materiale antico."}
{"id": "91721", "revid": "287204", "url": "https://it.wikipedia.org/wiki?curid=91721", "title": "Registro indice", "text": "Un registro indice nella CPU di un computer \u00e8 un registro del processore utilizzato per modificare gli indirizzi degli operandi durante l'esecuzione di un programma, tipicamente per svolgere operazioni su vettori. I registri indice furono usati per la prima volta nel 1949 nel computer inglese Manchester Mark I.\nPrima dell'invenzione dei registri indice, e in assenza di indirizzamento indiretto, le operazioni su vettori dovevano essere eseguite o tramite codice ripetuto linearmente per ogni elemento del vettore (cio\u00e8 su tutte le locazioni di memoria interessate), o usando discutibili tecniche di codice automodificante -- alternative che portavano entrambe a svantaggi piuttosto significativi nella flessibilit\u00e0 e nella mantenibilit\u00e0 dei programmi, oltre a rappresentare uno spreco di memoria; quest'ultima tra l'altro \u00e8 una risorsa molto scarsa nei calcolatori pi\u00f9 datati, ed anche nei microcomputer di decenni dopo.\nIn linea di massima i registri indice sono diventati una parte standard dei computer durante la seconda generazione tecnologica (circa dal 1954 al 1966). Si vedano ad esempio i mainframe IBM 700/7000.\nTra i primi calcolatori \"piccoli\" provvisti di registri indice vi sono l'AN/USQ-17 (circa 1960) e i computer sistema real-time di Scientific Data Systems. Pare che il primo microprocessore con un registro indice sia stato il Motorola 6800; un suo clone rivisto e migliorato, il MOS Technology 6502, sfrutta efficacemente due di tali registri."}
{"id": "91725", "revid": "122539793", "url": "https://it.wikipedia.org/wiki?curid=91725", "title": "Romualdo Luzi", "text": "Biografia.\nL'esperienza col teatro e con i giovani ha contribuito in modo determinante all'inizio e allo sviluppo dell'associazionismo nel territorio dell'alto viterbese, zona in cui la spinta verso nuovi tipi di aggregazione culturale impressa da Luzi, dapprima come bibliotecario, poi come coordinatore delle biblioteche intorno al Lago di Bolsena \u00e8 testimoniata dal proliferare di riviste e periodici locali, anche questi aperti alla collaborazione dei giovani e che spesso hanno ospitato interventi di studiosi di alto livello.\nIl 20 luglio 2002 \u00e8 stato scelto dall'\"Associazione Paolo III Farnese\" come personaggio rappresentativo della cultura della Tuscia e gli \u00e8 stata consegnata la \"tegola romana\".\n\u00c8 insignito dei titoli di Cavaliere Ufficiale e Commendatore della Repubblica, dal 1\u00ba gennaio 1976 fino al 15 marzo 2011, Luzi, ha presieduto il Consorzio per la gestione delle biblioteche di Viterbo, dirigendone il periodico, \"Biblioteca e Societ\u00e0\"."}
{"id": "91728", "revid": "296631", "url": "https://it.wikipedia.org/wiki?curid=91728", "title": "Vibrio cholerae", "text": "Il vibrione del colera (Vibrio cholerae ) \u00e8 un batterio Gram negativo dalla caratteristica \"forma a virgola\", non invasivo, aerobio/anaerobio facoltativo, appartenente al genere dei vibrioni ed abitante di due ecosistemi molto differenti: l'ambiente acquatico e l'intestino umano. La specie include ceppi patogeni e non patogeni che ricevono e trasferiscono cluster di geni codificanti tossine, fattori di colonizzazione e resistenze agli antibiotici, attraverso l'HGT, provvedendo all'emergenza di nuovi ceppi patogeni. Si tratta di un enteropatogeno inusuale, sia per la sua tendenza a causare epidemie esplosive sia per la sua predilezione a una diffusione pandemica. Identificato per la prima volta nel 1854 dall'anatomista italiano Filippo Pacini e studiato dettagliatamente nel 1884 dal medico tedesco Robert Koch. \nDescrizione.\nNel 1930 si scopr\u00ec che il maggiore agente implicato nelle epidemie di colera veniva agglutinato da un singolo antisiero: gli altri ceppi non agglutinati da tale siero, anche se identificati come \"V. cholerae\", furono chiamati NCV (Non Cholerae Vibrios) o NAG (Non Agglutinable). In base alla stretta relazione genetica, oggi tutte queste forme sono classificate nella specie \"V. cholerae\" e suddivise in 155 sierogruppi, distinti sulla base di epitopi localizzati sul lipopolisaccaride della membrana esterna: l'antigene O..\nUn'ulteriore classificazione dei ceppi di \"V. cholerae\" O1 \u00e8 quella tra i biotipi Classico ed El Tor, basata su alcune propriet\u00e0 biochimiche e sulla diversa suscettibilit\u00e0 ai batteriofagi. Si ritiene che le prime sei pandemie siano state causate dal biotipo Classico, mentre l'attuale settima pandemia, iniziata nel 1961, \u00e8 associata a ceppi El Tor. Fino a pochi decenni fa, solo il sierogruppo O1 era ritenuto responsabile delle epidemie di colera...\nNel 1993 un nuovo ceppo di \"V. cholerae non-O1\", successivamente chiamato O139 Bengal, \u00e8 stato isolato nel subcontinente indiano a seguito di un'estesa epidemia di colera in Bangladesh. Questo ceppo, non solo possiede tutti i fattori di patogenicit\u00e0 associati ai ceppi virulenti di \"V. cholerae\" O1, ma sembra anche sopravvivere meglio nell'habitat acquatico dove si \u00e8 sostituito al sierogruppo dominante nelle aree considerate endemiche. \u00c8 stato anche dimostrato che ceppi di \"V. cholerae O139\" isolati in diverse parti dell'India hanno avuto origine da un unico clone probabilmente derivato dal biotipo El Tor.\n\u00c8 interessante notare che \"V. cholerae O1 El Tor\" \u00e8 riapparso dopo circa un anno come sierogruppo dominante nelle stesse aree sostituendo il clone O139 Bengal. Tuttavia \"V. cholerae\" O139 continua ad essere isolato in numerosi pazienti, ed \u00e8 considerato responsabile delle forme pi\u00f9 gravi di colera. Questo ha suscitato notevoli preoccupazioni concernenti il controllo della sanit\u00e0 pubblica poich\u00e9 potrebbe rappresentare l'inizio di una nuova pandemia.\nMeccanismo d'azione.\nLa tossina prodotta da \"Vibrio Cholaere\" ha sei subunit\u00e0: 5 sono denominate B o di legame (binding) ed una \u00e8 denominata A o attiva (active). Tramite le subunit\u00e0 B la tossina si lega al ganglioside GM1 ed entra negli enterociti (endocitosi mediata da recettore). Grazie alle subunit\u00e0 B, poi, la subunit\u00e0 A viene rilasciata nel citoplasma. Un frammento di 195 amminoacidi si distacca dalla tossina. Questo frammento ha attivit\u00e0 ADP-Ribosiltrasferasica sull'Arginina di una Proteina G stimolatoria, cio\u00e8 sostituisce con l'arginina della proteina G il nicotinammide di una molecola di NAD. In questo modo l'attivit\u00e0 GTPasica della proteina G \u00e8 bloccata. Poich\u00e9 il complesso proteina G stimolatoria-GTP attiva l'Adenilato ciclasi a produrre cAMP e poich\u00e9 la proteina G non pu\u00f2 pi\u00f9 idrolizzare GTP, ne risulta un aumento della concentrazione intracellulare di cAMP anche di 100 volte. A condizioni normali il cAMP stimola la produzione di fluidi. L'elevata concentrazione, per\u00f2, causa la secrezione di enormi quantit\u00e0 di fluidi nel lume intestinale e quindi diarrea. Questa pu\u00f2 causare morte per disidratazione.\nNella letteratura.\nNel breve racconto del 1895 \"Il bacillo rubato\" di H. G. Wells, lo scrittore narra della potenziale minaccia di un eventuale contaminazione del sistema idrico londinese per via del bacillus del colera visionando il presagio di una guerra batteriologica associandola ad un singolo individuo, ovvero l'anarchico, ma portandola ad una prospettiva pi\u00f9 terrificante, lasciandone all'immaginazione del lettore le catastrofiche conseguenze."}
{"id": "91730", "revid": "1226", "url": "https://it.wikipedia.org/wiki?curid=91730", "title": "Robert Heinlein", "text": ""}
{"id": "91733", "revid": "322321", "url": "https://it.wikipedia.org/wiki?curid=91733", "title": "Architettura bioclimatica", "text": "L'architettura bioclimatica usa gli elementi naturali del sito (il sole, il vento, l'acqua, il terreno e la vegetazione) per realizzare edifici termicamente efficienti in grado di soddisfare i requisiti di comfort termico, indipendentemente dall'uso di impianti di climatizzazione.\nL'approccio bioclimatico \u00e8 legato al principio di autosufficienza e alla consapevolezza che i principali fenomeni che influiscono negativamente sull'ambiente sono causati dal consumo di grandi quantit\u00e0 di energia non rinnovabile. L'edilizia \u00e8 un settore altamente inquinante poich\u00e9 gran parte delle emissioni dei gas e di CO2 proviene proprio dagli impianti di climatizzazione e di riscaldamento.\nLo scopo dell'architettura bioclimatica \u00e8 il controllo del microclima interno, con strategie progettuali \"passive\" che, minimizzando l'uso di impianti meccanici, massimizzano l'efficienza degli scambi termici tra edificio e ambiente.\nLe esigenze termiche dell'edificio variano a seconda della stagione e della latitudine.\nL'architettura bioclimatica definisce le caratteristiche geometriche e strutturali dell'edificio, la sua localizzazione e l'orientamento in modo tale da adattarsi alle diverse condizioni climatiche.\nGeneralmente nelle regioni a clima temperato si distinguono tre fasi termiche a cui corrispondono diversi requisiti dell'edificio:"}
{"id": "91741", "revid": "399", "url": "https://it.wikipedia.org/wiki?curid=91741", "title": "Instruction set", "text": "L'instruction set, in informatica ed elettronica, \u00e8 l'insieme di istruzioni macchina che descrive quegli aspetti, visibili a basso livello al programmatore, dell'architettura di un calcolatore, definita in inglese come instruction set architecture o in acronimo ISA. L'espressione \u00e8 a volte usata anche per distinguere l'insieme suddetto di caratteristiche dalla microarchitettura che \u00e8 l'insieme di tecniche di progettazione utilizzate per implementare l'insieme di istruzioni (tra cui microcodice, \"pipeline\", sistemi di \"cache\" e cos\u00ec via).\nDescrizione.\nSi tratta di fatto dell'insieme di istruzioni base che il processore pu\u00f2 compiere e che costituiscono dunque il suo linguaggio macchina, a partire dal quale vengono scritti i relativi programmi nei vari linguaggi di programmazione a pi\u00f9 alto livello di astrazione. Computers con microarchitetture differenti possono condividere lo stesso instruction set. Ad esempio, l'Intel Pentium e l'AMD Athlon implementano versioni quasi identiche dell'instruction set x86, pur essendo al loro interno totalmente diversi.\nTra i dati nativamente disponibili ci sono le istruzioni, i registri, le modalit\u00e0 di indirizzamento, l'architettura della memoria, la gestione degli interrupt e delle eccezioni, e l'eventuale I/O esterno.\nUn'ISA \u00e8 una specifica dell'insieme di tutti quei codici binari (opcode) che rappresentano i comandi implementati nativamente da un particolare design di CPU. L'insieme degli opcode di una specifica ISA \u00e8 detto anche linguaggio macchina della ISA.\nUna ISA pu\u00f2 anche essere emulata da un interprete software. Poich\u00e9 l'emulatore deve effettuare una traduzione da una ISA ad una ISA differente, questa soluzione \u00e8 in generale pi\u00f9 lenta rispetto ad una ISA implementata in hardware. Presso i produttori di nuove ISA o microarchitetture, \u00e8 pratica comune al giorno d'oggi quella di rendere disponibili emulatori agli sviluppatori di software prima che sia pronta l'implementazione hardware.\nTipologie.\nSono disponibili diversi tipi di ISA, ma esse sono soggette sempre a nuovi mutamenti di pari passo con il progresso delle tecnologie informatiche; tuttavia esiste un'enorme quantit\u00e0 di microprocessori e microcontrollori che implementano ISA di ogni genere. Sono persino comuni per alcune applicazioni delle ISA personalizzate, ad esempio quelle di ARC International, gli ASIC, le FPGA e le tecniche di reconfigurable computing."}
{"id": "91744", "revid": "670021", "url": "https://it.wikipedia.org/wiki?curid=91744", "title": "Arena del Sole", "text": "L'Arena del Sole \u00e8 un teatro stabile di Bologna.\nStoria e descrizione.\nLo storico edificio che ospita il teatro sorge in Via della Indipendenza 44, davanti al grande Monumento equestre di Giuseppe Garibaldi. \nSulla facciata neoclassica campeggia l'iscrizione \"Luogo dato agli spettacoli diurni\". L'Arena del Sole infatti nacque come teatro diurno all'aperto, inaugurato il 5 luglio 1810, sull'area del convento delle monache domenicane di Santa Maria Maddalena, soppresso in epoca napoleonica. Del vecchio convento resta il chiostro interno, adibito a spettacoli nel periodo estivo.\nIl prospetto attuale dell'edificio, progettato da Gaetano Rubbi e inaugurato nel 1888, presenta sculture di Alfredo Neri.\nPer un secolo funzion\u00f2 come arena per gli spettacoli estivi, con una stagione che andava da Pasqua alla fine di settembre. Ospitava abitualmente tutte le principali compagnie teatrali italiane, tra cui, assiduamente, quella di Angelo Pezzaglia, che aveva per star la piccolissima nipote del capocomico, l'attrice Paola Pezzaglia, in seguito interprete cinematografica del muto. Nel 1916 l'arena venne dotata di coperture smontabili, che consentirono di utilizzare la struttura anche durante la stagione invernale, sia come teatro sia come cinematografo.\nNei decenni successivi la crescente popolarit\u00e0 del cinema come forma di intrattenimento determin\u00f2 un aumento dei film in programmazione a scapito degli spettacoli teatrali. Nel 1949 la sala si trasform\u00f2 definitivamente in cinematografo.\nNel 1984 l'edificio venne acquistato dal Comune di Bologna. Vi fu un'immediata ripresa dell'attivit\u00e0 teatrale, sotto la direzione artistica di Yuri Lyubimov, ma dopo due stagioni si decise di sospenderla per dare corso ai necessari lavori di ristrutturazione ed ammodernamento del teatro.\nRiaperta il 20 febbraio 1995, la \"nuova\" Arena del Sole dispone di due sale (la \"Sala Grande\"' da 888 posti, e la pi\u00f9 piccola e raccolta \"Sala Interaction\" nel seminterrato), e di uno spazio all'aperto chiamato \"il Chiostro dell'Arena\", un cortile ricavato dal chiostro dell'antico convento precedente alla costruzione del teatro, in cui si svolgono gli spettacoli estivi.\nLe attuali stagioni teatrali nelle due sale interne generalmente vanno da ottobre a maggio, con oltre 40 spettacoli in cartellone. La programmazione della \"Sala Grande\" \u00e8 dedicata alle produzioni delle principali compagnie teatrali italiane e internazionali, dai classici della drammaturgia, alle commedie contemporanee e ai musical. Nella \"Sala Interaction\", pi\u00f9 piccola, vengono messi in scena prevalentemente monologhi. Durante l'estate la programmazione prosegue con varie manifestazioni allestite nel chiostro. L'Arena del Sole dal 2006 gestisce anche la sala del piccolo Teatro delle Moline, situato nella via omonima, in zona universitaria.\nIl teatro, di propriet\u00e0 del Comune di Bologna, nel 1995 era stato dato in gestione alla Cooperativa Nuova Scena (fondata nel 1968 da Dario Fo e Vittorio Franceschi). Ma nel 2014, dopo 20 anni, la gestione \u00e8 passata a Emilia Romagna Teatro Fondazione, Teatro Nazionale."}
{"id": "91748", "revid": "1226", "url": "https://it.wikipedia.org/wiki?curid=91748", "title": "Bioclimatica (architettura)", "text": ""}
{"id": "91749", "revid": "110157", "url": "https://it.wikipedia.org/wiki?curid=91749", "title": "Querenburg", "text": "Querenburg \u00e8 un quartiere (\"Ortsteil\") di Bochum, appartenente al distretto (\"Stadtbezirk\") di Bochum-S\u00fcd.\nPosizione.\nyecge\nStoria.\nQuerenburg \u00e8 un quartiere abbastanza recente, nella sua configurazione attuale \u00e8 stato costruito negli sessanta. Le prime testimonianze della localit\u00e0 \"Quernberga\" e pi\u00f9 tardi \"Querenberg\" risalgono er\u00f2 all'inizio del XII secolo. \nNel 1962 il quartiere sub\u00ec una repentina trasformazione in seguito alla costruzione dell'Universit\u00e0 della Ruhr, di uno stabilimento della Opel e di alcune tratte autostradali.\nDa vedere.\nIl quartiere \u00e8 noto perch\u00e9 vi si trova la \"Ruhr-Universit\u00e4t\" con i suoi 31.000 studenti, una delle pi\u00f9 grandi universit\u00e0 tedesche. Nel centro di Querenburg si trova anche un noto centro commerciale."}
{"id": "91751", "revid": "614400", "url": "https://it.wikipedia.org/wiki?curid=91751", "title": "James Heckman", "text": "Nel 2000 ha vinto, insieme a Daniel McFadden, il premio Nobel per l'economia, per i suoi contributi allo \"sviluppo della teoria e dei metodi per l'analisi di campioni selettivi\".\nBiografia.\nHeckman ha cominciato i suoi studi al Colorado College, per poi ricevere il dottorato di ricerca dall'Universit\u00e0 di Princeton nel 1971; ebbe quindi l'incarico di Assistente presso la Universit\u00e0 di Columbia prima di andare all'Universit\u00e0 di Chicago, ove tuttora insegna. Heckman \u00e8 famoso soprattutto per aver introdotto il concetto di \"distorsione da selezione\" nell'econometria moderna. Ha anche partecipato al Copenhagen Consensus."}
{"id": "91756", "revid": "545365", "url": "https://it.wikipedia.org/wiki?curid=91756", "title": "Lynx (software)", "text": "Lynx \u00e8 un browser web testuale che utilizza un terminale con cursore posizionabile su celle di testo.\nStoria.\nLynx venne sviluppato dall'Academic Computing Services dell'Universit\u00e0 del Kansas, dove venne originalmente sviluppato da Lou Montulli, Michael Grobe e Charles Rezac e Garrett Blythe gi\u00e0 creatore di DosLynx e in seguito aderente al progetto Lynx. Foteos Macrides port\u00f2 gran parte di Lynx in OpenVMS e lo gest\u00ec per un breve periodo.\nNel 1995, Lynx fu rilasciato secondo la licenza GNU General Public License ed \u00e8 ora sviluppato da un gruppo di volontari. Attualmente \u00e8 un prodotto del Distributed Computing Group.\nUna notizia del 2005 riporta che qualcuno sarebbe stato messo in carcere per aver usato Lynx per accedere al sito delle donazioni per l'emergenza dello tsunami, perch\u00e9 l'amministratore di sistema alla British Telecom interpret\u00f2 l'accesso \"non standard\" nei log come un tentativo di hacking.\nCaratteristiche.\nPer navigare con Lynx \u00e8 necessario evidenziare il link scelto usando i tasti per muovere il cursore, o avendo tutti i link della pagina numerati, selezionare il numero del link. Le ultime versioni supportano SSL e molte caratteristiche dell'HTML. Le tabelle perdono la loro struttura in quanto ogni cella viene visualizzata di seguito all'altra, mentre i frame vengono identificati da un nome e possono essere visualizzati come fossero pagine indipendenti.\nGrazie alla sua interfaccia facilmente compatibile con la sintesi vocale, Lynx era popolare tra gli utenti non vedenti, ma la diffusione di migliori screen reader ne ha ridotto l'impiego in questo ambito.\nI suoi maggiori concorrenti sono Links (con le varianti Links2 e ELinks) e w3m.\nSistemi operativi supportati.\nLynx era originariamente progettato per Unix e VMS e rimane uno dei browser testuali pi\u00f9 popolari su Linux. Ci sono versioni disponibili per DOS tra cui quella chiamata DosLynx.\nVersioni recenti girano anche su Microsoft Windows. Esiste anche una versione per Macintosh chiamata MacLynx \"per System 7 e successive\", ma non \u00e8 regolarmente aggiornata."}
{"id": "91757", "revid": "125492904", "url": "https://it.wikipedia.org/wiki?curid=91757", "title": "Intel 8080", "text": "L'Intel 8080 \u00e8 uno dei primi microprocessori progettati e prodotti da Intel. CPU a 8 bit, fu immesso sul mercato nell'aprile del 1974 ( un mese dopo il concorrente Motorola 6800)con un modello a 2 MHz, e si pu\u00f2 ritenere la prima CPU a microprocessore ad aver conosciuto una larga diffusione.\nDescrizione.\nL'Intel 8080 \u00e8 il successore dell'Intel 8008, con cui \u00e8 compatibile a livello di codice assembly, dato che entrambi usano lo stesso instruction set sviluppato da Computer Terminal Corporation. Il suo spazioso \"packaging\" DIP a 40 pin permette all'8080 di fornire un bus di indirizzi a 16 bit e un bus di dati a 8 bit, che consentono di accedere facilmente a 64 kilobyte di memoria.\nAll'interno \u00e8 dotato di sette registri a 8 bit (sei dei quali possono essere combinati a formare tre registri da 16 bit), uno stack pointer a 16 bit (che, al contrario di quanto accade nell'8008 che fa uso di una stack interna, punta in memoria), e un program counter a 16-bit.\nL'8080 dispone di 256 porte I/O che permettono alle periferiche un collegamento senza allocazioni di memoria (come avviene per le periferiche mappate in memoria); uno svantaggio di questo sistema \u00e8 la necessit\u00e0 di introdurre istruzioni aggiuntive per l'I/O.\nIl primo microcomputer a scheda singola fu costruito sulla base dell'8080.\nUtilizzo.\nL'8080 \u00e8 stato usato in molti computer del periodo, come Altair 8800 della MITS e l'IMSAI 8080, che tra i primi hanno eseguito il sistema operativo CP/M; un sistema che ha fruttato molto al successivo processore Zilog Z80, completamente compatibile con l'8080 e pi\u00f9 potente: l'accoppiata Z80 - CP/M divenne infatti la combinazione CPU/OS dominante, in modo simile con ci\u00f2 che \u00e8 accaduto un decennio dopo tra x86 ed MS-DOS. Tale fu la sua importanza che la Apple, nonostante il grande successo dell'Apple II, fu obbligata a produrre una scheda 8080 per poter usare il CP/M anche su questo computer.\nPoco dopo il lancio dell'8080 fu introdotto il suo concorrente Motorola 6800, e successivamente il MOS Technology 6502.\nVersioni successive.\nPer quanto riguarda Intel, l'8080 fu seguito dal compatibile e pi\u00f9 elegante 8085, e pi\u00f9 tardi dal processore 8086 a 16 bit (compatibile a livello assembly) e dall'8088 a 8/16 bit. Quest'ultimo fu scelto da IBM per il suo nuovo PC, lanciato nel 1981. L'8080 e la sua ISA hanno avuto un profondo impatto sugli sviluppi dell'architettura Intel. Soprattutto il fatto di essere un processore di tipo CISC ha costretto successivamente l'Intel a mantenere la retrocompatibilit\u00e0 sui suoi processori pi\u00f9 recenti con tale architettura, dalle performance inferiori rispetto al tipo RISC. Nei processori di generazioni successive si \u00e8 mitigato il problema trasformando internamente alla CPU le istruzioni dal formato CISC a quello RISC."}
{"id": "91758", "revid": "6923", "url": "https://it.wikipedia.org/wiki?curid=91758", "title": "Tampere", "text": "Tampere (\"Tammerfors\" in svedese) \u00e8 una citt\u00e0 finlandese di 223.004 abitanti (al 2014), situata nella regione del Pirkanmaa.\n\u00c8 la terza citt\u00e0 pi\u00f9 popolosa del paese nonch\u00e9 la pi\u00f9 popolosa citt\u00e0 nordica priva di accessi sul mare.\nA Tampere hanno sede l'Universit\u00e0 di Tampere e la Tampere University of Technology.\nGeografia fisica.\nTerritorio.\nTampere \u00e8 situata tra i laghi N\u00e4sij\u00e4rvi e Pyh\u00e4j\u00e4rvi. La differenza di altitudine dei due laghi, pari a circa 18 metri, d\u00e0 luogo alle rapide di \"Tammerkoski\" lunghe circa 945 metri e sfruttate come fonte di energia idroelettrica. La citt\u00e0 si trova nel centro della regione Pirkanmaa, detta anche \"regione di Tampere\".\nLa superficie complessiva del territorio cittadino \u00e8 pari a 690,6\u00a0km\u00b2, 167,9\u00a0km\u00b2 dei quali sono acqua. La densit\u00e0 della popolazione \u00e8 pari a 385 abitanti per km\u00b2.\nI comuni confinanti sono a ovest Nokia e Yl\u00f6j\u00e4rvi, a sud Pirkkala e Lemp\u00e4\u00e4l\u00e4, e a est Kangasala e Orivesi. Il territorio cittadino si estende verso nord, i comuni confinanti in questa direzione sono Kuru e Ruovesi, i cui centri abitati distano dai 70 agli 80\u00a0km dal centro di Tampere.\nTampere si trova alla stessa latitudine di S\u00f6derhamn, in Svezia, e di Lillehammer, in Norvegia. Il 21 giugno il sole sorge alle 03:41 e tramonta alle 23:12, il 22 dicembre sorge invece alle 09:43 e tramonta alle 15:04. Ma la vera motivazione del freddo prolungato deriva innanzi tutto dalla quasi irrisoria elevazione massima invernale del centro del disco solare sull'orizzonte. Il 21 dicembre tale elevazione raggiunge 5.06 gradi nel mezzod\u00ec, mentre al solstizio d'estate raggiunge 51.94 gradi (il massimo per la latitudine in questione, possono esserci differenze microscopiche annuali in entrambi i valori); inoltre, simmetricamente, il 21 giugno l'elevazione minima \u00e8 di -5.06 gradi in corrispondenza della mezzanotte locale, il che significa che, a meno di eccessiva nuvolosit\u00e0, tutta la notte \u00e8 permeata dalla luce crepuscolare.\nDistanza dalle altre citt\u00e0 della Finlandia:\nClima.\nNel 2003, nel mese di gennaio la temperatura media \u00e8 stata pari a -11,4\u00a0\u00b0C, la massima di +4,8\u00a0\u00b0C e la minima -32\u00a0\u00b0C. Nel luglio dello stesso anno si \u00e8 avuta una temperatura media di +20,2\u00a0\u00b0C, con una massima di +30,6\u00a0\u00b0C e una minima di +8,8\u00a0\u00b0C.\nLa temperatura pi\u00f9 alta registrata \u00e8 +33,1 \u00b0C, mentre la temperatura pi\u00f9 bassa registrata \u00e8 di -37 \u00b0C\nStoria.\nNel Medioevo, la zona di Tampere era abitata dalla trib\u00f9 dei Pirrka, che esigeva il pagamento di tributi dalle popolazioni locali spingendosi a nord fino alla Lapponia. All'epoca, la \"citt\u00e0\" consisteva in una serie di tenute amministrate dai proprietari svedesi, che si estendevano attorno alle foreste e ai due laghi che circondano Tampere. L'odierna citt\u00e0 fu fondata nel 1779, durante il regno di Gustavo III di Svezia.\nNel XIX secolo, le rapide di Tampere, o Tammerkoski, che oggi costituiscono una ricca fonte di energia idroelettrica, furono fondamentali per lo sviluppo dell'industria tessile. Tra gli investitori finlandesi e stranieri che presero d'assalto la citt\u00e0 figura l'industriale scozzese James Finlayson, che vi fond\u00f2 un cotonificio nel 1820.\nLa Rivoluzione Russa del 1917 aument\u00f2 l'interesse per il socialismo tra la nutrita classe operaia di Tampere. La citt\u00e0 divenne cos\u00ec la capitale dei \"rossi\" durante la guerra civile finlandese, che scoppi\u00f2 dopo la dichiarazione d'indipendenza della Finlandia.\nPer dimensioni il secondo centro urbano dello Stato (popolazione 200.980 (2003) e grazie allo sfruttamento dell'energia idroelettrica \u00e8 un importante polo industriale produttore di tessuti, carta, legname, gomma, strumenti di precisione, articoli in cuoio, calzature e metalli raffinati.\nMonumenti e luoghi d'interesse.\nArchitetture religiose.\nA Tampere \u00e8 presente un'antica chiesa luterana in legno, \u00e8 piccola ma comunque riccamente decorata chiesa ortodossa come altra chiesa molto maestosa c\u2019\u00e8 la cattedrale di Tampere, che \u00e8 uno dei pi\u00f9 notevoli esempi dello stile architettonico tipico del Romanticismo nazionalista finlandese. Fu progettata da Lars Sonck e ultimata nel 1907. All'interno \u00e8 adornata da alcuni affreschi e dalle vetrate istoriate di Hugo Simberg.\nArchitetture civili.\nLa citt\u00e0 accoglie un gran numero di edifici storici, alcuni dei quali in stili revivalisti, come il Municipio di Tampere. Molti sono invece quelli di stile art nouveau, siano essi opere d'edilizia privata come la Casa Schreck, la Casa Sumelius, la Casa Palander e la Casa Tirkkonen, o siano invece edifici pubblici quali la caserma centrale dei pompieri, la Casa dello Studente e la Casa del Commercio.\nParco dei divertimenti di S\u00e4rk\u00e4nniemi.\nAll'interno del parco dei divertimenti vi sono 30 giostre. L'acquario \u00e8 il pi\u00f9 grande della Finlandia, con 200 specie di creature marine. Nelle vicinanze vi sono uno zoo per bambini, con animali domestici, e un planetario.\nIl delfinario \u00e8 l'unica struttura in Finlandia a offrire un'esibizione di delfini. \nLa torre d'osservazione N\u00e4sinneula, con i suoi 168\u00a0m, \u00e8 la pi\u00f9 alta della Finlandia.\nScuderie Tallipiha.\nTallipiha, nel parco N\u00e4sinpuisto, \u00e8 un complesso restaurato di stalle e cottage per il personale del XIX secolo. Oggi gli edifici ospitano gli studi di artisti e artigiani che producono oggettistica, ceramiche, scarpe e cioccolata.\nCultura.\nEventi.\nTampere ospita vari eventi annuali e festival durante quasi tutto l'anno. Il Tampere Film Festival (inizio marzo) \u00e8 un rinomato festival internazionale di cortometraggi.\nLa Tampere Biennale \u00e8 una rassegna di moderna musica finlandese che si tiene in primavera (aprile) soltanto negli anni pari. Il \"Pispala Schottishce\" \u00e8 un festival internazionale di danze popolari che si tiene all'inizio di giugno.\nIl \"Tammerfest\" \u00e8 la pi\u00f9 importante rassegna musicale di Tampere. Si protrae per cinque giorni attorno alla met\u00e0 di luglio, e prevede grandi concerti rock al Ratina Stadium e diversi concerti pi\u00f9 piccoli in giro per la citt\u00e0.\nSempre in luglio, si svolge la \"Pirkan Soutu\", una gara di canottaggio. Il \"Tampere International Theatre Festival\", che dura una settimana e si tiene all'inizio di agosto, \u00e8 una vetrina di produzioni teatrali internazionali e finlandesi; contemporaneamente al festival si svolge una rassegna di teatro d'avanguardia, chiamata \"Off-Tampere\".\nIn ottobre, oppure all'inizio di novembre, la citt\u00e0 ospita il \"Tampere Jazz Happening\", una vivace manifestazione alla quale partecipano musicisti jazz finlandesi e stranieri.\nDue volte l'anno, in autunno e a met\u00e0 inverno, la \"Tampere Illuminations\" illumina le vie cittadine con 40.000 luci colorate.\nTrasporti.\nDal 2021 la citt\u00e0 possiede un servizio tramviario, la Metrotranvia di Tampere.\nSociet\u00e0.\nLingue e dialetti.\nIl finlandese \u00e8 l'unica lingua ufficiale di Tampere ma esiste anche una piccola minoranza di svedesi di Finlandia di vecchio stampo con una scuola svedese. Il comune ha anche dato il benvenuto a immigrati recenti che parlano altre lingue (5,9%)\nSport.\nIl principale sport a Tampere \u00e8 l'hockey su ghiaccio, come nel resto della Finlandia. \nLa citt\u00e0 vanta infatti una delle squadre pi\u00f9 titolate che milita nella massima lega finlandese: Tappara Tampere.\nInoltre, la prima partita di hockey su ghiaccio in Finlandia, \u00e8 stata giocata qui.\nAnche il calcio \u00e8 molto popolare: l'Ilves Tampere conta oltre 4000 giocatori per circa 100 squadre (principalmente juniores).\nLa citt\u00e0 ha ospitato i preliminari delle Olimpiadi estive del 1952, il Campionato mondiale di hockey su ghiaccio 1965 e in parte il campionato europeo maschile di pallacanestro 1967."}
{"id": "91759", "revid": "1869172", "url": "https://it.wikipedia.org/wiki?curid=91759", "title": "Texas Instruments Incorporated", "text": ""}
{"id": "91760", "revid": "120713436", "url": "https://it.wikipedia.org/wiki?curid=91760", "title": "Breil", "text": ""}
{"id": "91761", "revid": "4175", "url": "https://it.wikipedia.org/wiki?curid=91761", "title": "Golfo di Botnia", "text": "Il golfo di Botnia (; ; ) \u00e8 il settore settentrionale del mar Baltico, compreso tra la costa orientale della Svezia e la costa occidentale della Finlandia. Si estende per 725\u00a0km e ha una larghezza compresa fra gli 80 e i , la profondit\u00e0 media \u00e8 di 60 m e la massima \u00e8 295 m. Le isole \u00c5land, che costituiscono una regione autonoma della Finlandia, sono considerate il confine naturale tra il Baltico vero e proprio e il golfo di Botnia.\nRiceve le acque di molti fiumi, che riducono notevolmente la salinit\u00e0 tanto che nel suo estremo settentrionale vi si trovano pesci d'acqua dolce. L'ecosistema di acqua salmastra \u00e8 simile a quello degli estuari dei fiumi. A causa della ridotta salinit\u00e0 il golfo ghiaccia pi\u00f9 rapidamente, ed \u00e8 il primo tratto del mar Baltico a ghiacciare nei mesi invernali.\nOrigini del nome.\nIl nome \"Botnia\" \u00e8 la latinizzazione della parola norrena \"botn\", che significa \"inferiore\".\nFiumi.\nI principali fiumi che sfociano nel golfo di Botnia sono:\nCitt\u00e0.\nLe principali citt\u00e0 affacciate sul golfo di Botnia sono:"}
{"id": "91762", "revid": "72396", "url": "https://it.wikipedia.org/wiki?curid=91762", "title": "Terminale (informatica)", "text": "Un terminale in campo informatico, \u00e8 un dispositivo hardware, elettronico o elettromeccanico, che viene usato per inserire dati in ingresso ad un computer o in un sistema di elaborazione e riceverli in uscita (\"output\") per la loro visualizzazione. Per estensione, il termine indica anche il dispositivo equivalente realizzato dal sistema operativo o tramite un emulatore software (terminale virtuale). \nIn un'architettura di rete client-server possono essere considerati terminali anche i server in quanto elaboratori che ricadono all'estremit\u00e0 opposta di rete rispetto ai client. Il concetto di Terminale, nelle sue diverse implementazioni, costituisce l'interfaccia tra le applicazioni con interfaccia testuale e i molteplici dispositivi di visualizzazione che queste possono usare. \nIl termine \"videoterminale\" (o abbreviato VDT) si riferisce esplicitamente al dispositivo fisico, e viene usato ad esempio in ambito legislativo. Nell'ambito delle reti wireless il terminale ricetrasmittente (dispositivo mobile) \u00e8 spesso etichettato come \"terminale mobile\" (vedi Terminale nelle telecomunicazioni).\nStoria.\nI primi terminali erano delle telescriventi (\"TTY\"), ovvero apparecchiature che stampavano i risultati dell'elaborazione su carta; successivamente si sono diffuse versioni a schermo. Normalmente un terminale comunica col computer tramite una linea seriale, che di solito \u00e8 un'interfaccia RS232 o, nel caso di sistemi IBM, un sistema di comunicazione su cavo coassiale che utilizza il protocollo SNA.\nI terminali pi\u00f9 vecchi erano costruiti con porte logiche singole e non avevano una CPU. Una delle motivazioni che spinsero verso lo sviluppo del microprocessore fu il tentativo di semplificare e ridurre i componenti elettronici dei terminali.\nPi\u00f9 avanti negli anni furono introdotti i cosiddetti terminali intelligenti, come il VT100 e il VT102, che ancora oggi sono spessissimo emulati in software. Furono denominati \"intelligenti\" perch\u00e9 avevano la capacit\u00e0 di interpretare speciali sequenze di escape per posizionare il cursore e controllare la visualizzazione.\nMolti terminali erano connessi a computer mainframe e tipicamente avevano uno schermo di colore verde o ambra. Prima dell'introduzione su larga scala del monitor CRT, si usavano alcuni (seppur non molti) terminali a stampa a colori.\nDescrizione.\nTerminali grafici.\nEsistono terminali in grado di visualizzare non solo testo ma anche grafica vettoriale e a raster. Il computer principale invia comandi di disegno al terminale, e il terminale invia al computer principale l'input che l'utente d\u00e0 tramite una tastiera o un dispositivo di puntamento.\nAl giorno d'oggi i pi\u00f9 semplici terminali grafici sono stati resi completamente obsoleti soprattutto dall'X Window System, che non solo \u00e8 molto potente ma anche altamente standardizzato, e non soffre quindi di problemi di compatibilit\u00e0. Nonostante ci\u00f2, alcuni programmi come xterm continuano ad emulare terminali grafici come il Tektronix 4014. Un terminale X \u00e8 un computer dedicato all'esecuzione del solo server X dell'X Window System, che presuppone l'esistenza di un server su cui vengano eseguite le applicazioni.\nOggi.\nDall'avvento e conseguente crescita di popolarit\u00e0 del personal computer, l'uso di terminali veri e propri per interfacciarsi con i computer \u00e8 andato scomparendo. Usando il monitor e la tastiera, i sistemi operativi moderni come Linux e i derivati di BSD implementano terminali virtuali, che sono in massima parte indipendenti dall'hardware usato.\nDurante l'uso di un'interfaccia grafica basata sull'X Window System, come ad esempio GNOME o KDE, non \u00e8 possibile accedere alle periferiche che consentirebbero l'uso di un terminale virtuale. In questo caso viene normalmente usato un emulatore di terminale, un'applicazione che \"finge\" di essere un terminale e fa s\u00ec che l'utente possa continuare ad accedere al computer nel modo in cui \u00e8 abituato.\nDiscussione tecnica.\n Per un'applicazione, il modo pi\u00f9 semplice di usare un terminale consiste nello scrivere e leggere stringhe di testo sequenzialmente. Il testo in output scorre automaticamente in modo che ne siano visibili solo le ultime \"n\" linee. Il testo in input viene tenuto in un buffer fino a che non si prema il tasto \"Enter\", cos\u00ec che l'applicazione riceva stringhe di testo gi\u00e0 complete. In questo modo l'applicazione non deve sapere molto sul terminale.\nPer molte applicazioni interattive questo non \u00e8 sufficiente. Una delle pi\u00f9 comuni migliorie \u00e8 l\"'editing della riga di comando\" (assistito da librerie come readline); un'altra caratteristica utile \u00e8 l'accesso alla \"history\" dei comandi, cio\u00e8 alle linee battute in precedenza. Molte shell interattive traggono vantaggio da questi accorgimenti.\nUn'interattivit\u00e0 ancora maggiore si ha con le applicazioni a pieno schermo; esse ne prendono il controllo totale e la risposta alla battitura di un tasto \u00e8 immediatamente visibile a video. Questo metodo \u00e8 molto comodo per applicazioni come editori di testo, file manager e web browser. In aggiunta il programma di controllo riesce a modificare il colore e la luminosit\u00e0 dei caratteri sullo schermo, facendo apparire anche i caratteri sottolineati o lampeggianti, nonch\u00e9 i caratteri speciali (ad esempio i primi disegni grafici).\nPer riuscire a fare tutto questo l'applicazione non deve limitarsi ad operare con stringhe piane ma anche con caratteri di controllo e sequenze di escape; questi ultimi caratteri consentono di muovere il cursore in qualsiasi posizione, ordinano di cancellare porzioni di schermo, di cambiare colori o di far apparire sul video i caratteri grafici speciali. L'applicazione infine deve rispondere anche alla pressione dei tasti funzione. \nIl grosso problema \u00e8 che esistono numerosi tipi di terminali e di emulatori, ognuno con le sue particolarit\u00e0 e gli ordini specifici a cui risponde. Per superarlo sono state create delle librerie specifiche e comuni (ad esempio curses sviluppato sotto UNIX). Sfortunatamente le librerie, i database e gli stessi emulatori hanno sempre offerto molti errori di programmazione cos\u00ec che non \u00e8 inusuale vedere i caratteri non riproposti correttamente a video o che i tasti funzione non rispondano agli ordini previsti. In questo caso \u00e8 necessario modificare a mano le impostazioni del terminale affinch\u00e9 riesca a lavorare nel modo voluto. Il metodo migliore per farlo \u00e8 quello di utilizzare xterm, il programma pi\u00f9 diffuso per questo scopo.\nIn aggiunta gli utilizzatori di alfabeti non latini lamentano la mancanza di supporto ai loro set di caratteri.\nTutto ci\u00f2 ha causato una scarsa usabilit\u00e0 delle applicazioni di solo testo ad eccezione di quelle per console o in xterm.\nNegli anni recenti, il generale passaggio degli utenti alle interfacce grafiche (GUI), ha fatto s\u00ec che l'interesse commerciale verso il terminale e le sue emulazioni scemasse, di conseguenza gli sforzi di miglioramento e uniformazione delle librerie languono."}
{"id": "91763", "revid": "1750751", "url": "https://it.wikipedia.org/wiki?curid=91763", "title": "Variante di conio", "text": "Le varianti di conio sono le monete modificate rispetto alla tipologia originaria. Questo pu\u00f2 avvenire per diversi motivi come ad esempio la correzione di errori, il miglioramento delle caratteristiche della moneta, l'attivit\u00e0 di manutenzione dei conii e dei punzoni. \nUn esempio celebre di variante di conio \u00e8 la moneta bimetallica da 1000 lire della Repubblica Italiana inizialmente coniata con i confini di alcuni stati europei sbagliati e successivamente corretta.\nAltro esempio di variante Rara e ricercata dai collezionisti \u00e8 il 100 lire 1993 ITALIA \"Testa piccola\". Conio successivamente corretto.\nDa non confondersi con gli errori di conio o i difetti di conio."}
{"id": "91765", "revid": "9", "url": "https://it.wikipedia.org/wiki?curid=91765", "title": "Calendario repubblicano francese", "text": ""}
{"id": "91766", "revid": "9", "url": "https://it.wikipedia.org/wiki?curid=91766", "title": "Tammerfors", "text": ""}
{"id": "91767", "revid": "599013", "url": "https://it.wikipedia.org/wiki?curid=91767", "title": "Terminale", "text": ""}
{"id": "91768", "revid": "287204", "url": "https://it.wikipedia.org/wiki?curid=91768", "title": "Esecuzione", "text": "Esecuzione pu\u00f2 riferirsi a:"}
{"id": "91769", "revid": "367445", "url": "https://it.wikipedia.org/wiki?curid=91769", "title": "Esecuzione (informatica)", "text": "Con esecuzione, in informatica, si indica il processo tramite il quale un sistema di elaborazione (computer o macchina virtuale) esegue (elabora) le istruzioni di un programma, seguendone il flusso di esecuzione specificato nel rispettivo codice sorgente, dopo le fasi di compilazione/interpretazione e linking. In generale il termine \"eseguire\" \u00e8 usato per indicare l'avvio di un programma installato; pi\u00f9 precisamente, l\"esecuzione\" \u00e8 lo stato in cui si trova un processo quando una CPU sta eseguendo le istruzioni che lo caratterizzano (a differenza di altri momenti in cui pu\u00f2 essere ad esempio in uno stato sospeso (\"idle\"), o anche in attesa che si renda disponibile una CPU; vedi anche scheduler).\nDescrizione.\nPremesse e contesto.\nIl contesto in cui avviene l'esecuzione \u00e8 cruciale: rispetto al numero totale di programmi disponibili sono pochissimi quelli che possono essere eseguiti direttamente da un computer senza il supporto del sistema operativo. \nI programmi generalmente contengono assunzioni implicite ed esplicite sulle risorse accessibili al momento dell'esecuzione (ad esempio la disponibilit\u00e0 di canali standard di comunicazione, o di un \"file system\" su cui memorizzare dati). La maggior parte dei programmi sono eseguiti con il supporto del sistema operativo e di librerie specifiche per il linguaggio, i quali forniscono i servizi essenziali non offerti direttamente dal computer stesso. Questo ambiente di supporto, ad esempio, offre ai processi dei metodi uniformi per accedere a periferiche anche radicalmente diverse tra loro, e nel contempo impedisce ad essi di accedervi direttamente e di creare cos\u00ec conflitti tra processi ed utenti.\nUn programma scritto in linguaggio assembly o in un linguaggio di programmazione ad alto livello (codice sorgente), pu\u00f2 essere eseguito solo compilando il codice sorgente in codice oggetto ovvero traducendolo in linguaggio macchina che dar\u00e0 vita poi al programma eseguibile, oppure servendosi di un interprete.\nIndicazioni nell'interfaccia grafica.\nNei moderni sistemi operativi multitasking le shell grafiche e testuali permettono all'utente di indicare un programma da eseguire (tramite menu, icone o specificandolo in una riga di comando); quando ci\u00f2 avviene, la \"shell\" invoca una chiamata di sistema che crea un processo figlio ove sono caricati i dati e le istruzioni del programma da mandare in esecuzione. Ad esempio, nei sistemi operativi Unix e Unix-like la chiamata di sistema \"fork\" (ovvero \"forchetta\" o \"biforcazione\") crea un nuovo processo facendo una copia del processo chiamante; il nuovo processo pu\u00f2 sostituire interamente i propri dati e le proprie istruzioni con quelle del programma invocando una delle chiamate di sistema della famiglia \"exec\".\nAl termine della sua esecuzione, il processo chiede al sistema operativo di essere terminato tramite una chiamata di sistema (ad esempio \"exit\" nei sistemi Unix) la quale rende disponibile al processo padre il valore di uscita e provvede a liberare le risorse che venivano occupate dal processo. L'esecuzione di un processo pu\u00f2 terminare anticipatamente, senza che esso chieda da solo di essere terminato, ad esempio quando l'utente o il sistema operativo gli invia un segnale per richiederne la terminazione (tramite la chiamata di sistema \"kill\" nei sistemi Unix). Un particolare e importante tipo di esecuzione \u00e8 l'esecuzione in background.\nTipologie.\nDa parte del sistema operativo.\nNella maggior parte dei computer moderni, basati sull'architettura di von Neumann, l'esecuzione di un programma binario prevede che, sotto l'attivit\u00e0 e il controllo del sistema operativo, il programma stesso sia inizialmente caricato in memoria primaria (es. RAM), tipicamente a partire da una periferica di memoria di massa (o memoria secondaria), come ad esempio un disco rigido. Viene quindi identificato il \"punto d'ingresso\" (\"entry point\") del programma (cio\u00e8 la prima istruzione), e il rispettivo indirizzo di memoria viene copiato in un registro del processore detto \"program counter\". A questo punto viene avviato nel processore, da parte dell'Unit\u00e0 di Controllo, un \"ciclo di fetch-execute\" che ripetutamente preleva l'istruzione \"puntata\" dal \"program counter\", incrementa il \"program counter\" in modo da farlo puntare all'istruzione successiva, ed esegue l'istruzione caricata sequenzialmente nell'ordine. \nSi pu\u00f2 osservare che il ciclo \"fetch-execute\", per default, comporta dunque l'esecuzione sequenziale delle istruzioni del programma. L'istruzione corrente, tuttavia, pu\u00f2 modificare il \"program counter\": questa operazione corrisponde ad un'istruzione di salto \"goto\" o ad una di salto condizionato che \u00e8 il meccanismo fondamentale su cui si basa l'implementazione delle strutture di controllo pi\u00f9 evolute da parte di compilatori e interpreti. Un programma in esecuzione \u00e8 visto dal sistema operativo come un processo o insieme di processi, gestiti attraverso chiamate di sistema, e pi\u00f9 programmi/processi possono essere eseguiti contemporaneamente attraverso l'eventuale multitasking offerto dal sistema operativo stesso e gestito dallo scheduler.\nDa parte dell'hardware.\nUn programma scritto direttamente o convertito in linguaggio macchina pu\u00f2 essere eseguito direttamente da un computer, inteso come hardware. L'esecuzione di codice da parte di una macchina hardware nel ciclo di fetch-execute \u00e8 possibile in virt\u00f9 della capacit\u00e0 del processore di eseguire una serie di istruzioni base (instruction set), sulla quale il programma \u00e8 mappato/tradotto a livello di linguaggio macchina, grazie ai circuiti elettronici di base (circuiti integrati) che compongono il processore stesso. Dal punto di vista utente, nei calcolatori moderni questo normalmente avviene grazie all'esercizio, gestione o controllo delle risorse hardware (processore, memoria, ecc...) operata dal sistema operativo che funge da piattaforma software del sistema. L'unica eccezione si verifica al momento dell'accensione del computer, quando viene fatto il boot e viene eseguito il firmware che si occupa di testare l'elettronica e di caricare il sistema operativo. Una volta che il processo di boot ha passato il controllo al sistema operativo, nessun programma pu\u00f2 essere eseguito direttamente dall'hardware. \nCol tempo \u00e8 divenuto raro che un programma sia adatto all'esecuzione \"diretta\" da parte di un computer inteso come solo hardware; di norma, esso richiede una macchina virtuale che comprende l'hardware del computer con l'aggiunta di uno o pi\u00f9 livelli di software che contribuiscono a creare l'ambiente di esecuzione adatto per il programma stesso. Gli stessi programmi eseguibili richiedono di norma la presenza di un determinato sistema operativo, di determinate librerie, e cos\u00ec via. Bench\u00e9 le linee generali del funzionamento di una macchina virtuale siano talvolta piuttosto simili a quelle descritte sopra per la macchina di von Neumann, in molti casi esse se ne discostano in maniera sostanziale, introducendo numerosi concetti non presenti in tale architettura (per esempio, lo stack dei record di attivazione). Si pu\u00f2 dire che un linguaggio di programmazione \u00e8 tanto pi\u00f9 ad alto livello quanto pi\u00f9 la corrispondente macchina virtuale esibisce caratteristiche concettualmente distanti dai meccanismi fondamentali dell'architettura di von Neumann (o, in generale, dell'architettura hardware sottostante)."}
{"id": "91775", "revid": "574302", "url": "https://it.wikipedia.org/wiki?curid=91775", "title": "David di Donatello per la migliore sceneggiatura", "text": "Il David di Donatello per la migliore sceneggiatura \u00e8 un premio cinematografico assegnato annualmente nell'ambito dei David di Donatello, a partire dall'edizione del 1975 fino all'edizione del 2016, con l'eccezione delle edizioni del 1978, 1979 e 1980.\nDall'edizione del 2017 questa categoria \u00e8 stata sostituita da David di Donatello per la migliore sceneggiatura originale e David di Donatello per la migliore sceneggiatura non originale."}
{"id": "91777", "revid": "1816956", "url": "https://it.wikipedia.org/wiki?curid=91777", "title": "Taijiquan stile Yang", "text": "Il \"pugilato del sommo polo\" stile Yang () \u00e8 uno degli stili del Taijiquan tramandato dai membri della famiglia Yang. Attualmente \u00e8 il pi\u00f9 popolare e diffuso.\nStoria.\nQuesto ramo del taijiquan fu codificato dal maestro Yang Luchan (\u694a\u9732\u79aa, 1799-1872), noto anche come Yang Fukui (\u694a\u798f\u9b41), originario di Yongnian (\u6c38\u5e74\u53bf) in Hebei, che studi\u00f2 con Chen Changxing (1771-1853) a partire dal 1820.\nFino all'arrivo di Yang Luchan, il taijiquan veniva insegnato unicamente all'interno della famiglia Chen. Si narra quindi che Yang Luchan, per capirne il segreto, avesse venduto tutti i suoi averi e si fosse fatto assumere come servo da Chen Changxing a Zhaobao. Yang Luchan apprese cos\u00ec bene l'arte marziale tramandato dai Chen che fu capace di lottare contro un esperto di Kungfu venuto nel villaggio per sfidare il maestro Chen Changxing e che aveva battuto il figlio di quest'ultimo e anche il miglior discepolo della scuola. Perdonato del \"furto\" dal maestro per aver difeso l'onore della famiglia, Yang Luchang si trasfer\u00ec a Pechino, dove insegn\u00f2 il taijiquan per la prima volta fuori dal villaggio di Zhaobao.\nUn'altra teoria, abbastanza simile alla precedente, vuole che Chen Changxing fosse stato assunto come maestro di arti marziali da un ricco droghiere, affinch\u00e9 insegnasse ai suoi tre figli. Yang Luchan era servo nella famiglia del droghiere e spi\u00f2 talmente bene le lezioni che il maestro lo accett\u00f2 come allievo.\nYang Luchan si fece conoscere per i numerosi combattimenti contro altri maestri di arti marziali, che vinse sempre e che gli valsero il titolo di \"Yang il sempre vittorioso\". Successivamente lo stile Yang \u00e8 stato tramandato dai suoi figli Yang Banhou (\u6768\u73ed\u4faf, 1837-1892) e Yang Jianhou (\u694a\u5065\u4faf, 1839-1917), dai suoi nipoti Yang Shaohou (\u6768\u5c11\u4faf, 1862-1930) e Yang Chengfu (\u694a\u6a59\u752b, 1883-1936) dal nipote Fu Zhong Wen (\u5085\u949f\u6587, 1904 - 1994) e dai suoi figli Yang Zhenming (1910-1985), Yang Zhenji (1921), Yang Zhenduo (\u694a\u632f\u9438, 1926) e Yang Zhenguo (1928).\nIl fondatore Yang Luchan, per primo ha aperto lo stile alla popolazione generale a Pechino. Poi, dopo i cambiamenti di tre generazioni, \u00e8 stato Yang Chengfu che ha messo a punto la forma e l'ha resa ampiamente popolare, eliminando le tecniche pi\u00f9 complesse e faticose, i calci saltati ed i movimenti esplosivi. La quarta generazione della famiglia Yang, Zhenming, Zhenji, Zhenduo e Zhenguo, e i discepoli di Yang Chengfu congiuntamente hanno diffuso il taijiquan stile Yang nel mondo, rendendolo lo stile maggiormente conosciuto.\nCaratteristiche.\nIl taijiquan stile Yang, seppur mantenendo tutte le caratteristiche di attacco e difesa (colpi con pugno, mano aperta, calci, leve) dell'arte marziale quale esso \u00e8, incorpora i movimenti fluidi e lenti incorporati da Yang Chengfu con l'obiettivo di sviluppare gli aspetti pi\u00f9 salutari per l'organismo della pratica marziale. In contrapposizione alla \"vecchia forma\" insegnata da Yang Jianhou, la forma di Yang Chengfu viene a volte chiamata \"grande forma\" e il grande cambiamento \u00e8 stato proprio quello di \"limare\" gli aspetti pi\u00f9 aggressivi dell'arte marziale, tali salti e battere a terra i piedi, per focalizzare l'insegnamento sulla coordinazione dei movimenti. La forma, ossia il catalogo delle sequenze e tecniche insegnate dalla scuola, viene praticata in modo lento e regolare, anche se la sua applicazione deve essere veloce ed esplosiva, seguendo il vecchio motto del taijiquan che dice: \"Se lui non si muove io non mi muovo, ma se lui attacca io arrivo prima\". Ad alti livelli e proprio per il fatto che non si utilizza la forza muscolare ma l'energia interna, \u00e8 previsto anche lo studio dei punti di pressione o zone sensibili.\nL'addolcimento dello stile, almeno nei primi anni di allenamento, rende lo stile Yang adatto a tutte le et\u00e0, non necessitando di allenamenti fisici particolari, riuscendo a soddisfare molti bisogni differenti. La sua pratica fornisce benefici sia dal punto di vista energetico-posturale, sia da quello applicativo-marziale dato che l'insegnamento prevede una combinazione naturale di un'arte marziale e di un metodo per mantenere una buona salute.\nLo studio della serie di movimenti chiamata sequenza o forma, i quali vanno sempre eseguiti abbinati ad una adeguata respirazione, procura all'organismo una serie di benefici sia di natura fisica che psichica. A livello fisico, la lenta, controllata e continua variazione della postura, comporta miglioramenti dell'equilibrio e del sistema articolare nel suo complesso, oltre che a benefici sul piano respiratorio dovuti ad una maggiore attenzione portata sul binomio respirazione-espirazione. I cambiamenti di postura, con le continue variazioni di peso da una gamba all'altra, sono una caratteristica del taijiquan. Si parla di \"pieno\" e di \"vuoto\", ma anche di \"apparente\" e \"solido\". Un principio fondamentale sta nel differenziare fra apparente e solido, ossia tenere sotto controllo su quale gamba appoggia il peso corporeo (la gamba solida) e quale \u00e8 invece libera di muoversi per sferrare un attacco, una parata o semplicemente per spostarsi (la gamba apparente).\nAnaloghi miglioramenti si ripercuotono sulla componente psicologica dell'individuo, che dovrebbe acquisire uno status mentale sempre rilassato. Non bisogna in effetti dimenticare che la pratica del taijiquan \u00e8, oltre ad un'arte marziale, anche una via per la crescita spirituale.\nI Dieci Requisiti del Taijiquan.\nYang Chengfu ha dettato un elenco di 10 principi, nello scritto che \u00e8 conosciuto come \"Dieci Requisiti del Taijiquan\" ().:\nCritiche.\nLe critiche allo stile Yang derivano dalle sue caratteristiche di morbidezza e lentezza, originati dai cambiamenti apportati da Yang Chengfu all'inizio del XX secolo. Nel corso di tre generazioni di famiglia Yang, lo stile \u00e8 stato di molto addolcito, con le applicazioni marziali passate in secondo piano. Se lo stile Yang del taijiquan \u00e8 ora facilmente accessibile ad anziani e persone con problemi motori per i quali lo stile praticato da Yang Luchan sarebbe troppo vigoroso, la perdita dell'aspetto marziale rischia di svuotare il taijiquan del suo significato originario. La parola \"ch'uan-fa\" dell'espressione \"t'ai chi ch'uan\", indica la boxe ossia l'arte del combattimento: secondo le critiche a molti insegnamenti dello stile Yang, tale parola \u00e8 andata persa negli anni, cos\u00ec come il nucleo dell'arte, riducendosi all'espressione \"Tai Chi\", nella quale la forza e il vigore marziale sono stati evirati a favore di una sorta di ginnastica dolce o di un delicato esercizio per la salute.\nLa diffusione dello stile Yang lo rende lo stile maggiormente insegnato e questo comporta che si sono moltiplicati i maestri e i praticanti di tale arte, spesso senza che gli stessi maestri sappiano delle origini o della sostanza dell'arte, svuotandone ulteriormente l'insegnamento. La forma ha un suo preciso significato e simbolismo, radicato nella simbologia cinese, senza l'insegnamento dei quali, parte dei benefici spirituali non possono essere raggiunti. L'insegnamento della forma taijiquan va di pari passo con la pratica della meditazione: se coordinare i movimenti migliore la forma fisica, la concentrazione mentale e una corretta respirazione aiutano l'esercizio fisico rendendone la pratica quieta e senza fatica. Generalmente l'insegnamento si limita invece alla pratica della forma (senza conoscerne il significato profondo) e agli esercizi di riscaldamento, mentre pratica marziale delle sequenze e meditazione sono del tutto ignorati.\nComunque sia le osservazioni esposte sopra si pongono anche per tutti gli altri stili e non solo per quello Yang, pertanto possiamo dire che il Taijiquan, al di l\u00e0 dello stile praticato, pu\u00f2 essere fatto o insegnato senza che se ne conoscano i principi che sono alla base di una sua corretta esecuzione.\nSituazione attuale.\nLo stile Yang \u00e8 sicuramente lo stile pi\u00f9 noto ed insegnato, tanto da essere spesso identificato col Taijiquan stesso. Data la sua ampia diffusione anche in Europa ed in America negli ultimi anni sono state codificate moltissime forme sempre pi\u00f9 semplificate per agevolare lo studio di questa disciplina ai neofiti. La versione moderna della \"Grande Forma\" di Yang Chengfu \u00e8 nota con molti nomi a seconda del modo di contare il numero di movimenti che la compongono ( \"Forma 85\", \"Forma 96\", \"Forma 103\" o \"Forma 108\" ).\nFamiglia Yang.\nMolte scuole utilizzano impropriamente sia il termine \"Tradizionale\" (La sequenza che viene definita \"originale\" \u00e8 in realt\u00e0 quella modificata e semplificata pi\u00f9 volte verso il 1930 da Yang Cheng Fu e tuttora presa come riferimento per identificare lo stile), sia la denominazione di stile Yang \"Originale\", in quanto ormai \u00e8 praticamente impossibile riconoscere quale sia lo stile originale poich\u00e9 \u00e8 documentato che fin dai tempi di Yang Lu Chan sia lui che i suoi figli Yang Ban Hou e Yang Chien You, insegnarono la sequenza in modi diversi, in tempi diversi e a persone diverse.\nTuttavia, lo stile \"Originale\" \u00e8 sempre depositato e gestito dalla Famiglia Yang, nella quale \u00e8 ben delineata la linea dei suoi appartenenti circa la responsabilit\u00e0 nel tempo della tradizione dello stile.\nTale cronologia \u00e8 condivisa da tutti gli esponenti passati e presenti della famiglia.\nEssa \u00e8 infatti:"}
{"id": "91781", "revid": "536103", "url": "https://it.wikipedia.org/wiki?curid=91781", "title": "Memoria flash", "text": "In elettronica la memoria flash (anche chiamata flash memory) \u00e8 un tipo di memoria a stato solido e non volatile, che per le sue prestazioni pu\u00f2 anche essere usata come memoria a lettura-scrittura; quando viene utilizzata come ROM viene anche chiamata flash ROM.\nStoria.\nEntrambi i tipi \"NOR flash\" e \"NAND flash\" sono stati inventati da Fujio Masuoka presso i laboratori della Toshiba negli anni '80.\nIl primo modello commerciale di memoria flash, una \"NOR flash\", fu prodotto dalla Intel Corporation nel 1988: si trattava di un chip Flash a 256 Kbit; sviluppata con tecnologie EPROM ed EEPROM, ed equipaggiata con un'interfaccia SRAM, la NOR Flash aveva velocit\u00e0 di scrittura e lettura che sarebbero considerate lentissime se paragonate agli standard attuali, e poteva gestire solo un piccolo quantitativo di cicli di scrittura rispetto agli standard attuali. Successivamente \u00e8 stata introdotta la \"NAND flash\", che si distingue dalla prima per un diverso metodo di iniezione della carica. \u00c8 stata concepita per la memorizzazione di grandi quantit\u00e0 di dati in maniera sequenziale, a piccoli blocchi e con un costo contenuto. Il progetto nasce nel 1989 da una collaborazione tra Samsung e Toshiba.\nDescrizione.\nIn una memoria flash le informazioni vengono registrate in un vettore di floating gate MOSFET, un tipo di transistor ad effetto di campo in grado di mantenere carica elettrica per un tempo lungo. Ogni transistor costituisce una \"cella di memoria\" che conserva il valore di un bit. Le nuove \"flash\" utilizzano delle celle multilivello che permettono di registrare il valore di pi\u00f9 bit attraverso un solo transistor.\nDiversamente dalle tecnologie precedenti, la tecnologia Flash ha reso possibile il salvataggio o la cancellazione di dati in un unico passo, introducendo quindi un incredibile guadagno in velocit\u00e0, e grazie alla non-volatilit\u00e0 \u00e8 usata frequentemente nelle fotocamere digitali, nei lettori di musica portatili, nei cellulari, nelle chiavi USB (chiavette), nei palmari, nei moderni computer portatili e in molti altri dispositivi che richiedono un'elevata portabilit\u00e0 e una buona capacit\u00e0 di memoria per il salvataggio dei dati.\nLe memorie flash sono di due tipi principali: \"NOR flash\" e \"NAND flash\", che differiscono per l'architettura ed il procedimento di programmazione. Vi \u00e8 anche un tipo ibrido, \"AND flash\", che sfrutta le caratteristiche di entrambe, \"NOR\" e \"NAND\".\nIl transistor floating gate.\nSe consideriamo le memorie NOR, le prime ad essere state prodotte, ogni cella \u00e8 simile ad un MOSFET ma con due \"gate\" anzich\u00e9 uno soltanto. Uno \u00e8 il solito CG (\"Control Gate\") mentre l'altro viene chiamato \"Floating Gate\" (FG), che risulta essere completamente isolato da uno strato di ossido. Il floating gate si trova tra il CG e il substrato. Siccome il FG \u00e8 isolato, ogni elettrone che vi arriva, superando la barriera di potenziale data dall'ossido, viene intrappolato modificando la tensione di soglia Vt della cella. Durante un'operazione di lettura, applicando una tensione sul CG, la corrente fluisce pi\u00f9 o meno a seconda della Vt della cella che \u00e8 controllata dal numero di elettroni presenti sul FG. Questa presenza o assenza di corrente viene tradotta in 0 o 1, riproducendo il valore del bit memorizzato.&lt;br&gt;\nPer espandere la capacit\u00e0 delle memorie sono state sviluppate le celle a multilivello, dove non si controlla soltanto l'assenza o presenza di corrente: in questo modo si possono memorizzare pi\u00f9 bit.\nProgrammazione e cancellazione.\nLe \"NOR flash\" vengono programmate attraverso un processo detto hot-electron injection: viene applicata una tensione, superiore ai 5 V, sul CG, la quale avvia un flusso di elettroni che, percorrendo il canale creatosi dall'accensione del transistor, passano dal \"source\" al \"drain\". Gli elettroni con energia pi\u00f9 elevata attraversano lo strato di ossido che separa il canale dal FG, venendo intrappolati all'interno di quest'ultimo. Le \"NAND flash\", invece, attuano l'iniezione di cariche nel FG mediante l'effetto tunnel.&lt;br&gt;\nLa cancellazione, per entrambi i tipi di memoria, sfrutta l'effetto tunnel: viene applicata una differenza di tensione tra CG e source, la quale fa s\u00ec che gli elettroni vengano estratti dal FG attraverso un processo chiamato \"fowler-Nordheim tunneling\", opposto rispetto al \"hot-electron injection\" usato in fase di programmazione. Le memorie NOR moderne raggruppano le celle in segmenti chiamati blocchi o settori in maniera che le operazioni di cancellazione avvengano contemporaneamente su tutte le celle appartenenti allo stesso segmento: nel momento in cui un byte viene programmato, non pu\u00f2 essere cancellato se non dopo la cancellazione dell'intero blocco.\nSia la lettura che la scrittura delle memorie FLASH richiedono molto pi\u00f9 tempo rispetto ad una RAM attuale, e comunque il numero di scritture che una memoria FLASH pu\u00f2 supportare non \u00e8 illimitato, seppur molto alto (generalmente superiore a 10'000 cicli di scrittura).\nArchitetture di memoria.\nLo sviluppo di differenti meccanismi di iniezione di carica, e dunque di diversi metodi di programmazione e cancellazione, ha portato alla distinzione di tre diversi tipi di architettura di memoria flash, relativi ai tre tipi di dispositivo: NOR, NAND ed AND.\nNOR Flash.\nNegli array di memorie NOR ogni cella ha un terminale connesso direttamente alla massa, e l'altro alla bit line. Quando una word line \u00e8 posta a valore logico alto il corrispondente transistor si accende o rimane spento a seconda della carica immagazzinata; la conseguenza \u00e8 che la tensione della bit line viene rispettivamente abbassata o mantenuta alta.\nLe NOR Flash prendono il loro nome dal comportamento logico \"parziale\" di una semplice porta NOR. Infatti, si pu\u00f2 immaginare che per una singola coppia WL/Transistor (si ponga la WL in logica zero-attiva), valga che (le righe in rosso non sono comprese):\nIntel fu la prima societ\u00e0 a produrre memorie Flash e a introdurle nel mercato come componenti singoli. Questo tipo di memoria \u00e8 impiegata principalmente in quei campi che richiedono il salvataggio permanente di dati raramente soggetti a modifiche; per esempio, i sistemi operativi delle fotocamere digitali o dei telefoni cellulari.\nLe memorie NOR minimizzano il tempo di accesso per letture random e vengono utilizzate nel caso in cui si debba eseguire del codice direttamente dalla memoria. Sono nate per sostituire le EEPROM e vengono impiegate ad esempio per contenere il firmware di un microcontrollore che viene eseguito direttamente e non viene aggiornato frequentemente. Sono state usate nelle prime Compact Flash soprattutto per conservare il firmware delle fotocamere digitali e dei PDA. Le memorie NOR hanno subito un'evoluzione con l'introduzione delle DINOR (Divided Bit-Line NOR) che permettono la cancellazione di pi\u00f9 settori contemporaneamente, migliori prestazioni e consumo energetico attraverso dei meccanismi di tunnel injection e tunnel release per le operazioni di lettura e scrittura.\nNAND Flash.\nNegli array di memorie NAND i transistor sono connessi in serie, e se tutte le word line sono a valore logico alto la tensione della bit line si abbassa. In lettura, tutte le word line meno una sono sopra la tensione di soglia di un bit programmato, mentre una sola cella \u00e8 sopra la tensione di soglia di un bit cancellato: la serie di transistor conduce, abbassando la tensione della bit line, se la cella selezionata non \u00e8 programmata.\nQuesto tipo di memoria si \u00e8 diffuso velocemente tant'\u00e8 che buona parte degli attuali dispositivi flash SM-SmartMedia, SD-Secure Digital, MS-MemoryStick, si basano su di esso. Le memorie NAND sono ottimizzate per l'aggiornamento rapido dei dati. Si consideri che il settore di cancellazione per le NAND \u00e8 di 8 Kb contro i 64 Kb delle NOR. Questo significa che in una memoria NOR, anche se dobbiamo aggiornare un solo byte, siamo costretti a cancellare un intero blocco di 64 Kb e riscriverlo per intero con evidenti problemi di prestazioni. Inoltre a parit\u00e0 di capacit\u00e0 risulta meno costoso produrre una NAND rispetto alla NOR.\nIn confronto a NOR, la tecnologia NAND aumenta di dieci volte il numero dei cicli di scrittura aumentando di conseguenza la velocit\u00e0 dei processi e le celle di memoria delle flash NAND sono grandi la met\u00e0 delle celle delle memorie NOR: questo rappresenta un grande vantaggio in termini economici, dal momento che le ridotte dimensioni delle celle permettono l'utilizzo di maggiori capacit\u00e0 di immagazzinamento nello stesso spazio di una NOR, e quindi minor costo per l'acquirente e un margine superiore per il costruttore. Inoltre, secondo il produttore di Flash M-System, NAND cancella i dati in meno di quattro millisecondi, mentre NOR necessita di almeno cinque millisecondi per la stessa operazione. Grazie a queste migliori prestazioni, NAND viene solitamente utilizzata nelle schede di memoria CompactFlash, SmartMedia, SD, MMC, xD, PC card, chiavette USB e come principale memoria di Portatili moderni (maggio 2006 da Samsung, Samsung Q1 e Samsung Q30).\nLe NAND possono essere create con tecnologia Fe (\"Ferroelectric\") o FG (\"floating-gate\")\nAND Flash.\nHitachi ha introdotto un altro tipo di memoria, chiamato \"AND flash\", che sembra sintetizzare i migliori aspetti delle NAND e delle NOR con alte velocit\u00e0 di cancellazione, basso consumo, blocchi di lettura e scrittura ridotti.\nAmbiti di impiego delle memorie flash.\nScheda di memoria.\nAttualmente esistono vari standard di scheda di memoria:\nTutti questi diversi dispositivi hanno come unico scopo quello di conservare, anche in assenza di alimentazione, delle informazioni in formato digitale. Ognuna di esse ha delle caratteristiche ben specifiche in termini di dimensioni e funzionalit\u00e0. I produttori hanno tentato di realizzare dei dispositivi che siano di dimensioni ridotte, facili da utilizzare, e sufficientemente robusti.\nUnit\u00e0 a stato solido.\nLe unit\u00e0 a stato solido, inizialmente dedicate ad applicazioni particolarmente critiche di tipo militare e industriale, sono un prodotto ormai da tempo presente sul mercato. Oggi questo tipo di memoria si propone invece come sostituto per disco rigido di computer fissi e portatili o altri dispositivi portatili. Le prestazioni rispetto ad un disco rigido tradizionale sono superiori: maggiore velocit\u00e0 nella lettura e scrittura dei dati, maggiore affidabilit\u00e0, altissima resistenza agli urti meccanici, bassissimi consumi. Per contro il costo \u00e8 molto pi\u00f9 alto, anche se le previsioni di mercato ne annunciano una forte diffusione man mano che la tecnologia \"flash\" sar\u00e0 pi\u00f9 matura e i costi di produzione si abbasseranno.\nLe unit\u00e0 a stato solido non consentirebbero, come i tradizionali supporti magnetici, un numero illimitato di scritture; tuttavia all'interno dei dispositivi di archiviazione sono inseriti, a livello hardware, degli speciali algoritmi che evitano la localit\u00e0 dell'accesso alle celle di memoria prolungando notevolmente la vita del dispositivo."}
{"id": "91783", "revid": "1227", "url": "https://it.wikipedia.org/wiki?curid=91783", "title": "Flash memory", "text": ""}
{"id": "91790", "revid": "59912", "url": "https://it.wikipedia.org/wiki?curid=91790", "title": "Test di Papanicolaou", "text": "Il test di Papanicolaou o Pap test \u00e8 un esame citologico che indaga le alterazioni delle cellule della cervice dell'utero.\nStoria.\nIl suo nome deriva dal medico greco-americano Georgios Papanicolaou (1883-1962), il padre della citopatologia, che svilupp\u00f2 questo test per la diagnosi rapida dei tumori del collo dell'utero. Da allora il Pap test \u00e8 rimasto pressoch\u00e9 invariato, e solo in anni recenti \u00e8 stato aggiornato con lo sviluppo della citologia in fase liquida. Fu avviato per la prima volta in Italia da un medico napoletano, il prof. Mario Tortora, suo allievo sin dal 1953.\nDescrizione.\nIl Pap test \u00e8 un test di \"screening\", la cui funzione principale \u00e8 quella di individuare nella popolazione femminile donne a rischio di sviluppare un cancro del collo uterino. Inoltre il Pap test pu\u00f2 dare utili indicazioni sull'equilibrio ormonale della donna e permettere il riconoscimento di infezioni batteriche, virali o micotiche.\nPer l'esecuzione del Pap test viene prelevata una piccola quantit\u00e0 di cellule del collo dell'utero con la spatola di Ayre e un tampone cervicale. La spatola ha una forma complementare all'anatomia della cervice e una volta inserita \u00e8 in grado di prelevare cellule dall'esocervice grazie a una rotazione di 360\u00b0; il tampone, invece, del tutto simile a quelli usati per la faringe, preleva esattamente le cellule dall'endocervice penetrando nell'orifizio uterino esterno. Nel Pap test convenzionale le cellule vengono quindi strisciate su un vetrino per l'esame di laboratorio. Nel Pap test in fase liquida una macchina provvede ad allestire un preparato a \"strato sottile\".\nIndipendentemente dal tipo di allestimento, le cellule vengono quindi colorate secondo il metodo di Papanicolau ed esaminate al microscopio da un citologo o patologo, che provveder\u00e0 a stilare un referto.\nIl referto, un tempo numerico, viene oggi comunicato con una sintetica descrizione dello stato delle cellule. In Italia la classificazione consigliata e pi\u00f9 frequentemente utilizzata \u00e8 il sistema Bethesda 2001 (TBS 2001), che suddivide i risultati del test in:\nLe diverse risposte riflettono diverse probabilit\u00e0 di sviluppare o gi\u00e0 presentare un tumore del collo dell'utero. In generale, in caso di test \"non negativo\" \u00e8 indicato un approfondimento diagnostico (colposcopia ed eventualmente biopsia) o una ripetizione a breve scadenza del test, eventualmente associata a tecniche biomolecolari come la tipizzazione HPV. In altri casi una ripetizione dell'esame \u00e8 dovuta semplicemente ad una insufficiente quantit\u00e0 delle cellule prelevate o ad un'infiammazione, che pu\u00f2 impedire la corretta interpretazione dell'esame.\nIl prelievo dev'essere effettuato lontano da rapporti sessuali, dalle mestruazioni, dall'impiego di irrigatori vaginali, ovuli o candelette.\nL'esame pu\u00f2 essere effettuato anche durante la gravidanza.\nIn base alle linee guida europee e della Commissione oncologica nazionale, nella fascia di et\u00e0 compresa tra 25 e 65 anni sarebbe opportuno effettuare il test almeno ogni tre anni. Negli Stati Uniti si esegue ogni 12 mesi. In Germania si esegue ogni 12 mesi dai 20 anni in poi.\nLimiti del Pap test.\nIl Pap test non \u00e8 indicato per l'individuazione dei tumori dell'endometrio o di altri organi dell'apparato genitale femminile.\nPer quanto complessivamente il Pap test si sia dimostrato estremamente efficace nel ridurre la frequenza del cancro invasivo del collo dell'utero, come tutte le tecniche di screening presenta dei limiti intrinseci alla metodica. In particolare la sensibilit\u00e0 del Pap test viene valutata in circa 60-70%. Questo significa che sono possibili falsi negativi, cio\u00e8 test negativi nonostante la presenza di un tumore. La specificit\u00e0 del test \u00e8 intorno al 98%, cio\u00e8 circa nel 2% dei casi il risultato positivo del test non viene confermato da successive indagini.\nPap test e prospettive future.\nNel prossimo futuro, il ruolo del Pap test nella prevenzione dei tumori del collo uterino \u00e8 sicuramente destinato a cambiare. La scoperta che la maggior parte dei tumori della cervice uterina \u00e8 dovuta al virus del papilloma umano (HPV) ha portato allo sviluppo di tecniche diagnostiche biomolecolari caratterizzate da una sensibilit\u00e0 elevata (superiore al 95%) che ne ha fatto prospettare l'utilizzazione come metodica di screening. Ancora discusso \u00e8 tuttavia il problema della relativa specificit\u00e0 delle tecniche biomolecolari di tipizzazione dell'HPV. L'infezione da HPV \u00e8, infatti, largamente diffusa, ed \u00e8 evidenziabile anche in molte donne in cui, tuttavia, lo HPV \u00e8 solo transitorio e non \u00e8 destinato a causare lo sviluppo di un tumore.\nParticolarmente promettente appare la prospettiva del vaccino transgenico per l'HPV, gi\u00e0 presente sul mercato, che in Italia \u00e8 distribuito gratuitamente alle ragazze nel 12\u00ba anno di et\u00e0 (a partire dal gennaio 2008). Negli studi fino ad adesso condotti, il vaccino HPV ha gi\u00e0 dimostrato di essere efficace nel prevenire lo sviluppo di tumori del collo uterino. Allo stato attuale i vaccini HPV sono tuttavia rivolti solo ai tipi di virus oncogenico pi\u00f9 frequentemente causa di tumore (HPV 16 e 18), che da soli sono responsabili di circa il 70% dei cancri del collo dell'utero. Non sono ancora inclusi altri tipi di HPV a potenziale oncogenico alto o intermedio, responsabili del 30% restante dei tumori, il cui comportamento biologico a seguito dell'introduzione del vaccino non pu\u00f2 ancora essere previsto. \u00c8 inoltre ancora da chiarire la durata dell'immunizzazione garantita dagli attuali vaccini, che, comunque, \u00e8 stata dimostrata essere di almeno 4 anni e mezzo (ottobre 2006). Infine, anche considerando le possibili strategie di vaccinazione su larga scala (ad es. vaccinazione di tutte le adolescenti ed eventualmente di tutte le donne in et\u00e0 fertile senza infezione HPV in atto), le esperienze gi\u00e0 fatte con vaccinazioni di massa lasciano pensare che un'effettiva riduzione dell'incidenza dei tumori del collo uterino non sia prevedibile prima di molti anni. Fino a quando l'efficacia e la durata nel tempo del vaccino non sar\u00e0 dimostrata anche al di fuori degli studi e non sar\u00e0 stato introdotto su larga scala un vaccino per tutti i tipi oncogenici di HPV, \u00e8 comunque necessario che anche le donne vaccinate continuino a sottoporsi allo screening con il Pap test.\nAttualmente (2011) un vaccino efficace al 98% \u00e8 il Gardasil, ricombinante quadrivalente costituito dalle proteine L1 di HPV6, HPV11, HPV16 e HPV18 fatte in lievito. Si effettua con tre somministrazioni intramuscolo a 0, 2, 6 mesi. Dal 2008 \u00e8 gratuito in Italia nelle strutture pubbliche a bambine sotto i 12 anni."}
{"id": "91792", "revid": "767487", "url": "https://it.wikipedia.org/wiki?curid=91792", "title": "Colposcopia", "text": "La colposcopia \u00e8 un esame che permette la visione ingrandita della cervice uterina, parte pi\u00f9 esterna del collo dell'utero.\nMediante il colposcopio, strumento utilizzato per l'esame della superficie di rivestimento della vagina e del collo dell'utero, la visione viene ingrandita da 2 a 60 volte, consentendo al medico di rilevare anomalie, eventuali lesioni, alterazioni o neoplasie che potrebbero sfuggire a una visione a occhio nudo. Valuta la giunzione squamocolonnare attraverso l'immagine ingrandita della portio, dopo detersione con acido acetico e colorazione di Lugol, per mettere in evidenza zone iodo positive e iodo negative.\nNelle zone sospette, per una diagnosi sicura, pu\u00f2 essere effettuata una biopsia. L'esame colposcopico si pu\u00f2 completare con l'acquisizione di immagini (foto, filmati) permanenti delle aree sospette evidenziate nel corso dell'esame."}
{"id": "91794", "revid": "135224", "url": "https://it.wikipedia.org/wiki?curid=91794", "title": "Lampada a incandescenza", "text": "La lampada a incandescenza \u00e8 una fonte luminosa artificiale il cui funzionamento si basa sul fenomeno dell'incandescenza, l'irraggiamento di fotoni generato dal surriscaldamento di un elemento metallico.\nLe lampadine a incandescenza sono molto meno efficienti di altri dispositivi di illuminazione elettrica: esse convertono meno del 5% dell'energia che usano nella luce visibile (le lampadine standard in media convertono il 2,2%). L'energia rimanente viene convertita in calore. \nL'efficienza luminosa di una tipica lampadina a incandescenza per il funzionamento a 120 V \u00e8 di 16 lumen per watt, rispetto a 60 lumen / W per una lampadina fluorescente compatta o 150 lumen / W per alcune lampade a LED bianche. \nA partire dal 2009 le lampadine a incandescenza sono state avviate verso una graduale sostituzione, in favore delle pi\u00f9 moderne lampadine LED o fluorescenti.\nStoria.\nNel 1860 Joseph Wilson Swan costru\u00ec una lampadina che perfezion\u00f2 fino al 1878, quando divenne \"partner\" di Edison. Il 31 dicembre 1879, sempre Edison inaugur\u00f2 in Menlo Park l'illuminazione a incandescenza. Poco prima della sua morte, Heinrich G\u00f6bel riusc\u00ec a far valere i propri diritti d'inventore, che furono poi acquistati da Edison dalla vedova di G\u00f6bel impoverita.\nAnche Nikola Tesla nel 1878 riusc\u00ec a costruire un modello di lampada durevole.\nLa lampadina era costituita da un bulbo di vetro vuoto, al cui interno era contenuto un filo di cotone carbonizzato attraversato da corrente elettrica. \nMolti inventori stavano lavorando all'idea, tra cui il piemontese Alessandro Cruto, di Piossasco, che riusc\u00ec, nel 1880, a superare brillantemente uno dei principali problemi dei primi modelli, la rapida distruzione del filamento.\nAnche Arturo Malignani registr\u00f2 diversi brevetti, tra cui il sistema per creare il vuoto nel bulbo della lampada e la produzione in serie di lampadine, veloce e meno nociva per i lavoratori; il suo metodo per produrre il vuoto nelle lampadine a incandescenza \u00e8 tutt'oggi impiegato sia in tutte le lampade a vuoto sia in tutte quelle a gas rarefatti.\nNel 1903 lo statunitense William David Coolidge introdusse l'uso del filamento di tungsteno, impiegato fino al bando dell'illuminazione a incandescenza. L'uso di conduttori metallici con bassa resistenza elettrica a temperatura ambiente sfrutta l'effetto Joule per ottenere uno spettro di radiazione, approssimabile a uno spettro di corpo nero, abbastanza ricco di componenti visibili.\nTecnica.\nLa lampada a incandescenza \u00e8 una sorgente luminosa in cui la luce viene prodotta da un filamento di tungsteno che raggiunge la temperatura di circa per effetto della corrente elettrica che l'attraversa.\nSi sfrutta l'effetto Joule per ottenere un forte riscaldamento del filamento, fino a portarlo a temperature tali che lo spettro di corpo nero corrispondente contenga componenti visibili sufficienti per illuminare; questo riscaldamento causa un aumento della resistenza elettrica e quindi una diminuzione della corrente che vi scorre. \nNelle lampadine moderne il bulbo di vetro non \u00e8 vuoto, ma contiene un gas nobile a bassa pressione, di solito argon, eccezionalmente kripton. Quest'ultimo consente una resa superiore del 10% circa a parit\u00e0 di potenza. Questi gas riducono i rischi di implosione e prolungano la vita del filamento. Inoltre la presenza del gas argon/kripton riduce l'annerimento del bulbo dovuto al deposito del tungsteno che sublima.\nAl momento dell'accensione della lampada, poich\u00e9 il filamento \u00e8 freddo e la sua resistenza \u00e8 bassa, si determina un picco di assorbimento della durata di pochi decimi di secondo e del valore di 10-12 volte la corrente a regime. Infatti, dal punto di vista elettrico, la lampadina si comporta come un resistore non lineare, il cui valore dipende dalla corrente che vi transita.\nUna variante di lampada a incandescenza \u00e8 la lampada alogena.\nCirca il 5% dell'energia elettrica viene convertita in luce e il restante 95% si disperde come calore.\nDurata.\nDurante il funzionamento il tungsteno sublima e il filamento diventa sempre pi\u00f9 sottile, fino a spezzarsi generalmente dopo circa 1000 ore di funzionamento. \nCasi particolari.\nEsistono rari casi in cui una lampadina funziona per molto pi\u00f9 di 1000 ore, ci\u00f2 pu\u00f2 essere dovuto a condizioni particolari come il filamento pi\u00f9 spesso, la regolarit\u00e0 di funzionamento che evita i picchi all'accensione e l'assenza di vibrazioni che potrebbero danneggiare il filamento.\nProprio a causa della sublimazione del tungsteno e al principio di funzionamento della lampadina, a una durata superiore corrisponde sempre un'efficienza inferiore: se il filamento \u00e8 pi\u00f9 caldo la radiazione si sposta verso il blu, mentre se il filamento \u00e8 pi\u00f9 freddo, la radiazione si sposta verso l'infrarosso, inutile ai fini visivi.\nIn Europa.\nL'Unione Europea ha sancito la graduale messa al bando della produzione di lampadine a incandescenza con la seguente tabella di marcia:\nFanno eccezione le lampadine a incandescenza per usi specifici, ad esempio negli elettrodomestici.\nLe lampadine a incandescenza presso i rivenditori e i magazzini potranno essere comunque vendute fino a esaurimento scorte."}
{"id": "91802", "revid": "22475", "url": "https://it.wikipedia.org/wiki?curid=91802", "title": "Z80", "text": ""}
{"id": "91803", "revid": "486946", "url": "https://it.wikipedia.org/wiki?curid=91803", "title": "Banca dati", "text": ""}
{"id": "91804", "revid": "599013", "url": "https://it.wikipedia.org/wiki?curid=91804", "title": "Ronaldinho", "text": "Considerato uno dei migliori calciatori della storia, nella sua carriera, iniziata nel Gr\u00eamio e proseguita nel Paris Saint-Germain prima della consacrazione nel Barcellona, si \u00e8 aggiudicato numerosi titoli nazionali e internazionali tra Europa e America, come due campionati spagnoli, due Supercoppe di Spagna e una Champions League con il Barcellona, una Coppa Libertadores e una Recopa Sudamericana con l'Atletico Mineiro.\nA livello individuale ha vinto un'edizione del Pallone d'oro (2005) e due del FIFA World Player of the Year (2004 e 2005), eguagliando il primato di Ronaldo, che era riuscito a conquistare il riconoscimento della FIFA per due stagioni consecutive; inoltre \u00e8 stato nominato per una volta Calciatore sudamericano dell'anno (2013). Nel marzo 2004 Pel\u00e9 l'ha inserito nella FIFA 100, la lista dei pi\u00f9 forti calciatori viventi. \u00c8 stato inserito nella \"squadra ideale del decennio\" dal \"Sun\" nel 2009.\nBiografia.\nDi umili origini, Ronaldo de Assis Moreira trascorse la sua infanzia nel \"barrio \"Vila Nova di Porto Alegre. Terzo e ultimo figlio di Dona Miguelina El\u00f3i Assis dos Santos (1949-2021), negoziante con diploma di infermiera, e di Jo\u00e3o de Assis Moreira, operaio in un cantiere navale ed ex calciatore dell'Esporte Clube Cruzeiro di Porto Alegre, morto di infarto quando Ronaldinho aveva otto anni. Con la morte del padre, assunse importanza fondamentale per Ronaldo de Assis la figura del fratello maggiore Roberto de Assis (nato nel 1971), all'epoca una delle promesse del calcio brasiliano e in seguito suo procuratore.\nQuando questi firm\u00f2 per il Gr\u00eamio, la famiglia si trasfer\u00ec in una nuova casa pi\u00f9 spaziosa donata dal club a Roberto, la cui carriera conobbe, tuttavia, una brusca interruzione a causa di un infortunio.\nDal 2006 Ronaldinho \u00e8 socio onorario del Burela Pescados Rub\u00e9n, squadra galiziana di futsal. Il 27 agosto 2007 ha acquisito anche la cittadinanza spagnola.\nNell'aprile del 2011 \u00e8 stato insignito della laurea honoris causa in lettere dall'Accademia brasiliana.\nVicende giudiziarie.\nNel 2020 \u00e8 stato arrestato per due volte in Paraguay, la prima volta per aver attraversato il confine con il Brasile con un passaporto falso dello stato paraguaiano e la seconda, dopo essere stato rilasciato, perch\u00e9 ritenuto colpevole di riciclaggio, venendo recluso nel carcere di Asunci\u00f3n assieme al fratello Roberto de Assis Moreira.\nCaratteristiche tecniche.\nConsiderato uno dei migliori giocatori della sua generazione, Ronaldinho era un calciatore completo e in possesso di una straordinaria tecnica, dotato di eccellenti capacit\u00e0 nel dribbling, il pi\u00f9 famoso dei quali \u00e8 l\"'elastico\", nella costruzione di occasioni da rete e nella finalizzazione, essendo anche un ottimo tiratore di calci piazzati: nell'arco della sua carriera sono 66 le reti realizzate su punizione. Poteva giocare sia da trequartista sia da attaccante, soprattutto ala sinistra. Era inoltre un prolifico uomo-assist.\nCarriera.\nClub.\nInizi nel Gr\u00eamio.\nLe abilit\u00e0 calcistiche di Ronaldo de Assis Moreira si fecero notare subito. Fu soprannominato \"Ronaldinho\" perch\u00e9 solitamente era il pi\u00f9 piccolo nelle partite che giocava. Inoltre il soprannome sarebbe dovuto al fatto che nel 1999, quando esord\u00ec nella Nazionale maggiore brasiliana, era gi\u00e0 presente un altro Ronaldo; ai Mondiali Under-17 svoltisi in Egitto nel 1997, infatti, portava ancora il nome Ronaldo sulla maglia. Dopo aver praticato futsal e beach soccer si dedic\u00f2 al calcio vero e proprio.\nNel 1993 si mise in luce nella formazione della sua scuola: durante una partita realizz\u00f2 tutti e 23 i gol con cui la sua squadra vinse l'incontro. Nel 1995 fu convocato per la prima volta nelle selezioni giovanili del Gr\u00eamio. A febbraio del 1997 firm\u00f2 il suo primo contratto da professionista con il e venne aggregato alla squadra B. Il 16 febbraio 1998 firma il prolungamento di altri tre anni e passa in prima squadra. Debutt\u00f2 in Coppa Libertadores nel 1998 e nel 1999 si aggiudic\u00f2 il suo primo trofeo, il campionato Ga\u00facho, realizzando 15 gol in 18 partite e si aggiudic\u00f2 anche la Copa Sul-Minas. In quattro anni disput\u00f2 44 partite di campionato e mise a segno 21 gol.\nL'arrivo in Europa al Paris Saint-Germain.\nIl 17 gennaio 2001 i francesi del annunciarono l'acquisto di Ronaldinho suscitando le polemiche del Gr\u00eamio, che non aveva dato l'approvazione per il trasferimento. Sulla questione si pronunciarono sia i tribunali brasiliani sia la FIFA, che impose ai francesi un risarcimento di 6,4 milioni di euro per il club brasiliano. Per via di tale disputa Ronaldinho, che aveva gi\u00e0 firmato per il Paris Saint-Germain nel maggio del 2001, non pot\u00e9 essere tesserato dalla societ\u00e0 francese prima del mese di agosto, quando la stessa FIFA diede il benestare al tesseramento provvisorio del giocatore in attesa del \"transfer\" della CBF.\nEsord\u00ec con il PSG l'11 agosto 2001 contro l' (1-1) nella seconda giornata della Division 1 2001-2002. La prima stagione a Parigi non fu caratterizzata da grandi vittorie, ma nonostante ci\u00f2 Ronaldinho risult\u00f2 il miglior giocatore della squadra. Nel 2003 fece trasparire chiaramente la propria volont\u00e0 di lasciare il Paris Saint-Germain che non si era qualificato per nessuna coppa europea. Il desiderio di Ronaldinho scaten\u00f2 le offerte dei maggiori club europei come e Barcellona. In due stagioni nella capitale francese disput\u00f2 pi\u00f9 di 50 partite e mise a segno 17 reti.\nL'affermazione nel Barcellona.\nNel luglio 2003 fu acquistato dal Barcellona, il cui obiettivo iniziale era David Beckham. Dopo il passaggio del centrocampista inglese al Real Madrid la societ\u00e0 catalana ripieg\u00f2 tuttavia sul brasiliano, pagandolo 30 milioni di euro. Nella prima stagione realizz\u00f2 19 gol in campionato, contribuendo al secondo posto dei blaugrana.\nIl 2 novembre 2004, nell'incontro di Champions League con il Milan, segn\u00f2 una rete nei minuti finali portando gli iberici alla vittoria per 2-1. Eletto giocatore dell'anno, negli ottavi di finale della competizione europea marc\u00f2 una doppietta al Chelsea senza per\u00f2 evitare la sconfitta della squadra. A fine stagione, si aggiudic\u00f2 il suo primo titolo spagnolo.\nNel Cl\u00e1sico del 19 novembre 2005 l'asso brasiliano sigl\u00f2 due reti, risultando decisivo per la vittoria contro il Real Madrid (3-0): il secondo gol fu realizzato con una discesa palla al piede, superando tre avversari in dribbling prima di depositare in rete. La prestazione gli valse l'applauso dell'intero Bernab\u00e9u all'uscita dal campo. Nominato giocatore dell'anno per la seconda volta consecutiva, fu inoltre premiato con il Pallone d'oro. Sotto la guida di Frank Rijkaard i catalani replicarono il successo nazionale, vincendo poi il titolo europeo contro l'Arsenal.\nLa stagione 2006-07 non si rivel\u00f2 invece vittoriosa per il Barcellona, che perse con l'Internacional la finale del Mondiale per club. Eliminata dal Liverpool sul fronte continentale, la squadra catalana termin\u00f2 la Liga a pari punti con il Real Madrid risultando per\u00f2 in svantaggio nei confronti diretti. Ormai divenuto uno dei calciatori pi\u00f9 ambiti del panorama mondiale, la sua permanenza in Spagna fu assicurata dalla cospicua clausola rescissoria (125 milioni).\nL'ultima annata in blaugrana fu al di sotto delle aspettative, con il giocatore distratto proprio dalle voci di mercato. Dopo aver festeggiato nel febbraio 2008 le 200 presenze con il club, un infortunio all'adduttore della gamba sinistra \u2014 in aprile \u2014 pose fine anzitempo alla sua stagione.\nL'esperienza al Milan.\nNel luglio 2008 fu acquistato dal Milan, per circa 22 milioni di euro. Esord\u00ec in Serie A il 31 agosto, servendo a Massimo Ambrosini l'assist del temporaneo 1-1 nella gara con il Bologna (poi vinta dai felsinei). Il 28 settembre successivo realizz\u00f2 la prima rete nel campionato italiano, consentendo ai rossoneri di vincere il derby contro l'Inter. Acquisita una forma fisica ottimale, il brasiliano pot\u00e9 fornire il proprio contributo. Dopo una doppietta alla Sampdoria nel 3-0 del 19 ottobre, segn\u00f2 un gol decisivo \u2014 nei minuti di recupero \u2014 contro il Braga in Coppa UEFA. Durante la seconda parte di stagione \u2014 complice un calo atletico \u2014 fu utilizzato con minor frequenza da Ancelotti, facendo registrare un totale di 10 gol in 36 presenze.\nRicevuto il Golden Foot nell'autunno 2009, fu inoltre votato dalla rivista \"World Soccer\" come miglior giocatore del decennio. Il 17 gennaio 2010 segn\u00f2 una tripletta contro il Siena, sconfitto per 4-0. Al termine del campionato figur\u00f2 come il miglior uomo-assist, avendone serviti 12. Alla terza stagione in rossonero il fantasista trov\u00f2 poco spazio con il nuovo allenatore Allegri, complice anche un'uscita notturna che gli cost\u00f2 l'esclusione dai titolari. Prima dell'apertura della sessione invernale di mercato, lo stesso calciatore annunci\u00f2 l'imminente addio.\nIl ritorno in Brasile al Flamengo.\nL'11 gennaio 2011 il Flamengo ha ufficializzato l'acquisto di Ronaldinho dal Milan per circa 3 milioni di euro. Il giocatore brasiliano ha firmato un contratto quadriennale con la societ\u00e0 di Rio de Janeiro fino al 2014, ricevendo la fascia di capitano in luogo di L\u00e9o Moura.\nHa esordito con la maglia \"rubro-negra\" il 2 febbraio 2011 contro il Nova Igua\u00e7u, partita del Campionato Carioca 2011 vinta 1-0 dal Flamengo. Nella partita successiva del 6 febbraio 2011, vinta per 3-2 in casa del Boavista, ha segnato la sua prima rete con la maglia del Flamengo, realizzando il primo gol della gara su calcio di rigore. Il 16 febbraio 2011, nella gara valida per il primo turno della Coppa del Brasile 2011 vinta per 3-0 contro il Murici, ha messo a segno il primo gol su azione con il Flamengo, segnando di testa il primo gol della squadra \"rubro-negra\". Il 27 febbraio seguente ha segnato il gol-partita contro il Boavista (1-0) nella finale della Ta\u00e7a Guanabara, vinta senza subire alcuna sconfitta. Ha concluso la sua prima stagione con il Flamengo con 52 presenze e 21 gol, dei quali 14 messi a segno nel campionato di S\u00e9rie A, risultando in tale competizione il secondo miglior marcatore della propria squadra dopo Deivid (15).\nDopo aver disputato il Campionato Carioca 2012 (10 presenze e 4 reti) e le prime due partite del campionato di S\u00e9rie A 2012, il 31 maggio 2012 Ronaldinho ha rescisso il contratto che lo legava al Flamengo facendo causa al club presso il Tribunale Regionale del Lavoro e chiedendo anche un risarcimento di oltre 40 milioni di real (circa 16 milioni di euro) per gli arretrati che gli dovrebbe la societ\u00e0 brasiliana.\nIn totale con la maglia \"rubro-negra\" Ronaldinho in un anno e 5 mesi ha disputato 72 partite ufficiali nelle quali ha segnato 28 gol e con la squadra di Rio de Janeiro ha vinto un Campionato Carioca.\nAtl\u00e9tico Mineiro.\nIl 4 giugno 2012 Ronaldinho ha firmato un contratto di sette mesi con l'Atl\u00e9tico Mineiro. Essendo la maglia numero 10 gi\u00e0 stata assegnata a Guilherme ha scelto di indossare la numero 49 come omaggio alla madre Dona Miguelina, nata nel 1949 e operata pochi giorni prima per un tumore.\nHa esordito con la maglia della squadra brasiliana il 9 giugno 2012 in occasione della partita vinta per 1-0 allo Stadio Palestra It\u00e1lia contro il Palmeiras. Il 23 giugno seguente ha segnato la prima rete con la maglia del \"Galo\" nella partita casalinga vinta per 5-1 contro il N\u00e1utico, realizzando il terzo gol della squadra di Belo Horizonte. Durante la stagione, conclusa dell'Atl\u00e9tico Mineiro col secondo posto in campionato che ha valso l'accesso diretto alla Coppa Libertadores 2013, Ronaldinho ha segnato 9 gol e realizzato 13 assist, che gli hanno valso il primo posto nella classifica degli \"assist-man\" del \"Brasileir\u00e3o\".\nPoco prima della fine del campionato ha rinnovato il contratto con la squadra mineira, in scadenza alla fine del 2012, per un ulteriore anno. Al termine della stagione ha ricevuto dalla rivista Placar la Bola de Prata per il secondo anno consecutivo e anche la Bola de Ouro come miglior giocatore del campionato brasiliano. Nell 2013 \u00e8 tornato a indossare la maglia numero 10 e ha iniziato la stagione vincendo il Campionato Mineiro grazie al successo nella doppia finale contro il Cruzeiro (vittoria per 3-1 all'andata e sconfitta per 2-1 nel ritorno con Ronaldinho autore, su rigore, del gol dell'Atl\u00e9tico Mineiro).\nIl 24 luglio 2013 ha vinto la Coppa Libertadores grazie al successo ottenuto ai rigori contro l'Olimpia dopo che la gara di andata era finita 2-0 per la squadra di Asunci\u00f3n e quella di ritorno, dopo i tempi regolamentari e supplementari, 2-0 per quella di Belo Horizonte; \u00e8 il primo titolo di campione continentale per l'Atl\u00e9tico Mineiro. Ronaldinho nel corso della competizione ha realizzato 4 gol e 8 assist, che gli hanno valso il primo posto nella classifica degli assist-man. Grazie a questa vittoria, \u00e8 diventato il primo calciatore in assoluto a vincere nel corso della sua carriera il Mondiale, la Coppa America, il Pallone d'oro, la UEFA Champions League e la Coppa Libertadores. Alla fine di settembre del 2013 si \u00e8 infortunato riportando una lesione di terzo grado all'adduttore della coscia sinistra. \u00c8 riuscito a rientrare per l'ultima partita di campionato contro il Vit\u00f3ria, nella quale ha segnato una doppietta, ed \u00e8 quindi stato convocato per la Coppa del mondo per club 2013 in Marocco.\nNella prima partita dell'Atl\u00e9tico Mineiro nella manifestazione la semifinale contro i campioni del Marocco del Raja Casablanca, Ronaldinho ha segnato su punizione il gol del momentaneo 1-1 ,che per\u00f2 non \u00e8 bastato per qualificarsi per la finale contro il Bayern Monaco, dato che i padroni di casa hanno poi realizzato altre due reti. \u00c8 andato a segno anche nella partita successiva, vinta per 3-2 contro il Guangzhou Evergrande, che ha decretato il terzo posto finale dell'Atl\u00e9tico Mineiro; Ronaldinho ha segnato la rete del 2-2 nei minuti di recupero del primo tempo ed \u00e8 anche stato espulso nei minuti finali prima del gol-vittoria di Luan. Grazie alle reti segnate nel Mondiale per club \u00e8 diventato il primo giocatore ad aver segnato in questa competizione con due squadre diverse (Barcellona e Atl\u00e9tico Mineiro) appartenenti a due continenti diversi.\nIl 31 dicembre 2013 \u00e8 stato nominato calciatore sudamericano dell'anno dalla rivista uruguaiana \"El Pa\u00eds\", diventando il primo giocatore in assoluto a vincere i due premi di \"El Pa\u00eds\", calciatore europeo dell'anno (2004, 2005, 2006) e calciatore sudamericano dell'anno (2013).\nIl 9 gennaio 2014 ha rinnovato per un anno il suo contratto con l'Atl\u00e9tico Mineiro, scaduto il precedente 31 dicembre.\nIl 24 luglio 2014 ha vinto la Recopa Sudamericana grazie al doppio successo ottenuto dall'Atl\u00e9tico Mineiro ai danni del Lan\u00fas (0-1 all'andata e 4-3, dopo i tempi supplementari, al ritorno). La partita di ritorno contro il Lan\u00fas risulter\u00e0 essere l'ultima di Ronaldinho con la maglia dell'Atletico Mineiro in quanto il 30 luglio la societ\u00e0 annuncia di aver rescisso consensualmente il contratto con il giocatore.\nQuer\u00e9taro.\nIl 5 settembre 2014 viene annunciato il suo ingaggio da parte del Quer\u00e9taro, squadra militante nella Primera Divisi\u00f3n messicana, con cui firma un accordo biennale. Al suo arrivo, il brasiliano \u00e8 bersagliato dal razzismo da parte di un politico locale, e all'esordio contro il Tigres UANL, incontro di Coppa del Messico, sbaglia un calcio di rigore e il club perde 0-1. Il 22 settembre seguente, realizza la sua prima marcatura in campionato, siglando su rigore il parziale 1-0 contro il Chivas (4-1). Durante l'esperienza messicana le sue mediocri prestazioni (18 presenze, 3 gol e 3 assist) non convincono gli addetti ai lavori e soprattutto i tifosi, che gli imputano il poco impegno professionale (spesso salta gli allenamenti con scuse di vario tipo o si allena senza impegno), a sperare in un suo trasferimento all'estero il prima possibile. La difficile situazione per Ronaldinho era iniziata dopo esser arrivato con tre settimane di ritardo al ritiro del club a inizio 2015, episodio che ha portato una ventata di polemiche attorno alla stella brasiliana: da quel momento i media messicani hanno cominciato a prenderlo di mira con articoli dispregiativi.\nIl 20 giugno 2015, attraverso un comunicato pubblicato sul sito del club, viene annunciata la rescissione consensuale del contratto che lo legava alla squadra messicana per un altro anno. Conclude cos\u00ec la sua esperienza con la compagine messicana con 29 presenze e 8 gol in tutte le competizioni.\nFluminense.\nL'11 luglio 2015 firma un contratto di un anno e mezzo con il Fluminense. Il primo agosto esordisce titolare contro il Gr\u00eamio, giocando tutti i 90' della sfida vinta 1-0. Negli incontri successivi, Ronaldinho dimostra di essere molto fuori condizione, pur giocando da trequartista o da prima punta, nonostante spesso arretri per ricevere qualche pallone, gli arrivano pochi palloni giocabili e non riesce a fare la differenza. Dopo 7 presenze in campionato, senza segnare alcun gol n\u00e9 procurare assist, il 29 settembre successivo Ronaldinho annuncia la rescissione del contratto col Fluminense.\nDopo la rescissione rimane svincolato e gioca esclusivamente partite di esibizione.\nRitiro.\nIl 16 gennaio 2018 annuncia il proprio ritiro dall'attivit\u00e0 agonistica.\nNazionale.\nNazionali giovanili.\nRonaldinho ha debuttato con la nazionale brasiliana Under-17 vincendo il Campionato sudamericano Under-17 del 1997, mettendo a referto un gol in sette partite. Lo stesso anno ha fatto poi parte della prima selezione Under-17 brasiliana a vincere il Mondiale Under-17, nel Campionato mondiale di calcio Under-17 1997 in Egitto. Sulla sua maglia compariva ancora il nome Ronaldo.\nIn quella manifestazione ha realizzato il suo primo gol, su rigore contro l' (7-0) nel girone eliminatorio. Nei quarti di finale il Brasile ha sconfitto l' e Ronaldinho \u00e8 stato eletto \"uomo-partita\". In semifinale contro la ha realizzato un altro rigore per il definitivo 4-0, prima di vincere la competizione in finale contro i campioni uscenti del (2-1). Ronaldinho \u00e8 stato uno degli 11 giocatori scelti come migliori del torneo e ha vinto anche il Pallone d'argento.\nCon la Nazionale brasiliana Under-20 nel 1999 ha partecipato al Campionato sudamericano Under-20, concluso al terzo posto, e al Mondiale Under-20 in Nigeria, dove il Brasile \u00e8 stato eliminato dall' nei quarti di finale. Ronaldinho ha realizzato un gol contro lo (5-1) e due negli ottavi di finale contro la (4-0).\nNel 2000 ha partecipato alle Torneo Pre-Olimpico CONMEBOL, di cui \u00e8 stato capocannoniere con 9 gol in 7 partite, e alle Olimpiadi di Sydney, giocando 4 gare e segnando un gol, nei quarti di finale contro il , non sufficiente, tuttavia, per evitare l'eliminazione dei brasiliani da parte degli africani (1-2 dopo i tempi supplementari).\nIl 7 luglio 2008 \u00e8 stato convocato da Dunga per le Olimpiadi di Pechino 2008 come fuoriquota. Durante il torneo olimpico ha disputato 6 partite realizzando 2 gol (di cui una su rigore) contro la , indossando la fascia di capitano. Alla fine del torneo ha vinto la medaglia di bronzo, dopo aver perso la semifinale contro l' per 3-0 e battuto il , nella finale per il 3\u00ba-4\u00ba posto, col medesimo punteggio.\nNazionale maggiore.\nRonaldinho ha debuttato in Nazionale maggiore il 26 giugno 1999 contro la , partita vinta 3-0. Nello stesso anno ha vinto la Coppa America, presentando come biglietto da visita un gol stupefacente contro il , ed \u00e8 stato finalista della Confederations Cup 1999, vincendone la classifica del cannonieri e venendo eletto miglior giocatore del torneo.\nSuccessivamente ha contribuito alla qualificazione di misura della sua Nazionale per la fase finale del Mondiale 2002. Ha esordito il 3 giugno in Brasile- (2-1), prima partita della fase a gironi. L'8 giugno successivo, in Brasile- (4-0), Ronaldinho realizza un assist e sigla la quarta rete dei verdeoro su calcio di rigore, la prima personale in un campionato mondiale. Il 21 giugno, in occasione del quarto di finale contro l', Ronaldinho \u00e8 stato l'assoluto protagonista della partita: prima ha servito l'assist a Rivaldo per l'1-1 e poi ha messo a segno la rete della vittoria, con un calcio di punizione da circa 35 metri e sfruttando una grave disattenzione del portiere avversario David Seaman; poco dopo la rete, per\u00f2, macchia la propria partita colpendo fallosamente il difensore inglese Rio Ferdinand: il gesto gli costa l'espulsione e la squalifica dalla semifinale. Ritorna in campo in occasione della finale vinta contro la . Al termine del torneo, Ronaldinho, con 6 presenze, 2 gol e 2 assist, \u00e8 annoverato tra i maggiori protagonisti della conquista del quinto titolo mondiale da parte del Brasile ed \u00e8 inserito nell\"'All-star team\" del torneo.\nCome le altre stelle della Nazionale, non \u00e8 stato impiegato nella Copa Am\u00e9rica 2004, ma \u00e8 puntualmente figurato nella lista dei convocati per la Confederations Cup 2005, ereditando per l'occasione i gradi di capitano. Ha esordito il 16 giugno contro la , mentre sei giorni dopo ha trovato il primo gol nel torneo, in occasione di -Brasile (2-2), ultima gara della fase a gironi. Si \u00e8 ripetuto in semifinale contro la Germania padrona di casa, spiazzando Lehmann su calcio di rigore, e poi nella finale vinta contro l', chiudendo il torneo con 5 presenze e 3 gol.\nNell'estate 2006 viene convocato ai Mondiali di Germania. Il 22 giugno, nella terza partita del girone Giappone-Brasile (1-4), realizza l'assist per il gol di Gilberto del momentaneo 3-1 per i brasiliani. Il Mondiale del Brasile termina per\u00f2 ai quarti di finale, con la sconfitta per 1-0 contro la futura finalista.\nIl 24 marzo 2007 ha disputato la prima partita da titolare nel Brasile dal settembre 2006 e ha segnato 2 reti contro il , mettendo fine a un digiuno in Nazionale durato quasi due anni. Nel maggio 2007 ha chiesto al C.T. Dunga di non convocarlo per la Copa Am\u00e9rica 2007, come gi\u00e0 avvenuto per Kak\u00e1, affermando di aver bisogno di un periodo di riposo per non influenzare negativamente il proprio rendimento con il club e la Nazionale verdeoro.\nNel settembre 2011 \u00e8 stato convocato sia per la gara di andata sia per quella di ritorno del Supercl\u00e1sico de las Am\u00e9ricas 2011; Ronaldinho ha disputato entrambe le partite come titolare e capitano del , che ha vinto il trofeo pareggiando la gara di andata in Argentina per 0-0 e vincendo quella di ritorno in casa per 2-0.\nStatistiche.\nTra club, nazionale maggiore e nazionali giovanili (escluse le partite non ufficiali), Ronaldinho ha giocato 853 partite segnando 328 reti, alla media di 0,38 gol a partita.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "91806", "revid": "1870933", "url": "https://it.wikipedia.org/wiki?curid=91806", "title": "Alessandro (nome)", "text": "Varianti.\nForme alterate e ipocoristiche.\nNelle varie lingue in cui \u00e8 diffuso, il nome conta numerosi derivati (perlopi\u00f9 ipocoristici, anche se si contano alcuni diminutivi, come l'italiano \"Alessandrino\"). Alcuni di questi, particolarmente diffusi, sono usati anche come nomi a s\u00e9 stanti: esempi sono l'italiano Sandro, gli inglesi Al e Alex e il russo Sa\u0161a, tutti dotati di numerosi varianti in altre lingue. Oltre a questi tre, altri ipocoristici e alterati di Alessandro sono:\nOrigine e diffusione.\nDeriva dal nome greco \u1fba\u03bb\u03ad\u03be\u03b1\u03bd\u03b4\u03c1\u03bf\u03c2 (\"Alexandros\"), composto dai termini \u03b1\u03bb\u03b5\u03be\u03c9 (\"alexo\", \"difendere\", \"aiutare\") e \u03b1\u03bd\u03b7\u03c1 (\"aner\", al genitivo \u03b1\u03bd\u03b4\u03c1\u03bf\u03c2, \"andros\", \"uomo\"); il significato viene quindi variamente interpretato come \"protettore di uomini\", \"difensore di uomini\", \"che presta soccorso agli uomini\", oppure \"uomo che difende\".\nVenne portato da molti personaggi dell'antica Grecia; fra i quali spicca soprattutto Alessandro Magno, re di Macedonia e conquistatore dell'Impero Persiano. Inoltre, Alessandro era anche un altro nome di Paride, il personaggio della mitologia greca figlio di Priamo, re di Troia, e di Ecuba.\nAlessandro \u00e8, secondo l'ISTAT, uno dei nomi di maggiore diffusione in Italia tra i nuovi nati del XXI secolo, attestandosi come secondo nome maschile pi\u00f9 utilizzato per i nuovi nati negli anni 2004, 2006, 2007, 2008 e 2009.\nSecondo il linguista Vladimir Nikonov, il nome russo Aleksandr (Alessandro) e le sue varianti Sa\u0161a (italianizzato in Sascia) \u0160ura, \u0160urik, \u0160urka, \u0160uro\u010dka, divennero (e tuttora sono) particolarmente popolari in Russia per ricordare l'eroe nazionale Aleksandr Nevskij (1220-1263), santo della Chiesa ortodossa.\nOnomastico.\nNumerosissimi sono i santi e i beati che hanno portato questo nome: una cinquantina; tra questi si ricordano, alle date seguenti:"}
{"id": "91808", "revid": "287204", "url": "https://it.wikipedia.org/wiki?curid=91808", "title": "Caggiano (disambigua)", "text": ""}
{"id": "91811", "revid": "47767", "url": "https://it.wikipedia.org/wiki?curid=91811", "title": "Abbone", "text": "Origine e diffusione.\nContinua il nome germanico \"Abbo\", rimasto invariato in latino, basato sulla radice \"abb\" (\"uomo\", \"maschio\", \"capofamiglia\").\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "91815", "revid": "767487", "url": "https://it.wikipedia.org/wiki?curid=91815", "title": "Abbone il Curvo", "text": "Biografia.\nNato in Normandia, fu allievo di Aimoino di Saint-Germain e monaco benedettino a Saint-Germain-des-Pr\u00e9s a Parigi. Fu testimone dell'assedio della citt\u00e0 da parte dei Normanni (885-887) e lo narr\u00f2 nel poema epico-storico in lingua latina \"De bellis Parisiacae urbis\", in esametri, per la composizione del quale dichiar\u00f2 di essersi ispirato a Virgilio. Il poema, ricco di raffinatezze stilistiche, celebra Oddone, Conte di Parigi e San Germano di Parigi, difensori della citt\u00e0, che con le gesta militari il primo, e i miracoli il secondo, riuscirono a far resistere la citt\u00e0 al lungo assedio normanno.\nScrisse inoltre sermoni per istruire il clero."}
{"id": "91817", "revid": "116392118", "url": "https://it.wikipedia.org/wiki?curid=91817", "title": "Macrini", "text": "Macrini \u00e8 un cognome diffuso soprattutto nell'Italia centro meridionale con una particolare concentrazione in Campania e Calabria e, pi\u00f9 in generale, nelle terre della Magna Grecia.\nEtimologia.\nDeriva dal greco \"Makrinoi\" poi latinizzato in \"Macrinus\" e quindi \"Macrini\" e significa \"lungo\", \"alto\".\nIl geografo greco Tolomeo, nell'elenco delle popolazioni corse cita anche i \"Makrinoi\" o \"Macrini\" stanziati in Casinca.\nVarianti.\nMacrino, Macr\u00ec, Magr\u00ec, Magrini"}
{"id": "91820", "revid": "125908570", "url": "https://it.wikipedia.org/wiki?curid=91820", "title": "Antonio abate", "text": "A lui si deve la costituzione in forma permanente di famiglie di monaci che sotto la guida di un padre spirituale, \"abb\u00e0\", si consacrarono al servizio di Dio. La sua vita \u00e8 stata tramandata dal suo discepolo Atanasio di Alessandria. \u00c8 ricordato nel Calendario dei santi della Chiesa cattolica e da quello luterano il 17 gennaio, ma la Chiesa ortodossa copta lo festeggia il 31 gennaio che corrisponde, nel suo calendario, al 22 del mese di Tobi.\nBiografia.\nLa vita di Antonio abate \u00e8 nota soprattutto attraverso la \"Vita Antonii\" pubblicata nel 357 circa, opera agiografica scritta da Atanasio, vescovo di Alessandria, che conobbe Antonio e fu da lui coadiuvato nella lotta contro l'arianesimo. L'opera, tradotta in varie lingue, divenne popolare tanto in Oriente quanto in Occidente e diede un contributo importante all'affermazione degli ideali della vita monastica. Grande rilievo assume, nella \"Vita Antonii\", la descrizione della lotta di Antonio contro le tentazioni del demonio. Un significativo riferimento alla vita di Antonio si trova nella \"Vita Sancti Pauli primi eremitae\" scritta da san Girolamo negli anni 375-377. Vi si narra l'incontro, nel deserto della Tebaide, di Antonio con il pi\u00f9 anziano Paolo di Tebe. Il resoconto dei rapporti tra i due santi (con l'episodio del corvo che porta loro un pane, affinch\u00e9 si sfamino, sino alla sepoltura del vecchissimo Paolo per opera di Antonio) vennero poi ripresi anche nei resoconti medievali della vita dei santi, in primo luogo nella celebre \"Legenda Aurea\" di Jacopo da Varazze.\nAntonio nacque a Coma in Egitto (l'odierna Qumans) intorno al 251, figlio di agiati agricoltori cristiani. Rimasto orfano prima dei vent'anni, con un patrimonio da amministrare e una sorella minore cui badare, sent\u00ec ben presto di dover seguire l'esortazione evangelica: \"Se vuoi essere perfetto, va', vendi quello che possiedi e dallo ai poveri\". Cos\u00ec, distribuiti i beni ai poveri e affidata la sorella a una comunit\u00e0 femminile, segu\u00ec la vita solitaria che gi\u00e0 altri anacoreti facevano nei deserti attorno alla sua citt\u00e0, vivendo in preghiera, povert\u00e0 e castit\u00e0.\nSi racconta che ebbe una visione in cui un eremita come lui riempiva la giornata dividendo il tempo tra preghiera e l'intreccio di una corda. Da questo dedusse che, oltre alla preghiera, ci si doveva dedicare a un'attivit\u00e0 concreta. Cos\u00ec ispirato condusse da solo una vita ritirata, dove i frutti del suo lavoro gli servivano per procurarsi il cibo e per fare carit\u00e0. In questi primi anni fu molto tormentato da tentazioni fortissime, dubbi lo assalivano sulla validit\u00e0 di questa vita solitaria. Consultando altri eremiti venne esortato a perseverare. Lo consigliarono di staccarsi ancora pi\u00f9 radicalmente dal mondo. Allora, coperto da un rude panno, si chiuse in una tomba scavata nella roccia nei pressi del villaggio di Coma. In questo luogo sarebbe stato aggredito e percosso dal demonio; senza sensi venne raccolto da persone che si recavano alla tomba per portargli del cibo e fu trasportato nella chiesa del villaggio, dove si rimise.\nIn seguito Antonio si spost\u00f2 verso il Mar Rosso sul monte Pispir dove esisteva una fortezza romana abbandonata, con una fonte di acqua. Era il 285 e rimase in questo luogo per 20 anni, nutrendosi solo con il pane che gli veniva calato due volte all'anno. In questo luogo egli prosegu\u00ec la sua ricerca di totale purificazione, pur essendo aspramente tormentato, secondo la leggenda, dal demonio.\nCon il tempo molte persone vollero stare vicino a lui e, abbattute le mura del fortino, liberarono Antonio dal suo rifugio. Antonio allora si dedic\u00f2 a lenire i sofferenti operando, secondo tradizione, \"guarigioni\" e \"liberazioni dal demonio\".\nIl gruppo dei seguaci di Antonio si divise in due comunit\u00e0, una a oriente e l'altra a occidente del fiume Nilo. Questi Padri del deserto vivevano in grotte e anfratti, ma sempre sotto la guida di un eremita pi\u00f9 anziano e con Antonio come guida spirituale.\nAntonio contribu\u00ec all'espansione dell'anacoretismo in contrapposizione al cenobitismo.\nIlarione (291-371) visit\u00f2 nel 307 Antonio, per avere consigli su come fondare una comunit\u00e0 monastica a Majuma, citt\u00e0 marittima vicino a Gaza dove venne costruito il primo monastero della cristianit\u00e0 in Palestina.\nNel 311, durante la persecuzione dell'imperatore Massimino Daia, Antonio torn\u00f2 ad Alessandria per sostenere e confortare i cristiani perseguitati. Non fu oggetto di persecuzioni personali. In quell'occasione il suo amico Atanasio scrisse una lettera all'imperatore Costantino I per intercedere nei suoi confronti. Tornata la pace, Antonio, pur restando sempre in contatto con Atanasio e sostenendolo nella lotta contro l'arianesimo, visse i suoi ultimi anni nel deserto della Tebaide dove, pregando e coltivando un piccolo orto per il proprio sostentamento, mor\u00ec, all'et\u00e0 di 105 anni, probabilmente nel 356. Venne sepolto dai suoi discepoli in un luogo segreto.\nLe reliquie.\nLa storia della traslazione delle reliquie di sant'Antonio in Occidente si basa principalmente sulla ricostruzione elaborata nel XVI secolo da Aymar Falco, storico ufficiale dell'Ordine dei Canonici Antoniani.\nDopo il ritrovamento del luogo di sepoltura nel deserto egiziano, le reliquie sarebbero state prima traslate nella citt\u00e0 di Alessandria. Ci\u00f2 avvenne intorno alla met\u00e0 del VI secolo: numerosi martirologi medievali datano la traslazione al tempo di Giustiniano (527-565). Poi, a seguito dell'occupazione araba dell'Egitto, sarebbero state portate a Costantinopoli (670 circa). Nell'XI secolo il nobile francese Jaucelin (Joselino), signore di Ch\u00e2teauneuf, nella diocesi di Vienne, le ottenne in dono dall'imperatore di Costantinopoli e le port\u00f2 in Francia nel Delfinato.\nQui il nobile Guigues de Didier fece poi costruire, nel villaggio di La Motte aux Bois che in seguito prese il nome di Saint-Antoine-l'Abbaye, una chiesa che accolse le reliquie poste sotto la tutela del priorato benedettino che faceva capo all'abbazia di Montmajour (vicino ad Arles, in Provenza).\nNello stesso luogo si origin\u00f2 il primo nucleo di quello che poi divenne l'Ordine degli Ospedalieri Antoniani, la cui vocazione originaria era quella dell'accoglienza delle persone affette dal fuoco di sant'Antonio. L'afflusso di denaro proveniente dalla questua fece nascere forti contrasti tra il priorato e i Cavalieri Ospitalieri. I primi furono costretti cos\u00ec ad andarsene. ma portarono con s\u00e9 la reliquia della testa di Sant'Antonio. A partire dal XV secolo, il priorato inizi\u00f2 a sostenere di possedere la sacra reliquia, sottratta durante la fuga agli antoniani. La sacra reliquia venne solennemente riposta ad Arles nella chiesa di Saint-Julien, di loro propriet\u00e0. Nel 1517, il cardinale Luigi d'Aragona, nel corso di un suo viaggio per l'Europa, si rec\u00f2 sia a Saint-Antoine-l'Abbaye che a Montmajour e catalog\u00f2 \"osso per osso\" le reliquie custodite in ciascuno dei due sepolcri rilevando la palese loro duplicazione e segnalando tutto al Papa, senza per\u00f2 risolvere l'impasse.\nLe testimonianze pi\u00f9 antiche identificano Jocelino come nipote di Guglielmo, colui che, parente di Carlo Magno, dopo essere stato al suo fianco in diverse battaglie, si era ritirato a vita monastica e aveva fondato il monastero di Gellone (oggi Saint-Guilhem-le-D\u00e9sert).\nInoltre, se a partire dall'XI secolo incomincia a svilupparsi il culto taumaturgico nella citt\u00e0 di Saint-Antoine-L'Abbaye, attorno alle spoglie di Antonio, nello stesso periodo si origina la tradizione che narra della presenza del corpo del santo all'interno dell'abbazia di L\u00e9zat (L\u00e9zat-sur-L\u00e8ze). Quindi i corpi di Antonio, in Occidente, diventano tre, e tali rimarranno fino al XVIII secolo.\nIn Italia, la reliquia di un frammento del braccio del santo anacoreta \u00e8 conservata a Novoli, in Puglia, nel santuario dedicato. La cittadina riserva ogni anno al santo patrono grandiosi festeggiamenti. Altro frammento del braccio del santo \u00e8 custodito a Tricarico, in Basilicata, sede di una diocesi millenaria, nella cattedrale della citt\u00e0.\nIconografia.\nLa popolarit\u00e0 della vita del santo - esempio preclaro degli ideali della vita monastica - spiega il posto centrale che la sua raffigurazione ha costantemente avuto nell'arte sacra. Una delle pi\u00f9 antiche immagini pervenutaci, risalente all'VIII secolo, \u00e8 contenuta in un frammento di affresco proveniente dal monastero di Baouit (Egitto), fondato da sant'Apollo.\nA causa della diffusissima venerazione, troviamo immagini del santo, solitamente raffigurato come un anziano monaco dalla lunga barba bianca, nei codici miniati, nei capitelli, nelle vetrate (come in quelle del coro della cattedrale di Chartres), nelle sculture lignee destinate agli altari e alle cappelle, negli affreschi, nelle tavole e nelle pale poste nei luoghi di culto. Con l'avvento della stampa la sua immagine comparve anche in molte incisioni che i devoti appendevano nelle loro case cos\u00ec come nelle loro stalle.\nNel periodo medievale, il culto di sant'Antonio fu reso popolare soprattutto per opera dell'ordine degli Ospedalieri Antoniani, che ne consacrarono altres\u00ec l'iconografia: essa ritrae il santo ormai avanti negli anni, mentre incede scuotendo un campanello (come facevano appunto gli Antoniani), in compagnia di un maiale (animale dal quale essi ricavavano il grasso per preparare emollienti da spalmare sulle piaghe). Il bastone da pellegrino termina spesso (come nel dipinto di Matthias Gr\u00fcnewald per l'altare di Issenheim) con una croce a forma di \"tau\" che gli Antoniani portavano cucita sul loro abito (\"thauma\" in greco antico significa stupore, meraviglia di fronte al prodigio). Tra gli insediamenti degli Ospedalieri \u00e8 famoso quello di Issenheim (Alto Reno), mentre in Italia deve essere ricordata almeno la precettoria di Sant'Antonio in Ranverso (vicino a Torino) ove si conservano affreschi con le storie del santo dipinte da Giacomo Jaquerio (circa 1426).\nDi fronte alla mole delle manifestazioni artistiche che hanno per oggetto la vita del santo, occorre limitarsi ad alcune citazioni.\nIn numerosi dipinti l'immagine di sant'Antonio \u00e8 associata a quella di altri santi, in contemplazione spesso di una scena sacra. Ricordiamo ad esempio la suggestiva tavola del Pisanello (ca.1440-50) conservata alla National Gallery di Londra, che raffigura una visione della \"Madonna col Bambino\" che appare a un rude e barbuto sant'Antonio, con accanto un mansueto cinghiale accovacciato, e a un san Giorgio elegantemente vestito; e ancora la tavola con il nostro santo accovacciato assieme a san Nicola di Bari di fronte alla scena della \"Visitazione\" in una tavola di Piero di Cosimo (circa 1490) conservata alla National Gallery of Art di Washington.\nGrande popolarit\u00e0 ebbero anche le scene d'incontro tra sant'Antonio e san Paolo eremita, narrate da san Girolamo. Nel camposanto di Pisa il pittore fiorentino Buonamico Buffalmacco affresc\u00f2 (circa 1336) \u2013 con un linguaggio pittorico popolare e ironico alquanto dissacrante \u2013 scene di vita che hanno per protagonisti i due grandi eremiti ambientate nel paesaggio roccioso della \"Tebaide\".\nIl tema dell'incontro dei due santi eremiti venne ripreso innumerevoli volte: citiamo la tavola del Sassetta alla National Gallery of Art di Washington (circa 1440), la tela di Gerolamo Savoldo alla Gallerie dell'Accademia in Venezia (circa 1510) e quella di Diego Vel\u00e1zquez (circa 1635) al Museo del Prado. Inoltre lo spettacolare gruppo ligneo scolpito nel '700 dal genovese Anton Maria Maragliano conservato nell'oratorio di Sant'Antonio Abate a Mele (Genova).\nMa l'abate Antonio, per la storia dell'arte, \u00e8 soprattutto il santo delle tentazioni demoniache: sia che esse assumano\u00a0\u2013 in accordo con la \"Vita Antonii\" scritta da Atanasio di Alessandria \u2013 l'aspetto dell'oro, come avviene nella tavola del Beato Angelico (circa 1436) posta nel Museo delle Belle Arti di Houston, oppure l'aspetto delle lusinghe muliebri come avviene nella tavola centrale del celebre \"trittico delle tentazioni\" di Hieronymus Bosch al Museo nazionale dell'Arte antica di Lisbona, oppure ancora quello della lotta, contro inquietanti demoni, scena che fu popolarissima nel XVI e XVII secolo soprattutto nella pittura del Nord.\nTra le opere pi\u00f9 conosciute a questo riguardo va menzionata la celebre tavola (ca 1515-20) di Matthias Gr\u00fcnewald che fa parte dell'altare di Issenheim conservato al Mus\u00e9e d'Unterlinden a Colmar. Essa \u00e8 spesso citata assieme alla irriverente incisione (circa 1480-90) di Martin Schongauer al Metropolitan Museum of Art, New York.\nVanno poi ricordate anche le molteplici \"Tentazioni\" dipinte dai fiamminghi David Teniers il Giovane e da Jan Brueghel il Vecchio, con la raffigurazione di paesaggi popolati da presenze demoniache che congiurano contro il santo, mentre sullo sfondo ardono misteriosi incendi (richiamo evidente al \"fuoco di Sant'Antonio\"); esse segnarono per molti anni un genere imitato da numerosi artisti minori. Molto particolare la versione che ne d\u00e0 Salvator Rosa nel '600, soprattutto per l'aspetto atipico del demone.\nIl tema delle \"Tentazioni di sant'Antonio\" riletto con una diversa sensibilit\u00e0, si ritrova anche in non pochi pittori moderni. Ricordiamo innanzi tutto Paul C\u00e9zanne con la sua \"Tentazione\" (circa 1875) della Collezione \"E. G. B\u00fchrle\" (Svizzera); poi la serie di tre litografie eseguite (1888) da Odilon Redon per illustrare il romanzo \"La tentation de Saint-Antoine\" di Gustave Flaubert.\nRelativamente al XX secolo vanno menzionate le interpretazioni date a questo tema - con scoperta attenzione alla lezione psicoanalitica - da pittori quali Max Ernst e Salvador Dal\u00ed, entrambe eseguite nel 1946.\nCulto.\nPatronati.\nSant'Antonio fu presto invocato in Occidente come patrono dei macellai e salumai, dei contadini e degli allevatori e come protettore degli animali domestici; fu reputato essere potente taumaturgo capace di guarire malattie terribili.\nGli animali domestici.\nSant'Antonio \u00e8 considerato anche il protettore degli animali domestici, tanto da essere solitamente raffigurato con accanto un maiale che reca al collo una campanella. Il 17 gennaio tradizionalmente la Chiesa benedice gli animali e le stalle ponendoli sotto la protezione del santo.\nLa tradizione di benedire gli animali (in particolare i maiali) non \u00e8 legata direttamente a sant'Antonio: nasce nel Medioevo in terra tedesca, quando era consuetudine che ogni villaggio allevasse un maiale da destinare all'ospedale, dove prestavano il loro servizio i monaci di sant'Antonio.\nA partire dall'XI secolo gli abitanti delle citt\u00e0 si lamentavano della presenza di maiali che pascolavano liberamente nelle vie e i Comuni s'incaricarono allora di vietarne la circolazione ma fatta sempre salva l'integrit\u00e0 fisica dei suini \u00abdi propriet\u00e0 degli Antoniani, che ne ricavavano cibo per i malati (si capir\u00e0 poi che per guarire bastava mangiare carne anzich\u00e9 segale), balsami per le piaghe, nonch\u00e9 sostentamento economico. Maiali, dunque, che via via acquisirono un'aura di sacralit\u00e0 e guai a chi dovesse rubarne uno, perch\u00e9 Antonio si sarebbe vendicato colpendolo con la malattia, anzich\u00e9 guarirla.\u00bb.\nSecondo una leggenda del Veneto (dove viene chiamato \"San Bovo\" o \"San B\u00f2\", da non confondere con l'omonimo santo) e dell'Emilia, la notte del 17 gennaio gli animali acquisiscono la facolt\u00e0 di parlare. Durante questo evento i contadini si tenevano lontani dalle stalle, perch\u00e9 udire gli animali conversare era segno di cattivo auspicio e si racconta di un contadino che, preso dalla curiosit\u00e0 di sentire le mucche parlare, mor\u00ec per la paura.\nPatronati di localit\u00e0.\nIl culto e la devozione per sant'Antonio abate sono diffusissimi in Italia ed egli \u00e8 patrono di molte localit\u00e0 italiane, in particolare dei seguenti comuni:\nSanta Maria degli Angeli frazione di Assisi (provincia di Perugia)\nLa tradizione popolare.\nA Lagonegro (PZ), \u00e8 presente una chiesa dedicata al santo. La chiesa, ubicata nell'antico rione di Sant'Antuono, risale al XVII secolo ed \u00e8 dedicata a Sant'Antuono. Profondamente mutata negli anni successivi anche a seguito di consolidamento e restauri dovuti al sisma del 1980, oggi \u00e8 aperta soprattutto nel mese di gennaio durante la festa di Sant'Antonio Abate il 17 gennaio. Nei tre giorni prima della festa si svolge il triduo e nel giorno della festa, dopo la messa, ha luogo la benedizione degli animali. In serata viene acceso il tradizionale fuoco, chiamato 'castedda', vengono distribuiti cibo e bevande e a conclusione vi \u00e8 lo sparo dei fuochi pirotecnici. \nIl 17 di gennaio di ogni anno a Lonato del Garda si svolge l'antica fiera di Sant'Antonio Abate cui \u00e8 dedicata una chiesa del centro storico dove si conserva una statua lignea policroma quattrocentesca del Santo. Tra le varie celebrazioni molto sentita \u00e8 la Benedizione degli animali che si svolge sul sagrato della chiesa. Il Palio di Sant'Antonio invece \u00e8 una gara tra le contrade del centro e delle frazioni, solitamente otto, che si confrontano in giochi popolari. Il \"chisol\" \u00e8 la focaccia tradizionale che si prepara per l'occasione (\"Sant'Antone chisoler\" \u00e8 il modo di dire relativo). \"Sant'Antone porseler\", invece, si riferisce al periodo buono per produrre salami e altri insaccati di maiale tipici come l\"'Os de stomech\". Altri modi di dire: \"Sant'Ant\u00f3ne negosi\u00e0nt de n\u00e9ff\" (Sant'Antonio negoziante di neve in quanto spesso nevica); \"Sant'Ant\u00f3ne d\u00e8 la b\u00e0rb\u03b1 bi\u00e0nc\u03b1 fim tro\u00e0 ch\u00e8l ch\u00e9 m\u00e9 m\u00e0nc\u03b1 (\"Sant'Antonio dalla barba bianca fatemi trovare quel che mi manca); \"Te s\u00e9 come 'l pors\u00e8l de Sant'Ant\u00f3ne (\"Sei come il porcello di Sant'Antonio, riferito a colui che non sta mai fermo o che accetta l'offerta da tutti come facevano i maiali di Sant'Antonio che girovagavano nei villaggi)\nIl culto di Sant'Antonio abate \u00e8 molto vivo il Lombardia dove tradizionalmente si accendono grandi fal\u00f2 e si preparano i \"tortelli\", piccole frittelle dolci con l'uva passa o ripiene di crema pasticcera.\nProverbi e modi di dire.\nEsiste, riferita a sant'Antonio, una sorta di giaculatoria scaramantica, abbastanza diffusa a livello popolare, nella quale si invoca il santo per ritrovare qualcosa che si \u00e8 smarrito.\nQuesto modo di dire si trova nei luoghi dove c'\u00e8 tradizionalmente maggiore devozione al santo, e si declina in modi differenti secondo i dialetti e secondo la tradizione.\nUno dei modi pi\u00f9 strutturati si trova nel Comune di Teora, in Irpinia e dice: \"Sant'Antonij Abbat' cu rr' ccauz' arrup'zzat' cu lu cauzon' dd' vullut' famm' truv\u00e0 quedd' ch' agg' perdut'\", traducibile letteralmente in italiano come \"Sant'Antonio Abate, con le calze rappezzate, con i pantaloni di velluto, fammi ritrovare ci\u00f2 che ho perduto\". In questa cittadina si tiene annualmente il \"fal\u00f2 di Sant'Antuono\" presso la chiesa di san Vito ove alloggia la statua di sant'Antonio abate.\nIl riferimento all'abito di velluto diventa pi\u00f9 generico, sempre al sud, nel detto \"Sant'Antonio di velluto, fammi ritrovare quello che ho perduto\".\nA Varese, in Lombardia, la festivit\u00e0 di sant'Antonio abate - qui detto sant'Antonio del porcello - \u00e8 molto sentita; qui il detto si declina in \"Sant'Antoni dala barba bianca famm' tru\u00e0 che'l che ma manca, sant'Antoni du'l purscel famm' tru\u00e0 propri che'l\" (ossia \"sant'Antonio dalla barba bianca fammi trovare quello che mi manca, sant'Antonio del porcello (maiale) fammi trovare proprio quello\").\nPi\u00f9 in generale, al nord l'espressione si limita a \"sant'Antoni dala barba bianca fam trua quel ca ma manca\". Questo detto viene a volte riferito a sant'Antonio da Padova, ma il riferimento \u00e8 chiaramente erroneo, dato che il santo di Padova \u00e8 morto a 36 anni e difficilmente pu\u00f2 aver avuto la barba bianca, n\u00e9 sembra sia mai stato rappresentato con la barba bianca.\nIn \"serrano\", dialetto parlato nella cittadina di Serracapriola, in provincia di Foggia, si dice \"A s\u00e8nt'End\u00f2n 'llong n'or\" (A sant'Antonio s'allunga un'ora), con riferimento al fatto che a partire dal 17 gennaio, memoria liturgica di Sant'Antonio Abate, la durata media del giorno, inteso come ore di luce, \u00e8 di un'ora pi\u00f9 lunga rispetto al giorno pi\u00f9 corto, tradizionalmente fissato nel giorno di santa Lucia, ossia il 13 dicembre.\nIn Anzano di Puglia , in provincia di Foggia, si dice \"A sant'Antuon lu juorn \u00e8 buon\", con riferimento al fatto che la lunghezza del giorno in termini di presenza della luce \u00e8 diventata consistente.\nIn Piemonte \u00e8 invece diffusa l'espressione \"sant Ant\u00f2ni pien \u00ebd virt\u00f9 feme trov\u00e9 l\u00f2n ch'i l'hai perdu\" (ossia \"sant'Antonio pieno di virt\u00f9 fammi trovare quel che ho perso\"), anche se in questo caso il detto non \u00e8 chiaramente riferito all'uno piuttosto che all'altro santo.\nIn provincia di Bologna c'\u00e8 l'invocazione \"Sant Ant\u00f2ni dal canpan\u00e9n, an i \u00e9 pan es an i \u00e9 v\u00e9n, an i \u00e9 laggna int al gran\u00e8r, la pi\u1e61\u00e5n l\u2019\u00e9 da pagh\u00e8r, Sant Ant\u00f2ni cum avaggna da f\u00e8r?\" (Sant'Antonio dal campanino, non c'\u00e8 pane e non c'\u00e8 vino, non c'\u00e8 legna nel solaio, l'affitto \u00e8 da pagare, Sant'Antonio come dobbiamo fare?).\nNel gi\u00e0 citato Comune di Teora si usa dire \"Chi bbuon' carnuval' vol' f\u00e0 da sant'Antuon' adda accum'enz\u00e0\", (Chi buon carnevale vuole fare da sant'Antonio deve iniziare) e \"Sant'Antuon... masc'ch're e suon\" (ovvero \"Sant'Antonio... maschere e suoni\"). Si dice anche \"Per sant'Antonio abate, maschere e serenate\".\nAnche in Puglia a Manfredonia il 17 gennaio si festeggia \"Sant'Andunje, masckere e sune!\"(ovvero \"Sant'Antonio, maschere e suoni\"). \u00c8 un evento molto importante per la citt\u00e0, infatti \u00e8 la giornata che apre i festeggiamenti del Carnevale di Manfredonia.\nIn Veneto vige il detto \"a Nadal un passo de gal e a sant'Antonio un passo del demonio\", riferendosi al progressivo allungamento delle giornate.\nNella tradizione contadina \"umbro-marchigiana\", sempre in riferimento all'allungarsi delle giornate, si usa dire \"a Natale 'na pedeca de cane a sant'Ant\u00f2 un'ora 'v\u00f2\" (\"a Natale un passo di cane a sant'Antonio un'ora in avanti\").\nIn Piemonte si dice: \"sant'Antoni fam mari\u00e9 che a son stufa d'tribil\u00e9\" (Sant'Antonio fammi sposare che sono stufa di tribolare), invocazione che le donne in cerca di marito fanno a sant'Antonio per potersi presto sposare.\nIn Napoletano si usa: \"Chi festeggia sant'Antuono, tutto l'anno 'o pass' bbuon\". A Massaquano (NA) una simpatica filastrocca viene ripetuta in occasione della caduta dei denti da latte: \"Sant'Antuono Sant'Antuono, tecchet'o viecchio e damm'o nuov e dammell fort fort che me rosec n'o vescuott, e dammell accoss\u00ec fort ca meggia rosec\u00e0 n'o stant e port\" ( Sant'Antonio Sant'Antonio eccoti il vecchio - riferito al dente da latte che \u00e8 caduto - dammi il nuovo. Dammelo forte forte da potermi rosicchiare un \"biscutto\" - pane fatto in casa molto duro - dammelo cos\u00ec forte da potermi rosicchiare l'architrave della porta).\nA San Polo dei Cavalieri si dice:\n\"Sant'Antogno allu desertu se magnea li maccar\u00f9\",\n\"lu diavulu, pe' despettu, glji 'sse pi\u00e0 lu forchett\u00f2\".\n\"\u2026 Sant'Antogno non se 'ncagna:\"\n\"colle mani se li magna!!!\" (Sant'Antonio nel deserto mangiava gli spaghetti, il diavolo per dispetto gli sottrasse la forchetta, sant'Antonio non se ne cur\u00f2, mangiandoseli con le mani.); \u00e8 una filastrocca che viene insegnata ai bambini del paese per far capire loro che la necessit\u00e0 aguzza l'ingegno e che con l'umilt\u00e0 si pu\u00f2 fare tutto.\nSant'Antonio.\nNell'Italia meridionale sant'Antonio Abate \u00e8 comunemente chiamato \"sant'Antuono\", per distinguerlo da sant'Antonio di Padova.\nA Pietrabbondante, in provincia di Isernia, si rinnova ogni anno la tradizione di accendere un colossale fuoco in piazza dove ci si raduna e fra canti e balli si gustano dei piatti tipici tramandati dai progenitori per i festeggiamenti in onore di \"sant'Antuono\":\nR SQUATTON (pasta, broda, vino e pepe)\nR GRANIET (zuppa di legumi misti a cereali)\nR'ABB'LLIT (stinco, orecchie e muso di maiale)\nL'SC'RPPELL (dolci tipici simili alle frittelle).\nSant'Antonio in Campania.\nIn alcuni paesi della pianura campana (Macerata Campania e Portico di Caserta) in onore del santo i fedeli costruiscono \"carri\" detti \"Battuglie di Pastellessa\". Molto spesso questi \"carri\" vengono costruiti in maniera da sembrare dei vascelli rifacendosi all'antica leggenda per cui Sant'Antuono avrebbe compiuto il suo viaggio dall'Africa su una barca. La popolazione del luogo \u00e8 molto attaccata alla tradizione della sfilata, cui ogni anno prendono parte pi\u00f9 di 1000 giovani; sui \"carri\" viene riproposta l'antica musica a pastellessa, nata a Macerata Campania in epoca antica, e gli strumenti utilizzati sono derivati da attrezzi per i lavori nei campi (botti, tini e falci) a causa del legame di tale festivit\u00e0 con ancestrali ricorrenze pagane legate alla celebrazione della rinnovata fertilit\u00e0 della madre terra in concomitanza con i cicli astronomici che, fin dalla notte dei tempi, hanno influenzato il calendario delle pratiche agricole. In aggiunta il rito conserva un valore apotropaico, secondo la convinzione che i fuochi tradizionali e i rumori ossessivi e ruvidi prodotti dagli \"strumenti\" potessero spaventare e allontanare le presenze maligne che si credevano proliferate tutt'intorno durante la lunga notte invernale.\nSant'Antuono \u00e8 celebrato il 17 gennaio al Porticciolo situato nel quartiere Pastena a Salerno e lo si celebra con un fal\u00f2. \u00c8 anche patrono dei fornai e dei pizzaioli, che tenevano la sua statuetta sopra il forno a legna.\nL'Ordine degli Antoniani.\nNel 1088 i monaci benedettini dell'Abbazia di Montmajour presso Arles (Provenza), vennero incaricati dell'assistenza religiosa dei pellegrini. Un nobile, un certo Gaston de Valloire, dopo la guarigione del figlio dal \"fuoco di Sant'Antonio\", decise di costruire un \"hospitium\" e di fondare una confraternita per l'assistenza dei pellegrini e dei malati. Confraternita che si trasform\u00f2 nell'\"Ordine Ospedaliero dei canonici regolari di Sant'Agostino di Sant'Antonio Abate\", detto comunemente degli Antoniani.\nL'Ordine nel 1095 venne approvato da papa Urbano II al Concilio di Clermont e nel 1218 confermato con bolla papale di Onorio III. La divisa degli Antoniani era formata da una cappa nera con una \"tau\" azzurra posta sulla sinistra, e con le loro questue mantenevano i loro ospedali dove curavano i pellegrini e gli ammalati.\nDevozione popolare.\nRappresentazioni sacre.\nAlla devozione popolare del santo sono associate benedizioni agli animali domestici, nonch\u00e9 ai prodotti dell'agricoltura e la sacra rappresentazione della sua vita, soprattutto nell'Italia centrale. La narrazione, con varianti territoriali, si svolge su questo schema: la scelta dell'eremitaggio nel deserto, la tentazione da parte dei diavoli, rossi e neri, e della donzella, interpretata da un uomo come nel teatro elisabettiano e un particolare elemento buffo. Infine l'arrivo risolutore dell'angelo dal caratteristico cappello conico, tipico delle figure con contatti soprannaturali come fate e maghi.\nNel finale, attraverso la spada, elemento simbolico mutuato dalla devozione all'Arcangelo Michele, l'angelo aiuta il Santo a sconfiggere il male e a tornare alla sua vita di preghiera. Sempre presente al termine della rappresentazione la questua, richiesta di \"offerte\" in vino e salsicce per i figuranti. Esistono numerose versioni nei dialetti locali e una versione in forma di operetta dei primi anni del Novecento. In Abruzzo si svolge la competizione del \"campanello d'argento\", premio alla migliore rievocazione tradizionale, vinto nell'ultima edizione dal gruppo di Scagnano, frazione di Caramanico Terme.\nOltre al \"Campanello d'argento\" nella regione abruzzese, dall'anno 2009 vi \u00e8 anche \"Lu festival di Sant'Andonie\" che si svolge a Tocco da Casauria (PE), vinta nell'edizione 2012 dal gruppo di Ortona (CH).\nAltra festa in Abruzzo molto sentita dai cittadini si svolge a Fara Filiorum Petri (CH) dove il pomeriggio del 16 gennaio si svolge la manifestazione delle Farchie: al calar del sole vengono accesi dei fasci di canne lunghe 12 metri e di circonferenza di 70-100 cm che ogni contrada del paese comincia a preparare dal 6 gennaio.\nUna festa dedicata a Sant'Antonio si svolge a Soriano nel Cimino (VT), in gennaio ed \u00e8 caratterizzata dalla benedizione degli animali che in migliaia e di tutte le specie sfilano per il paese accompagnati dalla banda musicale e dal carro del \"Signore della Festa\", eletto ogni anno, il quale offre presso la sua casa un rinfresco ai turisti. Inoltre, in occasione della festa di Sant'Antonio, a Soriano nel Cimino, vien preparato il caratteristico \"Biscotto di Sant'Antonio\" che per augurio e per tradizione viene fatto mangiare anche agli animali. Alla sfilata partecipano pi\u00f9 di cento cavalli.\nA Scanno il culto al Santo egiziano \u00e8 molto antico; infatti gi\u00e0 dalla sera del 16 gennaio nella piazzetta antistante la chiesa a Lui intitolata viene acceso un fal\u00f2 in ricordo della vita di Sant'Antonio. Mentre il giorno 17 vengono distribuite le tradizionali \"\"sagne\" con la ricotta\" antico pasto dei poveri che veniva offerto agli indigenti del paese. Curioso \u00e8 invece l'appellativo con cui viene chiamato Sant'Antonio: Barone; questo \u00e8 spiegabile perch\u00e9 un tempo venivano dati appellativi a santi il cui culto era molto sentito.\nA Buti in provincia di Pisa la Domenica successiva al 17 gennaio si celebra il Palio di Sant'Antonio Abate (Palio di Buti) che affonda le sue radici nel XVII secolo, quando la benedizione delle stalle e dei cavalli del paese il 17 di gennaio rappresentava un'importante cerimonia religiosa. Il palio \u00e8 incentrato su una corsa di cavalli condotti da fantini che, rappresentando le sette contrade in cui \u00e8 suddiviso il paese, si sfidano in una gara il cui scenario \u00e8 la strada principale di accesso all'abitato; insieme al Palio di Siena e al Palio di Asti, \u00e8 uno dei palii a cavallo pi\u00f9 antichi d'Italia. Alle 8.00 del mattino si celebra la S. Messa dei Cavallai al termine della quale sono tutt'oggi di rito trippa e vino. Alle 10.30 incomincia la sfilata storica: le contrade, precedute dal cavallo e dal fantino con i quali gareggeranno nel pomeriggio, attraversano le vie principali del paese dirette al sagrato antistante la Pieve dove insceneranno la rievocazione storica. Alle 14:00 incominciano le corse. Le contrade si sfidano correndo lungo la \"Via Nuova\", la principale strada di accesso al paese, provenendo dalla vicina frazione di Cascine. Il percorso \u00e8 abbastanza lineare, in salita, e appare dall'alto come una \"S\" allungata e rovesciata di circa 700 metri che per l'occasione viene ricoperta da uno strato di 40\u00a0cm di terra battuta composta principalmente da una miscela di tufo e sabbia. La gara si disputa in 3 distinte partenze, denominate \"batterie\" ovvero singole gare alle quali partecipano tre cavalli per volta, pi\u00f9 una finale.\nLa domenica precedente avviene l'estrazione con cui le contrade vengono distribuite tra le prime due batterie, i cui vincitori accedono direttamente alla finale, mentre la settima contrada (denominata \"la signora\") corre nella terza batteria sfidando i cavalli che sono arrivati secondi durante le gare precedenti. La finale determiner\u00e0 il vincitore. Il Mossiere, figura storica nominata ogni anno dal Seggio, ha il compito principale di \"dare la partenza\" (in gergo definita \"mossa\") una volta verificato l'allineamento dei cavalli al canape. Deve, inoltre, verificare la correttezza comportamentale dei fantini per tutta la durata della manifestazione punendo le eventuali scorrettezze, se necessario anche con la squalifica (in accordo con il Presidente del Seggio). Infine il Palio, detto anche Cencio e oggi dipinto di anno in anno da un artista di fama riconosciuta, viene consegnato nelle mani del fantino vincitore che a dorso del proprio cavallo viene condotto in trionfo per le vie del paese dai contradaioli in festa. L'anno successivo, durante una Messa celebrata la settimana prima della nuova gara, il Palio verr\u00e0 restituito al Seggio, che lo custodir\u00e0 fino alla nuova consegna.\nA Nicolosi il culto di S. Antonio Abate \u00e8 molto sentito. La festa del 17 gennaio \u00e8 una celebrazione liturgica, mentre ogni prima domenica di luglio, viene celebrata la \"Festa Grande\" dove il Simulacro ligneo di S. Antonio, posto su di un artistico fercolo, procede in processione per le vie del paese tirato dai giovani nicolositi con lunghi cordoni. Tradizionale \u00e8 la benedizione degli animali, che si svolge la domenica mattina dopo l'uscita del Santo, dove gli animali domestici (cani, gatti, tartarughe ma anche cavalli e asini) vengono portati davanti alla statua del Santo e benedetti.\nAltro momento particolare della festa e molto sentito dagli abitanti di Nicolosi e \"A'cchianata a Sciara\" (La salita della sciara) dove S. Antonio, con il suo pesante fercolo, viene tirato da due lunghi cordoni gremiti di devoti in corsa su una ripida salita per rievocare i tragici eventi dell'eruzione del 1886, che minacciava di travolgere e seppellire il paese sotto la lava. In quell'occasione i nicolositi che videro arrivare il fronte lavico a pochi metri dal centro abitato, con fede portarono la statua e le reliquie di S. Antonio di fronte alla lava che pian piano travolgeva tutto, e miracolosamente per intercessione del Santo il fronte lavico si arrest\u00f2 risparmiando il paese. Su quel fronte lavico, alla fine della salita alla sciara \u00e8 stato eretto un altarino votivo in onore di S. Antonio per ricordare gli eventi del 1886, dove ogni anno a fine della faticosa salita i nicolositi ringraziano il loro Patrono della sua protezione.\nAltra bella festa, sempre in provincia di Viterbo, si svolge a Bagnaia, una frazione del capoluogo laziale. Qui viene accesa un'enorme catasta di legna, alta oltre 8 metri per circa 30 metri di circonferenza, che brucia per tutta la notte compresa tra il 16 gennaio e il 17 gennaio.\nA Pietra Ligure (SV) al Santo \u00e8 dedicata una antichissima compagnia dei patroni e dei capitani (ossia gli armatori e i comandanti delle imbarcazioni) la cui fondazione \u00e8 antecedente al 1453 e nel corso della festa venivano benedetti gli animali. Nella antica parrocchiale di S. Nicol\u00f2 \u00e8 conservato un bassorilievo che anticamente si trovava sulla facciata della chiesa ed esisteva un altare dedicato ai SS Antonio e Paolo eremiti; nel 1791 la tela, dipinta dal pittore genovese Domenico Piola (1627-1703), fu traslata nella nuova Basilica in una grande cappella posta a sinistra dell'Altare Maggiore. In occasione della festa del Santo (adesso spostata alla domenica successiva) nel corso della Messa che si tiene nella Basilica di S. Nicol\u00f2, presenti tutti i Capitani avviene il passaggio annuale della bandiera al nuovo Capitano che la deterr\u00e0 per un anno.\nAltra importante manifestazione legata a Sant'Antonio abate si svolge a Tricarico (Lucania): essa testimonia l'assorbimento e quindi la cristianizzazione di riti precristiani. All'alba del 17 gennaio, Tricarico \u00e8 svegliata dal suono cupo dei campanacci agitati dalle maschere delle mucche e dei tori che, dopo essersi radunate nel centro storico, si dirigono verso la chiesa di Sant'Antonio abate dove le attende il parroco che celebra la messa, aperta anche agli animali, e che al termine impartisce la benedizione, dopo la quale si compiono tre giri rituali intorno alla chiesa. La singolare \"mandria\", subito dopo, parte per la \"transumanza\" verso l'abitato.\nD'interesse \u00e8 la sfilata delle \"Battuglie di Pastellessa\" che si tiene ogni anno a Macerata Campania (Provincia di Caserta) in occasione della ricorrenza liturgica del 17 gennaio, in cui viene riproposta l'antica tradizione della Pastellessa di Macerata Campania: botti, tini e falci vengono utilizzati come dei veri e propri strumenti musicali per produrre la caratteristica sonorit\u00e0 maceratese e si sostiene che i suoni prodotti scaccino gli spiriti maligni e servino a portare speranza per un buon raccolto.\nCaratteristica risulta la festa che si svolge a Collelongo (AQ) nella notte tra il 16 e il 17 di gennaio. La festa incomincia la sera del 16 alle 18,00 con l'accensione dei due \"torcioni\", torce in legno di quercia alte oltre 5 metri che arderanno tutta la notte.\nContemporaneamente in diverse case del paese allestite per l'occasione con arance e icone del santo viene posta sul fuoco la \"cottora\", un enorme pentola nella quale viene messo a bollire parte del mais raccolto durante l'anno. La sera viene preparata la \"pizza roscia\", una pizza cotta sotto la cenere composta da un impasto di farina di grano e di mais, condita con salsicce, ventresca e cavolo ripassato in padella. Alle 21 una fiaccolata con fisarmoniche e cantanti che intonano la canzone del santo accompagna il parroco del paese a benedire le case ove, sopra il fuoco del camino, fuma per tutta la notte la cottora. Chiunque entra nella cottora, fa gli auguri alla famiglia che la gestisce e gli viene offerto vino, companatico, mais bollito condito con olio e peperoncino, e dolci. Per tutta la notte, fino al mattino, il paese \u00e8 animato da gente che canta, suona e gira di cottora in cottora. Alle cinque del mattino del 17, spari annunciano la sfilata delle conche \"rescagnate\": si tratta di conche in rame, una volta usate per attingere l'acqua alla fonte, che addobbate con luci, piccole statue e scene di vita contadina, vengono portate in sfilata da giovani del paese vestiti nei tradizionali costumi popolari di festa. Alle sette incomincia la santa messa e viene distribuito il mais benedetto bollito delle cottore per distribuirlo agli animali domestici. La festa si conclude il pomeriggio con i classici giochi popolari.\nSempre in Abruzzo, \u00e8 da ricordare la rievocazione de \"Lu Sant'Andonie\" che si svolge ogni anno a Villa San Giovanni di Rosciano, nel campagne del pescarese, a cura della locale Associazione culturale La Panarda. Nel pomeriggio del sabato precedente al 17 gennaio sul sagrato della chiesa parrocchiale si ripropone la sacra paraliturgia per la benedizione degli animali e dei prodotti della terra, mentre in serata, nella piazza principale del paese, attorno a un grande fuoco si esibiscono gruppi di teatranti popolari rievocanti le scene de \"Le tentazioni di Sant'Antonio\", con canti e poesie dialettali sul Santo e sulle tradizioni contadine del periodo invernale. Al termine, porchetta, salsicce e vino per tutti gli intervenuti.\nAncora in Abruzzo, a Lettomanoppello si rievoca ogni anno \"lu Sant'Andonije\" che \u00e8 una rappresentazione sacra della vita del santo composta e musicata da un poeta dialettale lettese (di Lettomanoppello), il Prof. Gustavo De Rentiis, scomparso nel 1994. Si tratta di una vera e propria storia sacra (a differenza delle altre rappresentazioni abruzzesi a volte goliardiche) che vede la partecipazione degli eremiti, di Sant'Antonio Abate, di due angeli e di due demoni che dopo alcune tentazioni agli anacoreti vengono cacciati all'inferno, grazie alla preghiera.\na Scanno (Aq), il 17 gennaio viene festeggiato Sant'Antonio Abate con l'appellativo di Barone, dopo la Santa Messa solenne celebrata nella chiesa dedicata al Santo, viene benedetta una tipica minestra locale \"Le sagne con la ricotta\", una pietanza distribuita anticamente ai poveri del paese. Essa \u00e8 formata da una pasta a forma di striscioline condita con ricotta, lardo ecc. Anticamente, subito dopo la festa di Sant'Antonio Abate, venivano dichiarati aperti i festeggiamenti per il Carnevale.\nA Offida (AP) la festivit\u00e0 di \"Sant'Antoni\u0259\" del il 17 gennaio sancisce l'inizio del periodo carnascialesco. Intonando \"Sant'Antoni\u0259, Sant'Antoni\u0259, lu n'mich' d' lu d'm\u00f2ni\u0259\" (Sant'Antonio, Sant'Antonio, il nemico del demonio) alcuni gruppi folkloristici si riuniscono, girando per il paese e omaggiando il santo tanto caro alla tradizione rurale ascolana.\nLa festa di Sant'Antonio Abate \u00e8 molto sentita a Colli a Volturno (provincia di Isernia), dove il 16 gennaio le case del paese vengono visitate da gruppi di tredici questuanti che, percorrendo le strade del paese e delle frazioni, sotto le sembianze di monaci, intonano un antico canto in onore del Santo eremita. I figuranti interpretano la persona del Sant'Antonio, in groppa a un asino, e di altri dodici monaci rievocando la \"cerchia\" ossia la questua di porta in porta dalla quale tradizionalmente gli appartenenti ai movimenti pauperistico-religiosi traevano sostentamento. Alle capacit\u00e0 d'interpretazione dei tredici attori, i quali accompagnano con il suono di semplici strumenti la recita, \u00e8 affidato gran parte del risultato scenico della rappresentazione, cos\u00ec come la possibilit\u00e0 di trasformarla in una \"drammatizzazione buffa\". Finita la lunga questua, i diversi gruppi raggiungono il fal\u00f2, dove i festeggiamenti si protraggono fino a tarda notte.\nA Tufara, un paesino al confine tra Molise e Puglia, la notte tra il 16 e 17 gennaio vengono accesi dei grandi fal\u00f2 dedicati al santo e vengono chiamati i \"Fuochi di sant' Andone\". \u00c8 una festa molto sentita all'interno del paese.\nDi grande importanza la festa di Sant'Antonio abate che si svolge la domenica pi\u00f9 vicina al 17 gennaio a Monterotondo e a Mentana, due paesi alle porte di Roma. La festa \u00e8 organizzata dalla Pia Unione. Ogni anno una famiglia monterotondese e una mentanese ospitano le statue del Santo nella propria abitazione e la terranno aperta alle visite dei devoti. La domenica in cui si festeggia Sant'Antonio la statua viene prelevata dalla casa in cui si \u00e8 trovata per l'intero anno e viene portata per tutte le chiese del paese. Tale rito si svolge a cavallo: aprono la cavalcata tre cavalli con in sella al centro chi ospiter\u00e0 da quel giorno per un anno intero la statua del Santo, a destra e a sinistra chi lo ha ospitato l'anno precedente e chi lo ospiter\u00e0 l'anno successivo; seguono una schiera di cavalli tutti bardati con fiori e altri addobbi, infine la carrozza, con sopra la banda del paese che suona delle musiche specifiche per l'occasione. Quando il Santo arriva a una chiesa il parroco di questa esce sul vestibolo e d\u00e0 la benedizione agli animali. La sera si svolge la Torciata, dove, in processione, si accompagna il Santo dalla Cattedrale del paese alla nuova abitazione che lo ospiter\u00e0. Aprono la processione i torciari (coloro che portano le torce) che canteranno e balleranno durante tutto il percorso e la chiude il Santo con la banda. Durante questa giornata gli abitanti usano portare un \"gilet\" nero, una camicia bianca e un cappello da carrettiere \"double face\": nero durante la mattina, quando la festa \u00e8 prettamente religiosa, e rosso la sera, quando festa diventa pi\u00f9 mondana; il cappello ritorna nero quando il Santo entra nella nuova casa. La torciata \u00e8 conclusa dai fuochi d'artificio con la visita al Santo nella nuova abitazione.\nUn'altra notevole manifestazione \u00e8 la \"Festa dei Ceri\" dove Sant'Antonio viene trasportato a spalla insieme ad altri due santi (Sant'Ubaldo, Patrono della citt\u00e0 e San Giorgio) fino alla cima del monte. La festa si tiene a Gubbio (PG) il 15 maggio.\nA Varese, nel rione della Motta, la festa in onore del Santo si svolge tra il 16 e il 17 gennaio. La sera del 16 di gennaio, nella piazza antistante il sagrato della Chiesa della Motta, dedicata appunto al Santo, si tiene il tradizionale \"fal\u00f2 di sant'Antonio\" a cura dell'associazione dell'associazione dei \"Monelli della Motta\"; il mattino del 17 all'interno della medesima chiesa si tiene la benedizione degli animali e, da qualche anno, sul sagrato, il lancio dei palloncini da parte dei bambini delle scuole elementari della citt\u00e0.\nA Napoli, \"sant'Antuono\" viene festeggiato durante la benedizione degli animali con un fal\u00f2 acceso al di fuori della sua antica chiesa.\nA Lonato del Garda (BS), pur non essendo sant'Antonio abate il patrono della citt\u00e0, \u00e8 festeggiato con una Fiera secolare che \u00e8 l'appuntamento pi\u00f9 importante dell'anno e che ha il momento pi\u00f9 significativo nella benedizione degli animali sul sagrato della chiesa dedicata al Santo. In suo onore viene anche disputato il Palio delle numerose contrade del Comune. Il dolce tipico della festa \u00e8 la ciambella (\"chis\u00f6l\") che, secondo la tradizione, come condimento contiene strutto di maiale.\nA Troina (EN) sant'Antonio abate viene festeggiato con due feste durante l'anno, la festa liturgica che si svolge il 17 gennaio con i \"Pagghiara\", enormi fal\u00f2 che vengono eretti in tutti i quartieri del paese e dove si allestiscono tavolate con molte leccornie tipiche del paese che vengono offerte alle persone che visitano i fal\u00f2. La seconda festa, con solenne processione del fercolo e della Reliquia di sant'Antonio abate, si svolge nella seconda settimana di luglio con la partecipazione di molte Confraternite di sant'Antonio abate di altri paesi limitrofi.\nA San Marco in Lamis (Foggia), presso la parrocchia a lui intitolata, dopo la celebrazione vespertina sul sagrato della Chiesa vi \u00e8 la benedizione degli animali domestici. Secondo antica tradizione la festa di sant'Antonio abate segna l'inizio del Carnevale. Da qui un detto: \"a sant'Antonio maschere e suoni\".\nA Filattiera (MS) nella sera del 16 gennaio si celebra la festa di S. Antonio Abate. Come oramai da tradizione alle ore 18,00 dopo la funzione religiosa e la processione del Santo con il tocco della prima campana si procede con l'accensione dei fuochi disposti nelle localit\u00e0 comunali della \"Porta\" e in localit\u00e0 \"Volpino\". Nel centro storico, alla \"Porta\", accanto al castello malaspianiano all'ingresso del borgo, i filattieresi si riuniscono per festeggiare goliardicamente il santo, tutti intorno al fuoco a cuocere salsicce e costine con canti e balli in compagnia di buon vino. Secondo una leggenda la notte del 16 gennaio gli animali acquisiscono la facolt\u00e0 di parlare. Durante questo evento i contadini si tenevano lontani dalle stalle, perch\u00e9 udire gli animali conversare era segno di cattivo auspicio. Tutt'oggi i contadini prendono un tizzone ardente e lo pongono nelle stalle a protezione del bestiame.\n\"Sant'Antoni 'e su fogu\".\nIn varie localit\u00e0 della Sardegna si svolge la festa di \"Sant'Antoni 'e su fogu\" con l'allestimento di varie tipologie di fal\u00f2 da bruciare in onore del santo.\nIn alcuni centri (come Mamoiada e Ottana, nei dintorni di Nuoro) la festa \u00e8 l'occasione nel quale si inaugura il carnevale, con la prima uscita delle maschere tradizionali."}
{"id": "91822", "revid": "1186766", "url": "https://it.wikipedia.org/wiki?curid=91822", "title": "Tiberius Claudius Nero", "text": ""}
{"id": "91823", "revid": "183666", "url": "https://it.wikipedia.org/wiki?curid=91823", "title": "Obiettivo", "text": ""}
{"id": "91825", "revid": "709565", "url": "https://it.wikipedia.org/wiki?curid=91825", "title": "Robot City di Isaac Asimov", "text": "Robot City di Isaac Asimov (\"Isaac Asimov's Robot City\") \u00e8 una serie di romanzi scritti da autori diversi e collegati al Ciclo dei Robot di Isaac Asimov attraverso le leggi che disciplinano la convivenza tra robot positronici e umani.\nLa serie \u00e8 arrivata in Italia grazie alla casa editrice Interno Giallo, nella collana Edgar Fantascienza, ma si \u00e8 fermata ai primi quattro libri della serie, nel 1991.\nNei libri vengono esplorate varianti ai mondi costruiti da Asimov, ampliati concetti come le tre leggi dell'umanica postulata dai robot per fronteggiare le carenze di programmazione da parte dei propri creatori. Asimov \"concede\" le sue tre leggi della robotica ad altri scrittori di fantascienza per far s\u00ec che nuovi concetti possano spaziare tra il rapporto uomo - robot.\nRomanzi della serie.\nRobot City - Libro Primo: Odissea.\nUn uomo si sveglia in un posto sconosciuto: ha perso la memoria e sta viaggiando su di un asteroide di ghiaccio. La sua sola possibilit\u00e0 di capire cosa fare \u00e8 legata a una banda di robot che sta diligentemente ispezionando la superficie dell'asteroide alla ricerca di un misterioso oggetto. Il nome dell'uomo \u00e8 Derec: tra varie peripezie, incontrer\u00e0 una misteriosa compagna d'avventura, e il suo viaggio lo porter\u00e0 in una strana citt\u00e0, differente da tutte quelle che vagamente ricorda: Una citt\u00e0-pianeta fantastica, un mondo che va al di l\u00e0 di ogni immaginazione, Robot City, una citt\u00e0 abitata da soli robot.\nRobot City - Libro Secondo: Sospetto.\nAncora senza memoria, Derec vaga su Robot City. Sempre con la presenza costante, ma quantomai indecifrabile, della sua compagna di viaggio, Katherine, l'unica a conoscere qualcosa sul suo passato, ma che per ragioni misteriose, non gliene parla. I giorni su Robot City saranno tutto un susseguirsi d'intrigo per Derec e Katherine, sospettati di delitto, saranno proprio loro ad indagare... e salvare Robot City.\nRobot City - Libro Terzo: Cyborg.\nLatita ancora la memoria in Derec, l'unica presenza costante al suo fianco, su Robot City, \u00e8 lei, Katherine. Questa volta il tema dell'indagine sar\u00e0 il rapporto tra uomo e macchina.\nRobot City - Libro Quarto: Prodigio.\nDerec e Ariel sono ancora sull'asteroide di ghiaccio. Un killer robot sar\u00e0 il mistero pi\u00f9 pericoloso."}
{"id": "91826", "revid": "1543377", "url": "https://it.wikipedia.org/wiki?curid=91826", "title": "Barbara Frale", "text": "Biografia.\nNasce a Viterbo il 24 febbraio 1970, frequenta l'Universit\u00e0 degli Studi della Tuscia-Viterbo, dove diventa la prima studentessa in Italia a laurearsi in Conservazione dei Beni Culturali..\nLa sua tesi di storia medievale, basata sull'esame di oltre 7000 documenti notarili del XIV secolo, \u00e8 pubblicata dall'editore scientifico Vecchiarelli di Manziana (\"Orte 1303-1363. La citt\u00e0 sul fiume\", Manziana 1995) e vince il primo premio ex aequo per le opere inedite e tesi di laurea \u201cCostantino Pavan\u201d della citt\u00e0 di San Don\u00e0 di Piave..\nDopo la laurea svolge collaborazioni per il Museo Civico di Viterbo e la Soprintendenza ai Beni Archivistici del Lazio.\nNel 1996 consegue il Diploma di specializzazione \"post lauream\" in Paleografia, Diplomatica e Archivistica, presso la Scuola vaticana di paleografia diplomatica e archivistica dell'Archivio Segreto Vaticano, e nel 1998 anche quello in Paleografia Greca.\nNel 2000 consegue il dottorato di ricerca in \u201cStoria della societ\u00e0 europea\u201d, presso l'Universit\u00e0 Ca' Foscari di Venezia. Sempre nel 2000, ottiene una borsa di studio dall'Istituto Storico Germanico di Roma (Deutsches Historisches Institut in Rom). Dall'ottobre 2001 \u00e8 in servizio come Officiale presso l'Archivio Segreto Vaticano.\nOpere e lavori.\nNel 2001 pubblica per l'editore Viella di Roma una parte dei risultati della tesi di dottorato, svolta sui documenti del processo ai Templari (\"L'ultima battaglia dei Templari. Dal codice ombra d'obbedienza militare alla costruzione del processo per eresia\"): la sua tesi \u00e8 che, nell'atto di accusa lanciato dal re di Francia Filippo IV il Bello che port\u00f2 al processo a seguito del quale l'ordine fu sciolto, vi fosse una serie di fatti reali opportunamente stravolti dalla pubblicistica regia per costruire l'accusa di eresia, l'unico tipo di reato per i quali l'ordine non godesse della piena immunit\u00e0. La colpa dei Templari, secondo l'autrice, non era l'eresia ma un rituale segreto d'ingresso come prova d'obbedienza militare che conteneva atti di vilipendio della religione.\nNel 2002 pubblica il saggio \"Il Papato e il processo ai Templari. L'inedita assoluzione di Chinon alla luce della diplomatica pontificia\", in cui analizza e discute il contenuto di una pergamena conservata nell'Archivio Segreto Vaticano e a lungo trascurata dagli storici, la quale conserva gli atti di un'inchiesta svolta da tre cardinali plenipotenziari di papa Clemente V sull'ultimo Gran Maestro dei Templari Jacques de Molay e su altri membri dello Stato Maggiore dell'ordine rinchiusi dal re Filippo il Bello nel Castello di Chinon, a seguito della quale, avendo i capi templari chiesto il perdono della Chiesa, il papa fa concedere loro l'assoluzione. Lo studio della pergamena di Chinon diviene oggetto di attenzione di alcuni storici in ambito internazionale.\nI risultati della ricerca vengono poi presentati nel saggio \"I Templari\", che riceve critiche positive sulle pagine culturali di diversi quotidiani italiani ed esteri e viene tradotto in inglese, francese, spagnolo, portoghese, polacco, ceco.\nIl libro riceve una recensione positiva da parte di Umberto Eco, che chiamer\u00e0 l'autrice a redigere due capitoli sui Templari all'interno dell'enciclopedia sul Medioevo di cui \u00e8 il curatore.\nAlcune tesi sostenute dalla Frale sono accolte da esperti di storia dei Templari, fra cui Malcom Barber, Alain Demurger, Franco Cardini, e Simonetta Cerrini, allieva di Alain Demurger. L'autrice viene anche citata da autori del giornalismo italiano che scrivono opere di divulgazione, come Corrado Augias e Roberto Giacobbo.\nNell'ottobre del 2007 il Vaticano decide di pubblicare, nella Collezione degli \"Exemplaria praetiosa\", una riproduzione di pregio di alcuni fra i maggiori documenti del processo ai Templari, fra cui l'ormai famosa pergamena di Chinon; la Frale scrive l'introduzione storica all'edizione dei documenti stessi, che viene presentata alla stampa da monsignor Sergio Pagano, vescovo titolare di Celene e Prefetto dell'Archivio Segreto Vaticano., ottenendo grande rilievo in ambito culturale con numerosi articoli su quotidiani nazionali ed esteri.\nIl 21 agosto 2008, in un articolo pubblicato sull\"Osservatore Romano\", Frale ha sostenuto che \u00able carte originali del processo ai Templari rinvenute nell'Archivio Segreto Vaticano dimostrano l'infondatezza delle accuse di eresia\u00bb.\nNel giugno 2009 la Frale pubblica \"I Templari e la sindone di Cristo\", nel quale discute alcuni documenti secondo i quali il misterioso idolo che nel processo viene usato come un capo d'accusa contro l'ordine, per incolparlo di idolatria, sarebbe in realt\u00e0 una particolare immagine di Cristo morto che ha caratteri analoghi alla Sindone di Torino. Il libro riceve il Premio Culturale Nazionale \u201cFoemina d'oro\u201d dell'Associazione Culturale \u201cLa vecchia Lizza\u201d di Marina di Carrara per l'anno 2009; nel luglio 2010 \u00e8 stato tradotto in portoghese (Edi\u00e7\u00f5es, Lisboa) ed inglese (Maveryck house publishers).\nNel saggio \"La Sindone di Ges\u00f9 Nazareno\" esamina alcune presunte tracce di scrittura scoperte sulla Sindone nel 1998 da un team di scienziati francesi esperti di analisi dei segnali dell'Institut Superieur d'Optique d'Orsay\u00a0\u2013 Paris; confrontandole con papiri e altre iscrizioni antiche, la Frale ipotizza che quelle scritte abbiano i caratteri di un documento di sepoltura del I secolo, fatto che ovviamente farebbe pensare alla Sindone di Torino come un oggetto autentico. Il saggio riceve il Premio Nazionale Torre di Castruccio per il 2010, sezione Lettere, ed il Premio Culturale Nazionale \u201cBrava Barbara!\u201d, promosso dall'Associazione Culturale \u201cSanta Barbara nel mondo\u201d di Rieti. \u00c8 stato tradotto in francese (Bayard, Paris 2010) e inglese (Maveryck house publishers).\nNell'aprile 2010 la Frale pubblica per la Libreria Editrice Vaticana il saggio storico \"La sindone e il ritratto di Cristo\", e il 2 maggio svolge il commento storico in diretta dal Duomo di Torino in collegamento con la messa celebrata da papa Benedetto XVI in occasione del suo pellegrinaggio alla Sindone.\nNel giugno 2011 pubblica \"Il principe e il pescatore. Pio XII, il nazismo e la tomba di san Pietro in Vaticano\", il quale si basa sullo studio di documenti custoditi nell'Archivio della Segreteria di Stato del Vaticano. La ricerca indaga gli scavi fatti eseguire da papa Pio XII (1876-1958) nei sotterranei della Basilica vaticana per verificare una tradizione millenaria secondo la quale il luogo ospita la tomba dell'apostolo Pietro, morto martire sotto Nerone nell'anno 64 d.C.; il tema era stato trattato in passato dalla nota esperta di epigrafia greca Margherita Guarducci. Il cantiere archeologico, proprio perch\u00e9 blindato da un cordone di rigida riservatezza, fu usato da alcuni monsignori tedeschi e antinazisti in servizio presso il Vaticano per mettersi in contatto con l'agente segreto Josef M\u00fcller, inviato della resistenza antinazista gi\u00e0 attiva in Germania e capeggiata dall'ammiraglio Canaris, che cercava di rovesciare il regime e ripristinare la democrazia. Il personaggio chiave dell'operazione, monsignor Ludwig Kaas, dirigeva il cantiere degli scavi sotto la basilica vaticana come Economo e Segretario della Fabbrica di San Pietro; amico di Josef M\u00fcller, era stato capo del Partito di Centro in Germania prima dell'avvento di Hitler nel 1933, dopo il quale fu costretto ad espatriare. Rompendo la neutralit\u00e0 della Santa Sede, Pio XII offr\u00ec a questo braccio vaticano della resistenza contro Hitler un angolo riservato per collegarsi con gli Alleati tramite sir D'Arcy Osborne, diplomatico britannico ospite in Vaticano. Questi fatti, gi\u00e0 discussi in passato da storici quali Andrea Riccardi, Andrea Tornielli, Owen Chadwick, David Alvarez, Robert Graham e Renato Moro, sono approfonditi e arricchiti di nuovi dettagli da parte dell'autrice: come mostrano due fascicoli di documenti dell'Archivio della Segreteria di Stato, gi\u00e0 dall'autunno 1938 era iniziato un programma per aiutare gli ebrei tedeschi a lasciare in segreto il Terzo Reich, svolto dalla Segreteria di Stato in collaborazione con alcune associazioni di volontariato cattoliche e protestanti, come la Societ\u00e0 di San Vincenzo de' Paoli, l'Opera San Raffaele di Amburgo e i Quackers. La ricerca ha avuto ampia eco da parte della stampa e ne hanno trattato le maggiori trasmissioni televisive e radiofoniche di carattere culturale come \"Mizar\", a cura di Tommaso Ricci (RAI 2, 23 luglio e 10 settembre 2011), \"La Compagnia del Libro\", a cura di Luigi Ferraiuolo (TV2000, 4 agosto 2011, il reportage), \"Zapping\", a cura di Aldo Forbice (Radio 1, 8 luglio 2011), ma anche riviste di costume e divulgazione (\"Chi\", articolo di Renzo Allegri, 14 giugno 2011).\nBarbara Frale ha partecipato a numerose trasmissioni televisive in Italia e all'estero, fra cui \"Le storie\" condotta da Corrado Augias su RAI 3; \"Impero\", condotta da Valerio Massimo Manfredi su La7; \"Voyager\", condotta da Roberto Giacobbo su RAI 2; \"Tg2 Dossier\", condotta da Giorgio Salvadori; \"Enigma\", su Rete 4, condotta da Claudio Brachino. Oltre agli scritti dedicati ai Templari e alla Sindone, \u00e8 anche autrice di articoli su temi diversi di storia della Chiesa e del cristianesimo pubblicati in riviste scientifiche, e scrive sulle pagine culturali dei quotidiani \"la Repubblica\", \"Avvenire\", \"L'Osservatore Romano\".\nBarbara Frale \u00e8 solita trattare temi che abbiano vasto interesse generale, non solo nell'ambito strettamente tecnico dei cultori della materia, e discuterli con un linguaggio accessibile anche per il grande pubblico; oltre che in riviste specialistiche italiane ed estere, le sono stati dedicati numerosi speciali anche da riviste di attualit\u00e0, costume o divulgazione, come \"Oggi\", \"Gente\", \"Chi\", \"Focus\", \"Panorama\", \"Io Donna\".\nLa rivista canadese \"The Messenger of Saint Anthony\" le ha dedicato la copertina nel 2010, mentre la rivista italiana \"Class\" le aveva gi\u00e0 dedicato una delle sue copertine nel maggio 2008.\nCritiche e controversie.\n\"I Templari e la sindone di Cristo\".\nBarbara Frale \u00e8 stata criticata per le tesi sostenute nel suo libro \"I Templari e la sindone di Cristo\" (2009). Nel libro la studiosa sostiene che l'idolo che i templari adoravano - secondo le accuse mosse loro dall'Inquisizione del tempo - coincide con la Sindone di Torino. Si tratta della ripresa di una tesi proposta nel 1978 dallo scrittore e sindonologo inglese Ian Wilson. La tesi era gi\u00e0 stata confutata anni fa dai maggiori esperti di storia dei Templari, in particolare dai gi\u00e0 menzionati Malcolm Barber e Alain Demurger.\nLa riproposizione della Frale \u00e8 stata oggetto delle medesime critiche da parte di vari studiosi esperti di Sindone (Gaetano Ciccone, Gian Marco Rinaldi) o di storia medievale (Massimo Vallerani, Raffaele Licinio); anche il direttore scientifico del museo della Sindone, Gian Maria Zaccone e il settimanale della Diocesi di Torino hanno preso le distanze dalle interpretazioni della Frale. In particolare, si accusa l'autrice di aver fornito argomentazioni insufficienti, capziose, congetturali e derivanti da errate traduzioni e interpretazioni dei documenti.\nNel maggio 2011 \u00e8 stato pubblicato da parte dello storico Andrea Nicolotti un volume interamente dedicato alle presunte relazioni tra i Templari e la Sindone, che l'autore considera inesistenti: in esso tutte le dimostrazioni contenute nel libro della Frale sono prese in esame e qualificate come false, scorrette o ingannevoli. Alcuni testi erano gi\u00e0 stati parzialmente pubblicati online. L'autore sostiene di aver individuato una lunga serie di errori ascrivibili all'autrice, che renderebbero il suo saggio inutilizzabile. In seguito, ha paragonato il suo genere di scrittura ai romanzi di Dan Brown. All'interno del libro di Nicolotti sono anche ospitate alcune dichiarazioni di studiosi che erano stati citati nel libro della Frale, i quali per\u00f2 dichiarano di essere stati fraintesi e di non condividere quanto l'autrice riteneva di aver dimostrato. Il libro contiene una premessa del gi\u00e0 citato Malcolm Barber, il quale qualifica come \u201cimbroglio\u201d le tesi sostenute da Frale.\nDa ultimo Ian Wilson, il sindonologo sulle cui ipotesi Frale ha costruito il proprio libro, ha rigettato le sue conclusioni, definendole \u201cstravaganti\u201d e inconcludenti.\nIn seguito a queste prese di posizione, riprese anche dalla stampa generalista e cattolica, lo storico Sergio Luzzatto ha parlato di una \u201cenorme mistificazione storica\u201d messa in atto da Barbara Frale.\n\"La sindone di Ges\u00f9 Nazareno\".\nNel novembre del 2009 Barbara Frale ha pubblicato, per Il Mulino, \"La sindone di Ges\u00f9 Nazareno\", un volume di 375 pagine, in cui conferma e approfondisce le tesi sulla sindone gi\u00e0 esposte nell'opera \"I Templari e la sindone di Cristo\".\nNe \"La sindone di Ges\u00f9 Nazareno\", la Frale afferma - attraverso un'analisi multidisciplinare - come il lino di Torino sia il lenzuolo che avvolse Ges\u00f9 dopo la sua deposizione dalla croce.\nLa studiosa si impegna particolarmente a smentire l'esito della prova del carbonio 14 che nel 1988 aveva datato la sindone ad un'epoca bassomedievale. Altro aspetto che la Frale illustra in questa sua ultima opera \u00e8 l'esistenza sulla sindone di iscrizioni che ella ritiene risalenti all'epoca della morte e del seppellimento di Ges\u00f9. Si tratterebbe di iscrizioni di natura burocratica legate all'esecuzione della condanna a morte e alle operazioni a essa strettamente connesse.\nSi tratta in realt\u00e0, come ammette la stessa studiosa, di scritte che erano gi\u00e0 state individuate in passato, ma che la Frale ora interpreta diversamente.\nAnche in questo caso le tesi della Frale sono state confutate da vari studiosi (Andrea Nicolotti, Luciano Canfora, Bruno Barberis, mons. Giuseppe Ghiberti), i quali sottolineano che la stessa esistenza delle scritte \u00e8 assai improbabile, non risultando n\u00e9 alla vista n\u00e9 direttamente sulle foto della Sindone. Le iscrizioni infatti sono il frutto dell'interpretazione di alcuni segni parziali e confusi evidenziati grazie ad elaborazioni e trattamenti fotografici moderni, effettuati a partire da lastre fotografiche della Sindone impresse da Giuseppe Enrie nel 1931, ma non riottenibili dalle foto pi\u00f9 recenti. La stessa interpretazione linguistica di tale presunti segni \u00e8 stata oggetto di severe critiche, per gli evidenti errori di grammatica e di traduzione presenti e per le forzature che la Frale avrebbe compiuto per piegare i dati alla propria tesi precostituita.. Anche il Prefetto dell'Archivio Segreto Vaticano, Mons. Sergio Pagano, parlando degli studi della sua dipendente l'ha criticata, affermando che \"il metodo di scrittura della storia della dottoressa Frale non \u00e8 quello della tradizione dell'Archivio Vaticano\" in quanto \"in genere i nostri archivisti pubblicano saggi molto bene accolti poich\u00e9 sono frutto di un solido metodo positivistico, di un duro e lungo lavoro di ricerca e di lima, dunque lontani mille miglia dai presunti scoop di cui il pubblico \u00e8 ghiotto\".\n\"La pseudonimia di Barbara Frale\".\nNel 2009 sulla rivista mensile Fenix (n\u00ba 13, pp.\u00a048\u201351) \u00e8 stato pubblicato un articolo, a firma di Giovanni Aquilanti, intitolato \"Sulla Sindone il sigillo di Bisanzio\". In esso, dopo una presentazione con toni elogiativi del contenuto del libro di Barbara Frale \"I templari e la sindone di Cristo\", era contenuta la risposta ad alcune critiche mosse al libro della Frale da parte di Gaetano Ciccone, Antonio Lombatti e Gian Marco Rinaldi. Dopo aver respinto le argomentazioni dei critici della Frale, Aquilanti si dedicava a presentare una sua personale scoperta: una delle scritte sulla Sindone descritte da Barbara Frale sarebbe, secondo lui, l'impronta di un sigillo bizantino.\nQualche mese dopo Andrea Nicolotti ha pubblicato un articolo nel quale, con una minuziosa analisi del testo, ha smascherato la vera identit\u00e0 di Giovanni Aquilanti: si trattava della stessa Barbara Frale, che aveva scritto l'articolo sotto falso nome.\nIn un articolo pubblicato il 30 maggio 2010 sul \"Domenicale\" del Sole 24 Ore (p.\u00a048), dal titolo \"Figes e Frale, avanti furbetti\", lo storico Sergio Luzzatto basandosi sull'articolo di Nicolotti ha messo alla berlina la studiosa, rivelando come ella abbia \"imbrogliato le carte per elogiare se stessa e svillaneggiare i suoi critici\".\nBarbara Frale ha replicato in un articolo pubblicato da \"Il Giornale\", ammettendo di aver scritto quell'articolo sotto falso nome, ma sostenendo che non ci sarebbe \"nulla di male\". Secondo la Frale \"l'articolo su Fenix non era una recensione del mio libro. Era piuttosto una risposta ad alcune delle critiche pi\u00f9 assurde che ho ricevuto. Non ho scritto per esaltare me stessa n\u00e9 per recensire in modo cattivo opere altrui\". Infatti l'articolo della Frale firmato da Aquilanti conteneva solo una difesa degli scritti dell'autrice e si dedicava a squalificare gli autori che l'avevano criticata, definendoli \"scrittori amatoriali\"; si dilungava poi nel commentare un libro pubblicato alcuni anni prima da uno dei tre, Antonio Lombatti, denunciando la \"sconfinata galleria di errori\" che esso conterrebbe, ed accusando il suo autore di ignoranza delle lingue antiche, di scorrettezza e persino di plagio."}
{"id": "91827", "revid": "106456", "url": "https://it.wikipedia.org/wiki?curid=91827", "title": "The Untouchables - Gli intoccabili", "text": "The Untouchables - Gli intoccabili (\"The Untouchables\") \u00e8 un film del 1987 diretto da Brian De Palma e scritto da David Mamet.\nIl film \u00e8 ispirato all'autobiografia dell'agente federale Eliot Ness, che aveva gi\u00e0 dato vita alla serie televisiva \"Gli intoccabili\" con Robert Stack.\nIl cast annovera Kevin Costner nel ruolo di Ness, Sean Connery nei panni del poliziotto irlandese Jimmy Malone, Andy Garc\u00eda in quelli del giovane poliziotto italo-americano George Stone e Robert De Niro nel ruolo del boss Al Capone. Per la sua interpretazione Connery vinse un Oscar come miglior attore non protagonista.\nTrama.\nNella Chicago degli anni trenta, in pieno proibizionismo, la citt\u00e0 \u00e8 governata dal famigerato e spietato boss mafioso Al Capone, il cui commercio si basa principalmente sul contrabbando di alcool. L'agente del Tesoro Eliot Ness decide di combattere Capone organizzando una crociata contro il suo impero economico. Le prime indagini di Ness, una serie di irruzioni nei magazzini dove \u00e8 nascosta la merce di contrabbando, portano alla scoperta di alcuni casi di corruzione all'interno del Dipartimento di Polizia, a causa dei quali le retate di Ness falliscono.\nNess ottiene l'aiuto del saggio Jimmy Malone, incorruttibile poliziotto irlandese, il quale gli consiglia di trovare altri elementi per formare una vera e propria squadra speciale anti-crimine. I due si recano a osservare le esercitazioni di tiro al Dipartimento di Polizia, e individuano un possibile candidato nel giovane italo-americano Giuseppe Petri, che ha cambiato il suo nome in George Stone. Il giovane agente, che dimostra un carattere fermo, un atteggiamento onesto e un approccio risoluto, riesce a convincerli e viene arruolato. Il quarto membro della squadra \u00e8 invece Oscar Wallace, un contabile che viene assegnato a Ness da Washington e che tenta di dimostrare la disonest\u00e0 di Capone studiando gli aspetti fiscali e tributari legati all'attivit\u00e0 criminale del boss.\nLa prima azione condotta dalla squadra di Ness ha come obiettivo un ufficio postale dove, secondo una soffiata, sarebbe nascosto il liquore contrabbandato. Mentre Ness perquisisce il posto, Wallace lo informa di aver scoperto che Capone non paga le tasse dal 1926. Si tratta di un appiglio legale che potrebbe compromettere l'attivit\u00e0 del boss e portarlo addirittura all'arresto. Al Capone, irritato, mette di guardia i suoi alleati durante una cena e uccide il suo scagnozzo che gestiva il magazzino sotto l'ufficio postale colpendolo violentemente con una mazza da baseball. Un aldermanno corrotto tenta di offrire denaro a Ness e ai suoi uomini per far loro abbandonare il caso, ma viene respinto con fermezza. La stessa sera, mentre Ness si reca a casa, incontra Frank Nitti, sicario e braccio destro di Capone, che lo minaccia costringendolo a trasferire fuori citt\u00e0 la moglie incinta e la loro figlia, per tenerle al sicuro.\nIn un successivo raid sul confine canadese, Ness e la sua squadra uccidono diversi criminali, riescono a confiscare un grosso carico di whisky destinato a Capone e a catturare uno dei suoi contabili, George. I quattro lo conducono a Chicago e lo convincono a collaborare per svelare loro tutti i segreti della banda del boss. Questo fatto far\u00e0 irritare ulteriormente Capone. Infatti, mentre Wallace scorta il prigioniero verso un'auto della polizia, viene sorpreso da Frank Nitti, travestito da agente, che lo uccide insieme al contabile all\u2019interno dell\u2019ascensore della caserma. Il fatto scoraggia Ness, che in preda al dolore e alla rabbia si presenta nell'hotel dove risiede Capone e incomincia a provocare il potente boss. I due si fronteggiano con toni accesi e la situazione rischia di degenerare in una sparatoria ma Malone arriva nella hall e allontana Ness. Malone consiglia a Ness di continuare ad agire nonostante la pressione del procuratore generale che lo spinge a mollare il caso. Ben presto l'agente del Tesoro viene a conoscenza dell'identit\u00e0 del principale contabile di Capone, Walter Payne, grazie a Malone che ne scopre il nome picchiando l'ufficiale Mike Dorsett, un agente di polizia corrotto.\nQuella notte, Nitti sorprende Malone sulla porta di casa grazie allo stratagemma di un suo scagnozzo, gli spara dal pianerottolo di fronte con un mitra e i due si danno alla fuga. Poco dopo Ness e Stone arrivano per prestare soccorso all'amico, ma troppo tardi: Malone \u00e8 stato ferito gravemente e qualche istante dopo muore, non prima di aver rivelato ai compagni di aver scoperto che il contabile \u00e8 in partenza da Chicago con un treno che parte a mezzanotte per Miami. Ness e Stone si recano immediatamente alla Union Station, dove attendono l'arrivo di Payne. Il contabile \u00e8 scortato da numerosi gangster, e al termine di una feroce sparatoria sulla scalinata della stazione, Ness e Stone riescono a eliminare i criminali e portano via Payne con loro.\nIl processo per evasione fiscale ha inizio e Payne testimonia in tribunale contro Al Capone, che corrompe la giuria, pagando una grossa mazzetta. Durante l'udienza, Ness si accorge che Nitti, seduto dietro Capone, porta una pistola sotto la giacca e avvisa i poliziotti, che lo conducono fuori dall'aula. Durante la perquisizione, Nitti risulta essere in possesso di una raccomandazione del sindaco di Chicago. Ness si accorge che sulla confezione di fiammiferi del gangster \u00e8 annotato l'indirizzo di Malone e quindi si rende conto che \u00e8 stato lui a uccidere l'amico quella notte. Nitti approfitta di un attimo di disattenzione dei presenti per tentare la fuga ai piani superiori, ma viene raggiunto e bloccato da Ness. All'ennesima provocazione verbale di Nitti, che lo canzona, sicuro di farla franca grazie alle sue amicizie potenti, Ness perde il controllo e spinge nel vuoto Nitti dal tetto del palazzo. Il gangster precipita sopra una delle auto parcheggiate nel cortile, sfondandola e morendo sul colpo.\nScoperto, grazie a una nota nella tasca della giacca di Nitti, che i membri della giuria del processo contro Capone risultano essere stati corrotti, Ness ottiene dal giudice lo scambio della giuria con quelli di un processo di divorzio, che si sta svolgendo nell'aula accanto. L\u2019avvocato di Capone, malgrado le vivaci proteste del proprio cliente, cambia la dichiarazione dell'imputato da \"non colpevole\" a \"colpevole\". Il processo si conclude e il boss viene riconosciuto colpevole di evasione fiscale e condannato a undici anni di prigione. Mentre viene portato via, Capone risponde a una provocazione di Ness con frasi rabbiose, divenute celebri:\nPrima di lasciare l'incarico, Ness affida a Stone il medaglione di San Giuda appartenuto a Malone come regalo di addio. Mentre esce dalla stazione di polizia, Ness viene raggiunto da un giornalista che gli riferisce la probabile abolizione del Proibizionismo e gli chiede che cosa far\u00e0 in tal caso. Ness gli risponde: \u00abAndr\u00f2 a bere un bicchiere\u00bb.\nProduzione.\nCast.\nCostner ottenne la parte per cui erano stati presi in considerazione anche Harrison Ford, Mel Gibson e William Hurt. Per il ruolo di Capone, inizialmente si pens\u00f2 a Bob Hoskins, ma il regista insistette per avere nella parte Robert De Niro. Per il ruolo di Sean Connery inizialmente era stato preso in considerazione James Stewart.\nRiprese.\nIl film \u00e8 stato girato a Chicago, Illinois; Hardin, Montana; e l'area sottostante delle Great Falls (Montana).\nLa scena iniziale del barbiere con Al Capone \u00e8 stata girata utilizzando delle suppellettili originali del barbiere di Capone.\nLa scena dell\u2019uccisione di Malone caus\u00f2 alcuni problemi: le micro cariche messe addosso a Sean Connery per simulare i colpi di mitra gli fecero schizzare della polvere negli occhi tanto che dovette rivolgersi a un oculista.\nAccoglienza.\nIncassi.\nLa pellicola ottenne un notevole successo al botteghino, incassando 106.240.936 di dollari.\nCritica.\nSu Rotten Tomatoes riceve l'83% di recensioni professionali positive, con un voto medio di 7.60 su 10, basato su 63 critiche. Su Metacritic riceve un voto medio di 79 su 100 basato su 16 recensioni, con giudizi \"generalmente favorevoli\".\nNella cultura di massa.\nCelebre \u00e8 divenuta la battuta di Al Capone rivolta a Ness \u201c\"sei solo chiacchiere e distintivo\"\u201d, spesso utilizzata nel linguaggio comune.\nOpere derivate.\nNel 1989 la Ocean Software pubblic\u00f2 il videogioco \"The Untouchables\", ispirato a varie scene del film, per diverse piattaforme: gli home computer dell'epoca, il PC e il Nintendo Entertainment System (1991)."}
{"id": "91833", "revid": "1318658", "url": "https://it.wikipedia.org/wiki?curid=91833", "title": "Alessandro Cusatelli", "text": "Biografia.\nIntraprende gli studi di composizione all'inizio degli anni '70, nella classe di Vieri Tosatti presso il Conservatorio Santa Cecilia.\nDopo il diploma intraprende l'attivit\u00e0 didattica nei conservatori italiani; nel 2012, dopo quasi un trentennio al Conservatorio Alfredo Casella de L'Aquila, torna come docente di composizione presso il conservatorio romano. L'interesse didattico e in particolare per la disciplina legata alla conoscenza e pratica della scrittura sinfonica porta nel 2007 alla stesura del \"Trattato di strumentazione\", cui segue nel 2009 il \"Trattato di orchestrazione\" (entrambi editi da Carisch).\nL'esordio come compositore si ha nel 1980 a Roma, all'interno della rassegna \"Nuove musiche per nuovi compositori\", con l'esecuzione di \"Quartetto Aussicht\" per quartetto d'archi e voce. L'opera venne trasmessa anche dal secondo canale della RAI, nel programma \"Le ore della musica\" di Laura Padellaro. All'inizio degli anni '80 vedono la luce anche le prime opere sinfoniche, quali \"Sebastian im Traum\" (4 lieder per voce e orchestra dall'omonima raccolta di Georg Trakl), \"I luoghi del mito\" per orchestra sinfonica e il \"Concerto per viola e orchestra\" (1986). I \"6 Preludi per pianoforte\", nell'elaborazione sinfonica, vengono eseguiti nella stagione 1987 dall'Orchestra sinfonica della RAI di Milano, nel corso della rassegna \"Giornate di lettura\", presentata da Enzo Restagno.\nSul finire del decennio si dedica alla produzione cameristica in collaborazione con il Quartetto Amati, il Trio di Verona, il Duo di Verona, e i Filarmonici dell'Arena, per cui nascono il \"Quartetto d'archi n. 2\", il \"Trio per pianoforte violino e violoncello\", le \"Romanze di primavera\" e l\"Elegia d'estate\" per orchestra d'archi, lavori che vedranno ripetute trasmissioni sulle reti radiofoniche della RAI. Su commissione dell'Ente Arena di Verona, nel 1990 nasce il \"Concerto per violino e orchestra\", eseguito in prima assoluta al Teatro Filarmonico, nel dicembre dello stesso anno. Nel 1992 l'Orchestra sinfonica di Sanremo ospita la prima del ciclo liederistico \"Und die Winde kommen und gehen\" su liriche di Hermann Hesse.\nL'interesse per il dramma musicale si concretizza nel 1995, con l'atto unico \"Mary Allen\", su libretto proprio, tratto dai \"Drammi marini\" di Eugene O'Neill.\nNegli ultimi anni del secolo nascono altri lavori da camera, fra i quali il \"Quartetto d'archi n. 3\" e il \"Libera me\" per archi e voce, presentato in prima assoluta nella rassegna \"Musica sacra dei nostri giorni\" presso il Complesso monumentale di Santa Maria La Nova. Fra i lavori sinfonici di questo periodo, il dramma sinfonico \"Mayerling\" (1997) eseguito in prima assoluta al Teatro Filarmonico di Verona. \nNel 2001 il Teatro dell'Opera di Roma gli commissiona il melologo \"Udii il grido, udii la voce\" tratto dalla \"Medea\" di Euripide, interpretato dalla voce recitante di Maria Rosaria Omaggio. Nello stesso anno, su commissione dell'UNESCO, in collaborazione con la Fondazione Arena di Verona, viene composta la cantata \"Diavoli\", su testo di Aleksandr Pu\u0161kin, per la celebrazione del bicentenario del poeta.\nLe opere di Cusatelli sono edite dalla Casa musicale Sonzogno di Milano. Dal 1996 al 2001 \u00e8 stato membro della Commissione tecnica della sezione Lirica della SIAE."}
{"id": "91836", "revid": "320578", "url": "https://it.wikipedia.org/wiki?curid=91836", "title": "Tumori del polmone", "text": ""}
{"id": "91838", "revid": "1543377", "url": "https://it.wikipedia.org/wiki?curid=91838", "title": "Paran\u00e1 (stato)", "text": "Lo Stato del Paran\u00e1 \u00e8 uno dei 27 stati del Brasile, situato nella parte meridionale del Paese. Lo stato, che ha il 5,4% della popolazione brasiliana, genera il 6,2% del PIL brasiliano.\nLa capitale, Curitiba, al 2005 aveva abitanti, ed \u00e8 considerata in Brasile citt\u00e0 \"modello\". Lo stato del Paran\u00e0 annovera altre importanti citt\u00e0\u02d0 Londrina, Maring\u00e1, Ponta Grossa, Paranava\u00ed, Foz do Igua\u00e7u, Cascavel, Guarapuava, Paranagu\u00e1. \u00c8 il quinto Stato pi\u00f9 ricco del Brasile, dopo il San Paolo, Rio de Janeiro, Minas Gerais e Rio Grande do Sul.\n\u00c8 formato da uno stretto piano sul litorale, la Serra do Mar, catena montuosa del mare, gli altopiani e le catene montuose del est-sud-est. Dopo la depressione periferica, nel centro-est dello Stato, si innalzano gli altopiani del Bacino del Paran\u00e1. I fiumi del bacino idrografico del fiume omonimo raccolgono quasi tutta l'acqua dello Stato. I principali fiumi sono, oltre al proprio Paran\u00e1, il Paranapanema, l'Iguaz\u00f9, l'Iva\u00ed e il Piquiri.\nIl Paran\u00e0 confina a nord con lo Stato di San Paolo e lo Stato del Mato Grosso do Sul, mentre a sud con lo Stato di Santa Catarina. Ad est termina sull'Oceano Atlantico con il porto pi\u00f9 importante della regione sud del Brasile, Paranagu\u00e1. All'estremo ovest confina con il Paraguay, diviso dal fiume Paran\u00e1 e l'Argentina, diviso dal fiume Iguaz\u00f9, famoso per le sue cascate. La popolazione \u00e8, per la maggior parte, di origine italiana, tedesca e slava, polacca soprattutto, con alcune minoranze portoghesi.\nEtimologia.\nIl nome dello stato \u00e8 derivato dal guarani \"pa'ra\" = \"mare\" + \"n\u00e3\" = \"simile, uguale\". \"Paran\u00e1\" \u00e8, quindi, \"simile al mare, fiume grande, uguale al mare\", naturalmente per la sua lunghezza. Il toponimo divent\u00f2 per definizione la regione, Provincia autonoma nel 1853 e Stato nel 1889.\nStoria.\nDurante il XVI secolo, fu colonizzato dai Gesuiti, principali attori nella fondazione di diverse citt\u00e0 nell'ovest dello Stato con la capitale a Ontiveros, a quel tempo, terza citt\u00e0 pi\u00f9 popolosa del sudamerica dopo Asunci\u00f3n e Buenos Aires. La regione si chiamava Republica Real del Guair\u00e0, mentre il commercio era fondato sull'agricoltura, principalmente nella coltivazione dell'erba mate. All'inizio la zona non destava grande interesse nei portoghesi immigrati in Brasile, ma nel XVII secolo, esploratori coloniali, detti, \"Bandeirantes,\" scoprirono l'oro, per cui, per estrarlo, tentarono di schiavizzare e catechizzare indigeni locali. In questo periodo i \"Bandeirantes\" distrussero diverse citt\u00e0 gesuitiche, costringendo di fatto alla fuga gli indigeni, sia verso la provincia di Missiones in Argentina, che verso lo Stato del Rio Grande do Sul in Brasile. La regione fu annessa, solo nel 1822, al territorio portoghese, che a quel tempo, integrava la capitaneria di San Paolo.\nLa scoperta dell'oro Nel XVII secolo, precedente alla scoperta delle Miniere Generali (Minas Gerais), caus\u00f2 l'aumento degli abitanti, tanto nel litorale, quanto all'interno. Negli anni successivi, con la scoperta delle miniere del Minas Gerais, l'oro di Paranagu\u00e1 perse importanza. Le famiglie ricche, che possedevano grandi estensioni di terra, si convertirono dedicandosi all'allevamento di bovini, attivit\u00e0 utile successivamente ad alimentare le popolazioni del Minas Gerais. Appena nel XIX secolo le terre del centro e del sud del Paran\u00e1 furono definitivamente occupate dai \"fazendeiros\".\nVerso la fine del XIX secolo, l'erba-mate domin\u00f2 l'economia creando nuova fonte di ricchezza per le \u00e9lite che si dividevano il potere. Con la comparsa delle ferrovie si colleg\u00f2 la regione delle Araucarie ai porti e a San Paolo, per cui, la fine del XIX secolo, fu testimone di un nuovo periodo di crescita.\nA partire dal 1850, il governo imperiale avvi\u00f2 un ampio programma di colonizzazione, specialmente di tedeschi, italiani, polacchi e ucraini, che contribuirono decisivamente all'espansione, sia dell'economia dello Stato, che al rinnovamento della struttura sociale. Il Paran\u00e0, parte della provincia di San Paolo, si separ\u00f2 nel 1853. In quel periodo, il rapido sviluppo della coltura del caff\u00e8 attrasse migliaia di immigranti dalle provincie del Sud, del Sud-est e del Nord-est del paese.\nI primi tempi.\nFin dalla met\u00e0 del XVII secolo, il litorale sud della capitaneria di San Vicente, oggi appartenente allo Stato del Paran\u00e1, venne sporadicamente visitato dagli europei. Nel periodo di dominio spagnolo, nell'area del fiume della Prata, il percorso della costa meridionale divenne maggiormente pi\u00f9 frequentato. Questa esplorazione intermittente era anche motivata, sia dalla ricerca di indios, che di risorse minerali. Dal litorale, gli abitanti di San Paolo si addentrarono ad ovest, in cerca di indigeni, e ad est, dove oggi ci sono Paranagu\u00e1 e Curitiba, dedicandosi all'estrazione mineraria.\nLe leggende sull'esistenza di grandi vene d'oro e d'argento attrassero nella regione di Paranagu\u00e1 numerosi avventurieri. \"Salvador Correia di Sa\", che, nel 1613, assunse per tre mesi la super intendenza delle miniere del sud del Brasile, lavorando con cinque specialisti giunti dal Portogallo, ma non trov\u00f2 nemmeno un'oncia d'oro. Sotto il governo del marchese di Barbacena, fu inviato lo spagnolo \"Rodrigo Castelo Blanco\", grande conoscitore di riserve minerarie del Per\u00f9, che nel 1680 scrisse al re del Portogallo per smentire la leggendaria presenza delle miniere d'argento.\nAlla fine del XVII secolo, abbandonati i sogni di grandi ricchezze minerarie, proseguirono le ricerche dell'oro delle alluvioni, detto \"di lavaggio\", con il quale gli abitanti della regione utilizzavano per l'acquisto di prodotti esteri. Gli indios che sfuggivano allo sterminio venivano imprigionati nei campi di concentramento. Gli schiavi africani iniziarono ad essere utilizzati a partire del XVIII secolo, e, gi\u00e0 nel 1798 il censimento rivelava che il loro numero, in termini relativi, superava quello degli indios.\nLa citt\u00e0 di Paranagu\u00e1, creata secondo una Regia Carta del 1648, form\u00f2 con il suo \"sert\u00e3o\", una sola comunit\u00e0. Prevalse a Paranagu\u00e1 la coltivazione delle terre, e, nei campi, l'allevamento del bestiame. Poco a poco, Curitiba, citt\u00e0 fondata nel 1693, si trasform\u00f2 nel principale centro della comunit\u00e0 dello Stato, fattore decisivo per la creazione della grande strada per il bestiame fra il fiume Grande del Sud e Sorocaba. Castro, fondata nel 1778, fu la prima vera citt\u00e0 del Paran\u00e1.\nCiclo delle truppe.\nGrazie alla scoperta delle miniere d'oro nel Minas Gerais il commercio e il costo di equini e bovini crebbe enormemente. Si ricorse allora ai muli della regione del sud, la regione del \"Missiones\", passando per la strada \"Viam\u00e3o-Sorocaba\", aperta nel 1731. Secondo \"Brasil Pinheiro Machado\", la costruzione di questa strada fu un \"evento rilevante nella storia del Paran\u00e1\". Separ\u00f2 Curitiba dal ciclo litoraneo, distanziandola socialmente dal comune di Paranagu\u00e1 e incorporandola al sistema storico delle guerre di frontiera, con l'opportunit\u00e0 di una nuova viabilit\u00e0 per il sud, il nord e l'ovest. In questo modo Curitiba assunse significativamente il carattere di tutta la regione, poi di futura provincia.\nSi inaugurava cos\u00ec il ciclo delle truppe nella storia del Paran\u00e1, che si estese fino agli anni 1870, quando inizi\u00f2 l'era del trasporto ferroviario. Numerosi abitanti si dedicarono al lucroso commercio dei muli nel sud del Brasile, dove passavano l'inverno nei loro campi per poi essere rivenduti nelle fiere di Sorocaba. L'incremento delle fattorie di allevamento condusse all'incremento della popolazione. Grazie alle truppe che si stabilirono vicino ad alcuni fiumi, sorsero citt\u00e0 come Lapa e Castro.\nGeografia fisica.\nLo Stato del Paran\u00e1 occupa un'area di , estendendosi dal litorale all'interno del continente, situandosi a 51\u00b000'00\" di longitudine ad ovest del Meridiano di Greenwich e a 24\u00b000'00\" di latitudine a sud della Linea dell'Equatore e con fuso orario -3 ore in relazione all'ora GMT. Tre quarti del suo territorio sono situati al di sotto del Tropico del Capricorno. Nel Brasile, lo Stato fa parte della regione Sud, confina con gli Stati di San Paolo, Santa Catarina, Mato Grosso do Sul e due paesi: il Paraguay e l'Argentina. \u00c8 bagnato a sud-est dall'oceano Atlantico.\nIl suo territorio \u00e8 uno dei pi\u00f9 caratteristici: il 52% \u00e8 sopra i 600 metri ed appena il 3% sotto i 300. I fiumi Paran\u00e1, Iguazu, Iva\u00ed, Tibagi, Paranapanema, Itarar\u00e9 e Piquiri sono i pi\u00f9 importanti. Il clima \u00e8 temperato.\nTerritorio.\nIl quadro morfologico \u00e8 dominato da superfici piane disposte ad alte altitudini, composte da altopiani formanti la catena montuosa del Mare e Generale. Cinque unit\u00e0 di territorio si susseguono da est ad ovest, nel seguente ordine: \"basso litorale\", \"catena montuosa del mare\", \"altopiano cristallino\", \"altopiano paleozoico\" e \"altopiano basaltico\".\nBasso litorale.\nIl basso litorale (baixada litor\u00e2nea) forma una fascia di terre basse larghe mediamente 20 chilometri. Comprende terreni bassi, pianure alluvionali, formazioni sabbiose e cime cristalline alte approssimativamente cinquanta metri. Nella sua parte settentrionale, il basso litorale si frammenta per dar luogo alla \"baia di Paranagu\u00e1\", il cui aspetto attuale \u00e8 il risultato della penetrazione del mare attraverso le antiche valli fluviali.\nCatena montuosa del Mare.\nLa catena montuosa del mare, la Serra do Mar, costituisce il bordo orientale dell'altopiano cristallino e domina con le sue scarpate la pianura litorale. Formata da terreni precambriani, appartiene al complesso cristallino brasiliano, costituita essenzialmente di gneiss e graniti, in passato intensamente erosi. Nello Stato del Paran\u00e1, la catena montuosa si presenta frammentata in massicci isolati, fra i quali si insinua il livello dell'altopiano cristallino a etri, fino a raggiungere il bordo orientale. In generale, i massicci superano queste quote di cento metri. Questo fa s\u00ec che la catena del mare \u00e8 formata da scarpate orientate verso est, con un dislivello di mille metri ed anche con la presenza di una scarpata interna orientata ad ovest. Descrivendo un immenso arco, dallo Stato di San Paolo fino allo Stato di Santa Catarina, la catena riceve varie denominazioni locali, come \"Capivari Grande\", \"Virgem Maria\", \"Ibitiraquire\", \"Graciosa,\" dove si trova la strada della Graziosa, \"Marumbi,\" dove si trova il Parco Statale Pico Marumbi, e \"Prata\". Nella catena del mare, si trovano le pi\u00f9 alte vette dello Stato. Il punto pi\u00f9 alto dello \u00e8 il \"pico Paran\u00e1\", con metri.\nAltopiano cristallino.\nL'altopiano cristallino, situato nella zona di Curitiba, \u00e8 anche chiamato primo altopiano del Paran\u00e1; presenta una fascia di terreni cristallini che si estende verso nord-sud, confinante ad ovest con la Catena del Mare, mentre ad est con la scarpata devoniana. \u00c8 costituito da terreni cristallini precambriani, presentando, in alcune parti, rocce sedimentarie paleozoiche, come il calcare. Questa fascia di terreni cristallini, propriamente detti, possiedono una larghezza media di cento metri e si elevano a circa di . La topografia varia da accidentata, a nord, a leggermente ondulata, a sud. Un antico lago, oggi pieno di sedimenti, forma il bacino sedimentario di Curitiba. Nella parte della Regione Metropolitana di Curitiba, la base cristallina fu ricoperta, nel periodo quaternario, da terreni sedimentari. \nAltopiano paleozoico.\nL'altopiano paleozoico, anche chiamato secondo altopiano del Paran\u00e1 o altopiano dei \"Campi Generali\" (o di Ponta Grossa), si \u00e8 sviluppato su terreni del paleozoico, essendo costituito principalmente da rocce sedimentarie e rocce metamorfiche, principalmente dagli arenari, (Vila Velha e Furnas), folhelho o pelite, (Ponta Grossa), dai bituminosi e dal carbone minerale. \u00c8 limitato, ad est, da una scarpata a dente di sega, che declina dall'altopiano cristallino, e, ad ovest, dalla parete della Catena Generale, che sale per l'altopiano basaltico. L'altopiano paleozoico appare declinare leggermente verso ovest: nella sua estremit\u00e0 orientale raggiunge i di altezza, mentre, alla base della Catena Generale, ad ovest, raggiunge appena i . Forma una fascia di terre di approssimativamente cento chilometri di larghezza che descrivono una gigantesca mezza luna, la cui concavit\u00e0 \u00e8 rivolta ad est.\nAltopiano basaltico.\nL'altopiano basaltico, il terzo altopiano del Paran\u00e1, viene anche chiamato altopiano di Guarapuava, la pi\u00f9 estesa delle unit\u00e0 di territorio dello Stato, ma \u00e8 limitato, ad est, dalla Catena Generale, che, con un dislivello di , domina l'altopiano paleozoico. Ad ovest, il limite \u00e8 definito dal fiume Paran\u00e1, che a valle del punto dove sono presenti i \"Salti delle Sette Cadute\" forma un'impressionante gola.\nAnalogamente all'altopiano paleozoico, l'altopiano basaltico si inclina leggermente verso occidente: scende di , ad est, per ai margini del fiume Paran\u00e1 (a monte delle Sette Cadute). Formato da una successione di strati basaltici, questo altopiano occupa tutta la met\u00e0 occidentale dello Stato. I suoi suoli, sviluppati a partire dai prodotti di decomposizione del basalto, costituiscono la cosiddetta, \"terra rossa\", famosa per la sua fertilit\u00e0. Queste unit\u00e0 di territorio sono parti integranti dell'altopiano meridionale, localizzato nel sud dell'altopiano Brasiliano.\nClima.\nIl clima predominante nel Paran\u00e1 \u00e8 il subtropicale, con estati calde e inverni freschi (freddi per gli standard brasiliani). Tre tipi climatici caratterizzano lo Stato del Paran\u00e1: i clima \"Cfa\", \"Cfb\" e \"Cwa\" da classificazione di K\u00f6ppen.\nil clima \"Cfa\", subtropicale con piogge ben distribuite durante tutto l'anno e estati calde, si verifica in due parti distinte dello Stato, nell'altopiano litoraneo e nelle aree pi\u00f9 basse dell'altopiano, questo \u00e8, nella sua parte occidentale. Registra temperature medie annuali di 19 \u00b0C e piovosit\u00e0 di annuali, un poco pi\u00f9 sulla costa che all'interno.\nI climi \"Cfb\", subtropicale con piogge ben distribuite durante tutto l'anno e estati miti, si verifica nella parte pi\u00f9 alta dello Stato e include l'altopiano cristallino (Curitiba), l'altopiano paleozoico (Ponta Grossa) e la parte orientale dell'altopiano basaltico (Guarapuava).\nIl clima \"Cwa\", subtropicale con estati calde e inverni secchi, si verifica nella parte a nord-ovest dello Stato. \u00c8 chiamato Clima tropicale di altitudine perch\u00e9, al contrario dei due climi descritti sopra, che registrano piogge ben distribuite l'arco dell'anno, questo presenta piovosit\u00e0 tipica dei regimi tropicali, con inverni secchi e estati piovose. La temperatura media annuale \u00e8 di e la piovosit\u00e0 raggiunge annuali. Quasi tutto lo Stato \u00e8 soggetto annualmente a pi\u00f9 di cinque giorni di gelate, ma nella parte meridionale e nelle parti pi\u00f9 alte degli altopiani si registrano pi\u00f9 di dieci giorni. La neve appare sporadicamente nell'area di Curitiba.\nLe temperature medie annuali oscillano a circa e sono inferiori ai come si pu\u00f2 vedere in questa mappa. Le precipitazioni annuali oscillano tra i e i .\nEstate.\nL'estate normalmente \u00e8 calda e piovosa in tutto lo Stato. Le aree basse ad ovest e la parte litoranea hanno estati estremamente calde, registrando facilmente temperature lievemente sopra i . I termometri arrivano a valori superiori ai nella valle del fiume Paran\u00e1, sopra i nell'ovest/nord-ovest e sopra i a sud-ovest. Anche in Curitiba si possono registrare temperature di circa .\nInverno.\nNell'inverno, la presenza dell'oceano Atlantico, evita il freddo intenso ad est. Per questo le temperature negative sono molto pi\u00f9 comuni sul lato occidentale dello Stato, fino ad arrivare alle citt\u00e0 di bassa altitudine come Foz do Igua\u00e7u. Le gelate sono frequenti, principalmente nelle aree elevate della zona di Guarapuava e Palmas. Piccole nevicate avvengono una o due volte l'anno. In casi estremi (come in luglio del 1975) pu\u00f2 nevicare praticamente in tutta la zona meridionale dello Stato. Tuttavia l'inverno non \u00e8 sempre freddo e certe volte tende ad avere periodi di clima mite, intercalati da qualche giorno di freddo intenso, principalmente dopo i fronti freddi provenienti dall'Antartico. Le minori temperature dello Stato normalmente si hanno nell'interno del comune di Palmas, che oltre ad essere il punto pi\u00f9 a sud dello Stato (26\u00b0S), \u00e8 anche una delle zone pi\u00f9 elevate (tra e ). In questa regione le temperature hanno raggiunto livelli inferiori ai , visto che la stazione meteorologica INMET nella citt\u00e0 (che si trova a di altitudine) registr\u00f2 nel luglio del 1975 nella citt\u00e0 di Palmas che \u00e8 il record negativo di temperatura dello Stato.\nSociet\u00e0.\nPrincipali citt\u00e0.\nIn ordine i dieci comuni pi\u00f9 popolosi del Paran\u00e1 IBGE del 2006, sono:\nEtnie.\n\"Fonte: PNAD (dati ottenuti per mezzo di una ricerca di auto dichiarazione).\"\nPolitica.\nLo Stato del Paran\u00e1 \u00e8 governato da tre poteri, l'esecutivo, rappresentato dal governatore, il legislativo, rappresentato dall'Assemblea Legislativa del Paran\u00e1, e il giudiziario, rappresentato dal Tribunale di Giustizia dello Stato del Paran\u00e1 e altri tribunali e giudici. \u00c8 anche permessa la partecipazione popolare nelle decisioni del governo attraverso i referendum e i plebisciti.\nIl Paran\u00e1 possiede le seguenti segreterie di stato:\nEconomia.\nPIL.\nAgricoltura.\nIl Paran\u00e1 ha il quinto PIL del Brasile, di cui il 9,6% proviene da agricoltura, il 26,4% da industria e il restante 63,9% dal settore terziario . Per quanto riguarda le sue esportazioni, nel 2012 i principali prodotti esportati sono stati soia (18,73%), carne di pollame (10,50%), zucchero in Natura (8,09%), farina di soia (8,00%) e mais (6,36%) .\nIn agricoltura, lo stato si distingue per la produzione di soia, mais, grano, canna da zucchero, manioca, fagioli, pomodoro, arancia e yerba mate, oltre a produrre caff\u00e8, avena, orzo, pesco, mandarino e fragola.\nNel 2020 la Regione Meridionale ha prodotto il 32% del totale nazionale di cereali, ortaggi e semi oleosi. C'erano 77,2 milioni di tonnellate, il secondo posto in Brasile, perdendo solo nel Midwest. Il Paran\u00e1 (14,9%) \u00e8 stato il secondo produttore del paese.\nIn soia, il Paran\u00e1 \u00e8 il secondo pi\u00f9 grande produttore del paese, con circa il 16% della produzione nazionale. Ha prodotto 19,8 milioni di tonnellate nel 2020. Nel 2017 \u00e8 stato anche il secondo produttore di mais. Il Brasile \u00e8 il pi\u00f9 grande produttore di soia e il secondo produttore di mais al mondo.\nPer quanto riguarda canna da zucchero, nel 2017 il Paran\u00e1 \u00e8 stato il quinto produttore di canna da zucchero, il terzo per lo zucchero e il quinto per l'alcol del paese. Quest'anno ha raccolto circa 46 milioni di tonnellate di canna. Il settore statale dello zucchero e degli alcolici ha 25 stabilimenti e impiega circa 55.000 persone. Le regioni di Umuarama, Paranava\u00ed, Maring\u00e1 e Jacarezinho concentrano la produzione. Il Brasile \u00e8 il pi\u00f9 grande produttore mondiale, con 672,8 milioni di tonnellate raccolte nel 2018.\nNella produzione manioca, il Brasile ha prodotto un totale di 17,6 milioni di tonnellate nel 2018. Il Paran\u00e1 \u00e8 stato il secondo pi\u00f9 grande produttore del paese, con 3,2 milioni di tonnellate.\nDal 2006, Paran\u00e1 ha guidato la produzione di fagioli in Brasile. Il Brasile \u00e8 il terzo produttore di fagioli al mondo, con un raccolto annuo di circa 3 milioni di tonnellate, l'11% della produzione mondiale. Nel 2018 la Regione Sud \u00e8 stata il principale produttore di fagioli con il 26,4% del totale, seguita dal Midwest (25,4%), dalla Regione Sud-Est (25,1%), dal Nordest (20,6%) e dal Nord (2,5%) . Lo Stato del Paran\u00e1 guida la classifica dei principali produttori nazionali con il 18,9% del totale prodotto.\nIl Paran\u00e1 \u00e8 il secondo pi\u00f9 grande produttore nazionale di grano, con 2,2 milioni di tonnellate nel 2019, quasi uguale al Rio Grande do Sul, il pi\u00f9 grande produttore. La regione meridionale \u00e8 anche il maggior produttore di avena in Brasile. Nel 2019 la produzione nazionale sfiorava le 800.000 tonnellate, e quasi tutte sono state realizzate nel Sud (Paran\u00e1 e Rio Grande do Sul).\nIl arancio, Paran\u00e1 \u00e8 stato il terzo produttore brasiliano nel 2018, con un totale di 834.000 tonnellate.\nSebbene non sia una grande produzione, Paran\u00e1 \u00e8 il leader brasiliano nella produzione di orzo. Lo stato ha raccolto 219,2 mila tonnellate nel 2019, il 60% della produzione nazionale. Tuttavia, il Brasile \u00e8 ben lungi dall'essere autosufficiente nella produzione di orzo. Il mercato brasiliano consuma, in media, 1,5 milioni di tonnellate all'anno. Il Brasile produce 335.000 tonnellate, circa il 22%. La maggioranza, il 73%, proviene da Argentina e Uruguay.\nNel 2018, il Paran\u00e1 \u00e8 stato il quarto prodotto mandarino pi\u00f9 grande in Brasile. Paran\u00e1 ha anche una parte della produzione pesco in Brasile. Nel 2019, in Brasile, c'era una superficie di produzione totale di circa 4.000 ettari di fragola. Il Paran\u00e1 \u00e8 stato il quarto pi\u00f9 grande produttore del paese.\nIn caff\u00e8, il Paran\u00e1 \u00e8 lo stato produttore pi\u00f9 meridionale del paese. Un tempo era il pi\u00f9 grande stato produttore del Brasile: nel 1962, il Paran\u00e1 rappresentava il 58% della produzione nazionale, ma nel 2017 aveva solo il 2,7% del totale prodotto nel paese. La cultura del caff\u00e8 \u00e8 stata sostituita da altre colture di semi e oggi l'obiettivo dello stato \u00e8 stato quello di investire in chicchi di caff\u00e8 speciali e pi\u00f9 costosi.\nNel 2019, il Brasile ha prodotto circa 900.000 tonnellate di yerba mate all'anno, secondo IBGE. Il Paran\u00e1 \u00e8 il maggior produttore in volume e il Rio Grande do Sul nelle aree di piantagione (e dove il settore \u00e8 pi\u00f9 industrializzato). Secondo i dati del 2017, il Paran\u00e1 ha raccolto 301.000 tonnellate di yerba mate con metodo estrattivo e 237.000 tonnellate nelle piantagioni. Il potenziale produttivo dell'erba mate \u00e8 ancora poco esplorato in Brasile, con buona parte della vendemmia svolta dal sistema estrattivo e con bassi livelli di produttivit\u00e0. Tuttavia, molti nuovi produttori stanno adottando sistemi di produzione pi\u00f9 professionali ed efficienti, con acume di gestione tecnica e una visione del mercato globalizzata. Ci\u00f2 tende ad aumentare le esportazioni brasiliane di questo prodotto.\nAllevamento.\nNel 2017, la mandria bovini dello stato aveva 9,3 milioni di capi, il decimo nel paese.\nNel 2018, il Paran\u00e1 ha prodotto un totale di 4,4 miliardi di litri di latte, diventando cos\u00ec il secondo pi\u00f9 grande produttore del paese. La citt\u00e0 di Castro \u00e8 stata il pi\u00f9 grande produttore del paese nel 2018, con 292 milioni di litri di latte.\nNella carne di maiale, i 3 stati meridionali sono i maggiori produttori del paese. Il Brasile aveva 41,1 milioni di capi nel 2017. Il Paran\u00e1 (17,2%) \u00e8 il secondo maggior produttore.\nLa mandria brasiliana di pollame uccelli, nel 2018, era dell'ordine di 1.500 milioni di capi. Nel 2017, il pi\u00f9 grande stato produttore di pollame in Brasile \u00e8 stato il Paran\u00e1 (25,3%). In termini di pollo, nel 2017 c'erano 242,8 milioni di capi nel paese. Tra gli stati che erano i maggiori produttori, San Paolo era in testa con il 21,9%, seguito dal Paran\u00e1 (10,1%). Nella produzione di uovo, lo stato \u00e8 al secondo posto in Brasile, con il 9,6% della produzione nazionale.\nIn allevamento ittico, il Paran\u00e1 occidentale, nei comuni vicini a Toledo e Cascavel, \u00e8 diventata la pi\u00f9 grande regione produttrice di pesce del paese, con tilapia come principali specie coltivate. L'Occidente rappresenta il 69% di tutta la produzione del Paran\u00e1, il pi\u00f9 grande produttore nazionale, con 112.000 tonnellate. Di questo importo, il 91% si riferisce all'allevamento della tilapia.\nLa regione meridionale \u00e8 stata il principale produttore di miele nel paese nel 2017, rappresentando il 39,7% del totale nazionale. Il Paran\u00e1 \u00e8 stato il secondo pi\u00f9 grande produttore del paese, con il 14,3%.\nSettore secondario.\nIndustria.\nCirca industria, il Paran\u00e1 ha registrato un PIL industriale di 92,8 miliardi di R $ nel 2017, pari al 7,8% dell'industria nazionale. Impiega 763.064 lavoratori nel settore. I principali settori industriali sono: alimentare (19,1%), servizi industriali di pubblica utilit\u00e0, quali elettricit\u00e0 e acqua (18,5%), edilizia (17,3%), autoveicoli (8,1%) e derivati di petrolio e biocarburanti (5,7%). Questi 5 settori concentrano il 68,7% dell'industria statale.\nIn Brasile, il settore automobilistico rappresenta circa il 22% del PIL industriale. Nel 2019 lo Stato \u00e8 passato al secondo posto nella produzione nazionale di veicoli, con una quota del 15%. Lo stato ha stabilimenti Volkswagen, Renault, Audi, Volvo e DAF.\nNel settore carta e cellulosa, la produzione di cellulosa brasiliana \u00e8 stata di 19.691 milioni di tonnellate nel 2019. Quest'anno il paese ha esportato 7,48 miliardi di dollari di cellulosa, 3,25 miliardi di dollari solo in Cina . Le esportazioni dell'industria forestale brasiliana sono ammontate a 9,7 miliardi di dollari (7,48 miliardi di dollari in pasta di legno, 2 miliardi di dollari in carta e 265 milioni di dollari in pannelli di legno). La produzione di carta \u00e8 stata di 10.535 milioni di tonnellate nel 2019. Il paese ha esportato 2.163 milioni di tonnellate. Nel 2016, l'industria della cellulosa e della carta nel sud del paese rappresentava il 33% del totale nazionale. Quest'anno il Paran\u00e1 \u00e8 stato il leader nazionale nella produzione di legno tondo (principalmente eucalyptus) per l'industria della pasta di legno e della carta (15,9 milioni di m\u00b3); Il Brasile \u00e8 stato il secondo paese che ha prodotto la maggior parte della polpa al mondo e l'ottavo nella produzione di carta. La citt\u00e0 che ha prodotto la maggior parte di questi boschi in Brasile \u00e8 stata Tel\u00eamaco Borba (PR), e la quinta pi\u00f9 grande \u00e8 stata Ortigueira (PR). Nel 2016, i cinque stati principali che producono tronchi per carta e cellulosa (principalmente eucalyptus) sono stati: Paran\u00e1 (15,9 milioni di m\u00b3), San Paolo (14,7 milioni di m\u00b3), Bah\u00eda (13,6 milioni di m\u00b3), Mato Grosso do Sul (9,9 milioni di m\u00b3) e Minas Gerais (7,8 milioni di m\u00b3). Insieme, corrispondono al 72,7% della produzione nazionale di 85,1 milioni di m\u00b3. I dieci comuni pi\u00f9 grandi produttori avevano il 22,9% della produzione del paese. Erano le citt\u00e0 di Tel\u00eamaco Borba (PR), Tr\u00eas Lagoas (MS), Caravelas (BA), Mucuri (BA), Ortigueira (PR), S\u00e3o Mateus (ES), Dom Eliseu (PR), Nova Vi\u00e7osa (BA), Water Clara (MS) e Ribas do Rio Pardo (MS).\nIl Paran\u00e1 \u00e8 il pi\u00f9 grande produttore di scisti bituminosi in Brasile. Nella citt\u00e0 di S\u00e3o Mateus do Sul, c'\u00e8 uno stabilimento Petrobras specializzato nella produzione del materiale. Ogni giorno vengono lavorate circa 7.800 tonnellate.\nIn Industria alimentare, nel 2019, il Brasile \u00e8 stato il secondo esportatore mondiale di alimenti trasformati, con un valore di 34,1 miliardi di dollari in esportazioni. Il fatturato dell'industria alimentare e delle bevande brasiliana nel 2019 \u00e8 stato di 699,9 miliardi di R $, il 9,7% del prodotto interno lordo del paese. Nel 2015, l'industria alimentare e delle bevande in Brasile comprendeva 34.800 aziende (senza contare i panifici), la stragrande maggioranza delle quali era piccola. Queste aziende impiegavano pi\u00f9 di 1.600.000 lavoratori, rendendo l'industria alimentare e delle bevande il pi\u00f9 grande datore di lavoro nel settore manifatturiero. Ci sono circa 570 grandi aziende in Brasile, che rappresentano una buona parte dei ricavi totali del settore. Il Paran\u00e1 cre\u00f2 aziende alimentari di importanza nazionale come Frimesa, C.Vale, Nutrimental, Copacol, Coopavel e Matte Le\u00e3o.\nIn Industria elettronica, il fatturato delle industrie in Brasile ha raggiunto i 153 miliardi di R $ nel 2019, circa il 3% del PIL nazionale. Il numero dei dipendenti del settore era di 234,5 mila persone. Le esportazioni sono state di US $ 5,6 miliardi e le importazioni del paese sono state di US $ 32,0 miliardi. Il Brasile, nonostante i suoi sforzi decennali per eliminare la dipendenza dalle importazioni di tecnologia, non ha ancora raggiunto questo livello. Le importazioni si concentrano su componenti costosi, come processori, microcontrollori, memorie, dischi magnetici, laser, LED e LCD montati sotto. I cavi per le telecomunicazioni e la distribuzione di elettricit\u00e0, cavi, fibre ottiche e connettori sono prodotti nel paese. Il Brasile ha due grandi centri di produzione elettroelettronica, situati nella regione metropolitana di Campinas, nello Stato di San Paolo, e nella Free Economic Zone di Manaus, nello Stato di Amazonas. Ci sono grandi aziende tecnologiche di fama internazionale, nonch\u00e9 parte delle industrie che partecipano alla loro catena di fornitura. Il paese ha anche altri centri pi\u00f9 piccoli e uno di questi si trova a Curitiba, la capitale del Paran\u00e1. Il centro tecnologico di Curitiba ha aziende come Siemens e Positivo Inform\u00e1tica. In totale, 87 aziende e 16.000 dipendenti lavorano in Tecnoparque, un'area di 127.000 metri quadrati creata per legge statale nel 2007. Tecnoparque pu\u00f2 crescere fino a 400.000 metri quadrati e ricevere fino a quattro volte il numero di lavoratori che ha oggi, raggiungendo a 68.000 persone. \nNel settore elettrodomestici, le vendite di apparecchiature cosiddette \"elettrodomestici\" (frigorifero, aria condizionata e altri) sono state di 12,9 milioni di unit\u00e0 nel 2017. Il settore ha registrato il suo picco di vendite nel 2012, con 18,9 milioni unit\u00e0. I marchi che hanno venduto di pi\u00f9 sono stati Brastemp, Electrolux, Consul e Philips. Brastemp \u00e8 originario di S\u00e3o Bernardo do Campo-SP. Console \u00e8 originario di Santa Catarina, fuso con Brastemp e oggi fa parte della multinazionale Whirlpool Corporation. Un altro famoso marchio brasiliano era Prosd\u00f3cimo, fondato a Curitiba, che \u00e8 stato venduto a Electrolux.\nNel settore piccoli elettrodomestici, Paran\u00e1 ha una delle famose aziende: Brit\u00e2nia, originaria di Curitiba.\nSettore terziario.\nCommercio.\nIl Paran\u00e1 \u00e8 uno degli stati che contribuisce di pi\u00f9 per le esportazioni brasiliane.\nLe esportazioni del Paran\u00e1 per il mercato estero sono fatte nel porto di Paranagu\u00e1, per Foz do Igua\u00e7u, per l'Aeroporto Internazionale Afonso Pena e una piccola parte dalla citt\u00e0 di Barrac\u00e3o nel sud-est dello Stato.\nIl commercio estero \u00e8 fatto con i seguenti paesi: Stati Uniti d'America, Germania, Italia, Paesi Bassi, Giappone, Belgio, Norvegia, Inghilterra, Canada, Argentina e altri.\nIl commercio interno si fa con gli Stati di San Paolo, Rio de Janeiro, Rio Grande do Sul, Santa Catarina, Mato Grosso do Sul, Pernambuco e altri.\nMedia.\nStazioni di radio.\nRadio Club Paranaense, Fondazione di Educazione Don \"Pedro Felipak\", Radio Citt\u00e0 di Curitiba, Radio Colombo del Paran\u00e1, Radio Continental di Curitiba, Radio Cultura di Curitiba, Radio Marumby (Curitiba), Radio Diffusione di Paranagu\u00e1, Radio Club Pontagrossense, Radio Diffusione Unione (Uni\u00e3o da Vit\u00f3ria), Radio Cultura di Maring\u00e1, Radio Diffusione de Apucarana, Radio Londrina, Radio Nuova Inconfidenza AM (Umuarama), Radio Capital FM (Cascavel), Radio Movimento FM (Pato Branco) e Radio Paranava\u00ed.\nStazioni di TV.\nTV Bandeirantes (Curitiba) (Canale 02), TV Igua\u00e7u (Canale 04), TV CNT Curitiba (Canale 06), RIC TV (Canale 07), Paran\u00e1 Educativa (Canale 09), RPC TV Paranaense (Canale 12).\nInfrastrutture e trasporti.\nAeroporti.\nCi sono due aeroporti internazionali, quello di S\u00e3o Jos\u00e9 dos Pinhais Aeroporto Internazionale Afonso Pena e quello di Foz do Igua\u00e7u, importante collegamento con i paesi del Mercosul, oltre ai due aeroporti nazionali, di Londrina, Maring\u00e1 e Cascavel. Serve Curitiba l'Aeroporto di Bacacheri.\nPorti.\nIl porto di Paranagu\u00e1, uno dei pi\u00f9 importanti del Brasile, porto di Antonina.\nIdrovie.\nIl Paran\u00e1 \u00e8 legato al Brasile e ai paesi stranieri attraverso i porti di Paranagu\u00e1 e Antonina.\nServizi di barche sono a disposizione degli abitanti dei villaggi che si trovano nelle isole e ai margini della baia di Paranagu\u00e1.\nServizi di \"ferry-boat\" sono effettuati nella baia di Guaratuba, collegano la citt\u00e0 omonima (Porto Dami\u00e3o de Souza) a Caiob\u00e1.\nIl trasporto fluviale avviene, nella maggior parte, nel fiume Paran\u00e1, fra la citt\u00e0 di Gua\u00edra e lo Stato di San Paolo e, attraverso il \"ferry-boat\", fino allo Stato del Mato Grosso do Sul. Dalla citt\u00e0 di Foz do Igua\u00e7u si pu\u00f2 navigare verso l'Argentina."}
{"id": "91840", "revid": "767487", "url": "https://it.wikipedia.org/wiki?curid=91840", "title": "Suzanne Vega", "text": "Biografia.\nInfanzia ed esordi.\n\u00c8 nata a Santa Monica in California. Suzanne, sua madre e suo padre adottivo si trasferirono a New York, dove la bimba crebbe nei quartieri socialmente \"difficili\" di Spanish Harlem e dell'Upper West Side. All'et\u00e0 di nove anni cominci\u00f2 a scrivere poesie e a 14 anni scrisse la sua prima canzone. In seguito ha frequentato la New York High School of Performing Arts, la scuola in cui \u00e8 ambientato il film e musical \"Saranno famosi\", dove ha studiato danza moderna. Tuttavia la musica era il suo primo amore. Mentre era studentessa di letteratura inglese al Barnard College della Columbia University si esibiva in piccoli locali del Greenwich Village. Nel 1984 ottenne un contratto da un'etichetta discografica.\nNel maggio 1985 fece il suo debutto discografico con l'album omonimo che fu ben accolto dalla critica. Non erano tipiche canzoni di protesta, ma canzoni di introspezione alla maniera dei cantautori degli anni settanta. Il disco, prodotto da Lenny Kaye e Steve Addabbo, raggiunge l'undicesima posizione della Official Albums Chart britannica.\n\"Tom's Diner\" e \"Luka\".\n\"Solitude Standing\" (aprile 1987), il suo secondo lavoro, conteneva due singoli di successo: \"Tom's Diner\", in seguito remixato da due produttori di musica dance britannici col nome di DNA, e \"Luka\". La musica del disco \u00e8 pi\u00f9 orientata al pop rispetto al suo primo album. L'album ottenne un ottimo successo raggiungendo la seconda posizione della Official Albums Chart e la numero 11 della Billboard 200.\nLa canzone \"Tom's Diner\" fu utilizzata come traccia di riferimento in una prova del sistema di compressione MP3, facendole cos\u00ec acquisire il carattere distintivo di essere chiamata \u201cla madre dell' MP3\u201d. Visto che \u00e8 una canzone a cappella con relativamente poco riverbero, fu utilizzata come modello per l'algoritmo di compressione del suono di Karlheinz Brandeburg. Brandeburg ascolt\u00f2 \"Tom's Diner\" alla radio, ne fu colpito e all'inizio credette che sarebbe stato \u201cquasi impossibile comprimere questa calda voce a cappella\u201d.\n\"Tom's Diner\" \u00e8 ambientata al Tom's Restaurant sulla 112\u00aa strada a Broadway, in New York City. Scatti dell'esterno dello stesso ristorante appaiono nella sitcom televisiva Seinfeld come Monk's, che \u00e8 il ristorante dove escono Jerry, George, Elaine e Kramer. Il remix DNA della traccia fu cos\u00ec popolare che ispir\u00f2 molte versioni cover, le migliori delle quali furono infine raccolte da Vega in un album chiamato Tom's Album. La versione remixata di \"Tom's Diner\" fu pi\u00f9 tardi campionata dall'artista hip hop Nikki D nel suo singolo \"Piccola ragazza di pap\u00e0\". Il rapper Tupac Shakur campion\u00f2 la traccia in \"Dopefiend's Diner\". Il 28 luglio 2012 Vega e la Band d'ottone delle ribelli nell'anima condivisero il palco ed eseguirono assieme la performance di \"Tom's Diner\" all'inaugurazione del Weekend d'Estate delle Arti di Boston nella piazza Copley.\nIl testo di \"Luka\" \u00e8 scritto dal punto di vista di un bambino che subisce violenze domestiche, argomento alquanto insolito per un successo pop. Nel 1987 in uno special alla televisione svedese Suzanne Vega dichiar\u00f2 sulla sua canzone \"Luka\": \"Alcuni anni fa, vedevo questo gruppo di bambini giocare di fronte al mio edificio, e c'era uno di loro, di nome Luka, che sembrava un po' diverso dagli altri bambini. Mi ricordavo sempre il suo nome, e mi ricordavo sempre il suo viso e non sapevo molto su di lui, ma semplicemente sembrava diverso dagli altri bambini che vedevo giocare. Nella canzone, il ragazzo Luka \u00e8 un bambino abusato, nella vita reale non credo lo fosse. Penso che fosse solo diverso\".\nInoltre, in un'intervista ASCAP, rispose a una domanda su \"Luka\": Giornalista: \"quando puoi toccare cos\u00ec tante persone con canzoni come \"Luka\", deve essere piuttosto gratificante\".\nVega: \"S\u00ec. \u00c8 un sentimento sorprendente. Specialmente perch\u00e9 quella canzone in particolare \u00e8 una canzone molto speciale. \u00c8 una canzone su di un bambino abusato, cos\u00ec colpisce molte persone in un modo diverso che se fosse, per dire, una canzone d'amore o un altro tipo di canzone\".\nI Lemonheads hanno realizzato una cover di \"Luka\" nell'album \"Lick\" del 1989, poco prima che la band firmasse con Atlantic Records.\nAnni novanta.\n\"Days of Open Hand\" (aprile 1990), il terzo album di Suzanne Vega, port\u00f2 a un cambio di stile: la musica divenne pi\u00f9 sperimentale e i testi esprimevano una maggior emozione. L'album, prodotto dalla stessa Vega con Anton Sanko, mancava di un singolo da hit parade (\"Book of Dreams\" \u00e8 l'unico estratto) ed \u00e8 maggiormente considerato nel suo complesso. Il disco tuttavia ha vinto un Grammy Award nella categoria \"Best Package\" nel 1991 e ha raggiunto la posizione numero 7 della classifica di vendita del Regno Unito.\nNel 1992 pubblica l'album \"99.9F\u00b0\" (\"ninety-nine point nine Fahrenheit degrees\"), che consiste in una miscela eclettica di musica folk, musica dance e musica industriale. Le canzoni sono brevi e lo stile minimale. Registrato tra lo Stato di New York e la California, il disco \u00e8 prodotto da Mitchell Froom che diventer\u00e0 marito dell'artista.\n\"Nine Objects of Desire\", il quinto album, venne pubblicato nel settembre 1996. La musica variava da uno stile semplice ed essenziale a una produzione industriale come \"99.9F\u00b0\". Questo album contiene il brano \"Caramel\", incluso nel film \"Un uomo in prestito\" (\"The Truth About Cats and Dogs\"); mentre \"Woman on the Tier\", non presente nel disco, \u00e8 stato inserito nel film \"Dead Man Walking - Condannato a morte\". Infatti David Robbins, che curava le musiche del film \"Dead Man Walking\", chiese a cantautori come Bruce Springsteen, Patti Smith, Tom Waits, Johnny Cash, Suzanne Vega, Michelle Shocked, Steve Earle e Lyle Lovett di scrivere qualche composizione musicale ispirata alla trama del film. Nel 1997 prende parte all'album-musical \"Heaven &amp; Hell\" di Joe Jackson, ispirato ai sette peccati capitali. Nel 1999 viene pubblicato un libro ispirato a lei: si tratta di \"The Passionate Eye: The Collected Writing of Suzanne Vega\" (Avon Books).\nAnni 2000.\nA settembre del 2001 esce \"Songs in Red and Gray\". Il soggetto prende spunto dal divorzio di Vega dal marito, il produttore discografico Mitchell Froom. Si tratta inoltre dell'ultima pubblicazione per la A&amp;M Records con cui produceva dal 1983. L'album \u00e8 stato registrato tra il novembre 2000 ed il maggio 2001 con il produttore Rupert Hine. Nel 2002 ha partecipato a un concerto dedicato al fratello Tim Vega. Nel 2003 \u00e8 stata realizzata la raccolta dei migliori brani intitolata \"Retrospective - The Best of Suzanne Vega\" di cui la versione inglese include un bonus CD come il DVD contenente 20 canzoni in pi\u00f9. Si esibisce in Germania con il chitarrista jazz Bill Frisell.\nNell'ambito informatico \u00e8 conosciuta perch\u00e9 la sua canzone \"Tom's Diner\" \u00e8 stata usata come traccia di riferimento per il sistema di compressione MP3. Inoltre il 3 agosto 2006 una sua performance radiofonica \u00e8 anche stata trasmessa dal vivo su Internet nel \"mondo virtuale\" di \"Second Life\" e fu la prima volta per un'artista di una major: per l'occasione furono creati un avatar della cantante e una versione virtuale della sua chitarra acustica. In questo periodo ha anche tenuto concerti di beneficenza per Amnesty International e per il Darfur. Inoltre ha preso parte come protagonista a un film-documentario di Christopher Seufert.\nNella primavera del 2006 ha firmato un contratto con la Blue Note Records che ha pubblicato l'album \"Beauty &amp; Crime\" nel luglio 2007. L'album \u00e8 prodotto da Jimmy Hogarth che per questo lavoro ha vinto un Grammy quale \"best engineered album, non-classical\". Si tratta comunque dell'unica produzione per la Blue Note dal momento che nel giugno 2008 Suzanne lascia l'etichetta. Si dedica anche alla musica indipendente facendo da giurata in diverse occasioni agli Independent Music Awards.\nAnni 2010.\nCollabora al progetto \"Dark Night of the Soul\" (luglio 2010) ideato da Danger Mouse e Sparklehorse con il brano \"The Man Who Played God\", ispirato a Pablo Picasso.\nPer motivi artistici decide di ri-registrare la gran parte del suo repertorio precedente con nuovi arrangiamenti ridotti nella serie \"Close-up\". Nel 2010 pubblica i primi due volumi, \"Love Songs\" e \"People &amp; Places\", mentre il terzo volume \"States of Being\" viene distribuito nel luglio 2011. Infine il quarto volume (\"Songs of Family\") esce nel settembre 2012 e contiene tre brani inediti (\"Brother Mine\", \"The Silver Lady\" e \"Daddy Is White\"). Nel 2011 ha collaborato con Jonathan Coulton per l'album \"Artificial Heart\".\nNel 2014, dopo sette anni di attesa, esce un nuovo album di inediti: si tratta di \"Tales from the Realm of the Queens of Pentacles\", reso disponibile dal 3 febbraio in streaming. In questo lavoro l'autrice \u00e8 accompagnata da Gerry Leonard (produttore), Kevin Killen (missaggio) e da molti musicisti, tra cui Jay Bellerose (batterista di T-Bone Burnett), Tony Levin (bassista di Peter Gabriel), Gail Ann Dorsey, Zachary Alford e i collaboratori di sempre Mike Visceglia e Doug Yowell.\nIl 14 ottobre 2016 \u00e8 uscito il nuovo album di inediti, \"\".\nVita privata.\nNel marzo 1995 ha sposato il produttore discografico Mitchell Froom che ha prodotto due dischi dell'artista. La coppia ha avuto una figlia, nata nel 1994, di nome Ruby. Nel 1998 Mitchell e Suzanne si sono separati a causa del tradimento di Mitchell con la cantante Vonda Shepard.\nNel febbraio 2006 ha sposato l'avvocato Paul Mills. Sul sito della cantante c'\u00e8 scritto che i due si sono incontrati nel 1981 e che Mills si \u00e8 proposto a lei nel 1983.\nPratica il Buddhismo Nichiren ed \u00e8 membro dell'associazione Soka Gakkai."}
{"id": "91845", "revid": "125333297", "url": "https://it.wikipedia.org/wiki?curid=91845", "title": "Giorgio Porcaro", "text": "Biografia.\nTrasferito a Milano dal 1957, debutt\u00f2 nel celebre Derby Club nel 1972, insieme a Diego Abatantuono, Teo Teocoli, Massimo Boldi, Giorgio Faletti e altri. Viene lanciato da Gianfranco Funari, allora cabarettista, che lo fa partecipare, con il suo gruppo \"I mormoranti\", allo spettacolo \"Da dove vieni tu?\". Il successo arriva nel 1977, con uno spettacolo, \"La Tappezzeria\", scritto da Enzo Jannacci e Beppe Viola, dove invent\u00f2 il personaggio del \"terrunciello\", ovvero il meridionale trapiantato al nord che si esprime in un dialetto misto tra pugliese e lombardo completamente inventato.\nNello stesso periodo entra quindi a far parte del Gruppo Repellente, ideato da Enzo Jannacci e Beppe Viola, assieme a Diego Abatantuono, Massimo Boldi, Mauro Di Francesco, Giorgio Faletti ed Ernst Thole. Nel 1979, sulla Rete 1 della Rai, conduce \"Lo mangeresti un cagnolino?\", rubrica all'interno del programma pomeridiano per ragazzi \"3, 2, 1, contatto!\", un programma articolato in pi\u00f9 puntate, che tratta dei pregiudizi alimentari; tra le cose insolite che Porcaro tenta di fare assaggiare ai passanti, vi sono la marmellata di formica e la posca una bevanda a base di aceto usata dagli antichi romani.\nNel cinema Porcaro appare in alcuni film tra la fine degli anni settanta e l'inizio degli anni ottanta, fino alla sua repentina uscita di scena avvenuta nel 1985. Coinvolto in una serie di vicissitudini giudiziarie (venne arrestato a casa durante una retata che aveva coinvolto l'entourage del Derby), in seguito riappare come comico in diverse televisioni private lombarde.\n\u00c8 morto a soli 49 anni per un tumore alle ossa all'ospedale di Monza, dove era ricoverato da diverso tempo. Venne cremato, e le ceneri tumulate in una celletta del Cimitero Maggiore di Milano.\nIl \"Terrunciello\".\nLa \"paternit\u00e0\" del personaggio del \"Terrunciello\" attribuita alternativamente a Giorgio Porcaro e a Diego Abatantuono \u00e8 oggetto di dibattito: alcune fonti riportano che a inventare il personaggio sia stato Giorgio Porcaro e l'abbia successivamente ceduto ad Abatantuono perch\u00e9 aveva il \"physique du r\u00f4le\" pi\u00f9 adatto per interpretare la parte, mentre altre riportano che nello stesso periodo Abatantuono avrebbe inventato un personaggio simile. Diego Abatantuono ha cercato di fare chiarezza in una puntata di \"Wanted: il successo \u00e8 un delitto?\" affermando che il Terrunciello non sia un personaggio, bens\u00ec un accento, un modo di fare, come pu\u00f2 essere il parlare in napoletano di Massimo Troisi o l'accento romanesco.\nQuindi, in questo caso non si pu\u00f2 parlare di \"furto\" in quanto non si parla nemmeno di \"personaggio\". Nella stessa puntata Mauro Di Francesco ha attribuito a Porcaro l'invenzione del \"Terrunciello\" ma, chiarisce, il comico lo inseriva in uno sketch pi\u00f9 ampio, limitando lo spazio di tale personaggio a uno o due minuti. Visto che il personaggio sembrava promettente e, seppur consigliato, Porcaro non decise di dargli maggior respiro, fu cos\u00ec che Abatantuono decise di proporne una sua versione.\nIl personaggio venne comunque interpretato da entrambi anche contemporaneamente: in uno sketch trasmesso da Raidue all'interno di una trasmissione che vedeva coinvolti i due attori, i due personaggi venivano a scontrarsi regolarmente prendendosi a male parole. Il rapporto tra i due artisti, a detta di Abatantuono, \u00e8 sempre stato buono: \u00abNon c'\u00e8 mai stato nessun problema tra noi, \u00e8 una falsa polemica. Nel nostro mestiere non esistono le propriet\u00e0. Dopo quelle gag insieme, ne abbiamo parlato duemila volte senza problemi\u00bb.\nDiversa la versione riguardo alla questione data dallo stesso Giorgio Porcaro: in un'intervista di Franco Damerini sul Corriere della Sera del 30 dicembre 1980, alla domanda \"Ma lei ha rancore verso Abatantuono?\", Porcaro rispondeva: \"Certe cose mi fanno arrabbiare. Per esempio, recentemente \u00e8 stato ritrasmesso un filmato tratto da \"La tappezzeria\" e quando Min\u00e0 ha chiesto a Diego da dove era venuta l'ispirazione di quella scenetta, lui se l'\u00e8 cavata dicendo che aveva portato sul video un personaggio esistente. Doveva dire la verit\u00e0, cio\u00e8 che l'avevo inventato io, dando a Porcaro quel che \u00e8 di Porcaro\"."}
{"id": "91852", "revid": "287204", "url": "https://it.wikipedia.org/wiki?curid=91852", "title": "Friedrich Imhoof-Blumer", "text": "Biografia.\nSi \u00e8 dedicato molto presto agli studi classici ed \u00e8 stato uno dei pi\u00f9 importanti conoscitori della numismatica antica. Viveva a Winterthur in Svizzera. \nImhoof-Blumer, dal 1879 fu nominato come membro straniero dell'Accademia Prussiana delle Scienze \"(Preu\u00dfische Akademie der Wissenschaften)\" ed ha raccolto con molti viaggi una delle pi\u00f9 grandi collezioni di monete greche in originali o in calchi, che rese accessibile ad i suoi colleghi nel modo pi\u00f9 liberale. La sua attivit\u00e0 di numismatico fu premiata nel 1888 con l'assegnazione della medaglia della Royal Numismatic Society.\nLavori.\nI suoi lavori, pubblicati autonomamente o nelle riviste specialistiche e corredati da accurate tabelle, riguardano principalmente le antichit\u00e0 greche; da citare:"}
{"id": "91854", "revid": "1745361", "url": "https://it.wikipedia.org/wiki?curid=91854", "title": "Bomba (disambigua)", "text": ""}
{"id": "91860", "revid": "47767", "url": "https://it.wikipedia.org/wiki?curid=91860", "title": "Melissa (nome)", "text": "Origine e diffusione.\nDeriva da un vocabolo greco antico, attestato in dialetto ionico come (\"m\u00e9lissa\") e in dialetto attico come (\"melitta\"), a sua volta derivato da (\"m\u00e9li\", \"miele\", da cui anche Pamela, Melita e Mellito); il suo significato \u00e8 \"colei che fa il miele\", ossia \"ape\" (lo stesso del nome Debora), sebbene vada notato che il termine era usato anche per indicare le sacerdotesse pagane, in particolare quelle di Delfi.\nIl nome \u00e8 presente nella mitologia greca con la figura di Melissa, una ninfa a cui Rea affid\u00f2 il figlio Zeus neonato, considerata l'iniziatrice dell'apicoltura. Il nome \u00e8 stato usato da diversi scrittori: Ludovico Ariosto lo diede alla fata che assiste Rogero nell'\"Orlando Furioso\", e il nome appare di conseguenza ne \"La principessa\" di Alfred Tennyson e nella \"Princess Ida\" di Gilbert e Sullivan, entrambi ispirati a tale opera. In inglese il nome \u00e8 comunemente in uso dal XVIII secolo; la sua diffusione in Italia \u00e8 molto recente: secondo dati raccolti negli anni 1970, le donne cos\u00ec chiamate, sparse nel Nord del paese, non raggiungevano il centinaio.\nOnomastico.\nIl nome \u00e8 adespota, non essendo stato portato da alcuna santa. L'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "91861", "revid": "287204", "url": "https://it.wikipedia.org/wiki?curid=91861", "title": "Cardano", "text": ""}
{"id": "91863", "revid": "289247", "url": "https://it.wikipedia.org/wiki?curid=91863", "title": "San Domenico Guzm\u00e1n", "text": ""}
{"id": "91864", "revid": "116279749", "url": "https://it.wikipedia.org/wiki?curid=91864", "title": "Giorgio Di Vita", "text": "Vive e lavora a Roma. Diplomato presso il Primo liceo artistico di Roma, si \u00e8 laureato in Lettere con una tesi in storia dell'arte olandese. \nHa collaborato come redattore, illustratore e disegnatore di fumetti per le principali case editrici italiane. Il suo esordio avviene nel 1974 presso l'Ok studio di Roma dove disegna fumetti ispirati a personaggi salgariani. \nNei primi anni ottanta \u00e8 tra gli ideatori di una delle prime scuole di fumetto di Roma, alla quale lavora in veste di insegnante fino al 1983. Tra gli anni ottanta e gli anni novanta collabora anche con il settimanale \"Pi\u00f9\" edito dalla Domus, con la Comic Art, Egmont, Panini, De Agostini e altre case editrici. \nNel 1993, dopo avere disegnato per il settimanale Tiramolla edito dalla Fratelli Vallardi, incontra Giovan Battista Carpi con cui instaura un rapporto di amicizia e di apprendistato. Nello stesso anno, grazie ai consigli del maestro, entra nel gruppo dei disneyani di cui tuttora fa parte. \nIn questi anni continua anche a dedicarsi alla storia dell'arte, ideando una collana di arte per ragazzi \"Pictura\" (Citt\u00e0 Nuova - I Colori del Mondo) e scrivendo racconti su Rembrandt, De Chirico e Diego Vel\u00e1zquez.\nNell'estate 2005 \u00e8 in vetta alle classifiche dei libri di \u201cvaria\u201d pi\u00f9 venduti con Topomania (Piemme editore). \nTra il 2008 e il 2009 dirige l'area ragazzi della Play Press.\nNel marzo 2010 pubblica il suo romanzo d'esordio \"Il bambino delle ombre\", Giunti Editore, finalista al Premio Gigante delle Langhe 2010, menzione speciale della giuria del Premio Cento 2011, premio Mariele Ventre 2011, premio Laura Orvieto 2011.\nNel maggio 2010 pubblica \"Non con un lamento. Peppino Impastato, vertigini di memorie\", finalista al Premio Torre dell'orologio 2010."}
{"id": "91868", "revid": "183694", "url": "https://it.wikipedia.org/wiki?curid=91868", "title": "Joseph Hilarius Eckhel", "text": "Biografia.\nNacque ad Enzesfeld, una piccola citt\u00e0 della Bassa Austria dove il padre era amministratore del principe di Montecuccoli, un nobile austriaco di origine italiana. Formatosi presso i Gesuiti, entr\u00f2 nel loro ordine nel 1764 e intraprese presso di loro l'attivit\u00e0 di docente, dapprima come insegnante al ginnasio gesuita di Vienna.\nEckhel ha raccontato nel suo libro \"Numi veteres anecdoti\" come cominci\u00f2 ad interessarsi al Gabinetto numismatico che allora era diretto da un altro gesuita, Joseph Khell. A seguito di una malattia che lo aveva reso inabile all'insegnamento, cominci\u00f2 a dedicarsi esclusivamente agli studi numismatici. Fu inviato dal suo ordine in Italia ed a Firenze ottenne l'incarico di studiare ed organizzare il Tesoro numismatico del Gran Duca di Toscana, Pietro Leopoldo.\nTornato a Vienna divenne il direttore della sezione antica del Gabinetto numismatico imperiale. In seguito, nel 1775 divenne direttore dell'intero Gabinetto. Nello stesso anno fu nominato professore alla cattedra di Antichit\u00e0 e di Scienze ausiliarie della Storia all'universit\u00e0 viennese. Durante lo stesso anno apparse la sua prima pubblicazione numismatica.\nEckhel \u00e8 considerato il fondatore della numismatica come scienza. Aveva organizzato la collezione di cui era responsabile secondo nuovi criteri, e non pi\u00f9 nell'ordine alfabetico come si era fatto in precedenza. Divise la numismatica antica in due dipartimenti: quello delle \"monete greche\", dove si trovavano le monete coniate da tutte le citt\u00e0 escluso Roma, e quello delle \"monete romane\", dove si trovavano le monete emesse sotto l'autorit\u00e0 di Roma.\nEckhel us\u00f2 questa nuova organizzazione del materiale numismatico per la stesura del nuovo catalogo della collezione imperiale (\"Catalogus Musei C\u00e6sarei Vindobonensis\").\nPer le monete \"greche\" scelse una suddivisione di tipo geografico, dalla penisola iberica procedendo verso est fino all'Asia minore e proseguendo poi per l'Africa verso ovest, facendo cos\u00ec il giro del Mediterraneo.\nPer le monete Romane prima pose le monete fuse, poi le monete repubblicane anonime, quindi le altre monete repubblicane divise per famiglia ed infine le monete imperiali in ordine cronologico.\nQuesta organizzazione \u00e8 tuttora quella pi\u00f9 usata dai numismatici nello studio della numismatica classica."}
{"id": "91870", "revid": "1318658", "url": "https://it.wikipedia.org/wiki?curid=91870", "title": "Fax", "text": "Il fax (o telefax, da facsimile) \u00e8 un servizio telefonico consistente nella trasmissione (invio e ricezione) di immagini fisse (tipicamente copie di documenti). \nIl fax, per estensione, \u00e8 anche l'immagine fissa (spesso si tratta di un testo) inviata e ricevuta. Sempre per estensione il fax \u00e8 anche l'apparecchio telefonico che invia e riceve l'immagine fissa.\nStoria.\nL'inventore scozzese Alexander Bain \u00e8 citato come inventore del primo fax, brevettato nel 1843 e basato su un meccanismo elettromeccanico a pendolo. Nel 1861 fu impiegata per la prima volta una macchina anticipatrice dell'odierno fax, basata sul moto di un pendolo: il Pantelegrafo di Giovanni Caselli.\nNel 1924 un tecnico della Radio Corporation of America (RCA), Richard H. Ranger, invent\u00f2 il \"fotoradiogramma senza fili\", in grado di trasmettere immagini via radio attraverso l'oceano atlantico. Una foto del presidente Calvin Coolidge divenne la prima immagine trasmessa elettronicamente attraverso l'oceano, tra New York e Londra, nel novembre 1924. Due anni dopo part\u00ec il primo servizio commerciale dell'invenzione di Ranger. Un primo sistema telefax moderno, chiamato \"Hellschreiber\", fu inventato nel 1929 da un pioniere della scansione e trasmissione dell'immagine, Rudolf Hell.\nTra gli anni '40 e gli anni '50, la \"Royal Commission on National Development in the Arts, Letters and Sciences\" scriveva sul fax, sovrastimando l'impatto di tale tecnologia:\nNel 1964 la Xerox Corporation commercializza la macchina per fax chiamata Long Distance Xerography (LDX), che non ebbe comunque molto successo a causa del suo elevato costo e della sua difficolt\u00e0 di utilizzo. Due anni dopo la stessa azienda mise in commercio il Magnafax, che poteva connettersi a qualunque normale linea telefonica, trasmettendo o ricevendo documenti della dimensione di una lettera in circa 6 minuti.\nLa tecnologia del telefax divenne praticabile su larga scala solamente verso la met\u00e0 degli anni settanta quando le tre tecnologie alla base (scanner, stampante e modem) hanno raggiunto un sufficiente livello di sviluppo e di economia. Dapprima il sistema ha avuto ampia diffusione in Giappone per il fatto che \u00e8 pi\u00f9 semplice e veloce scrivere gli ideogrammi e spedirli via telefax piuttosto che digitarli su una macchina tipo telex. Successivamente, negli anni ottanta, la tecnologia \u00e8 divenuta pi\u00f9 affidabile e si \u00e8 diffusa in tutto il mondo. Nel 1985 Hank Magnuski, fondatore della Gammalink, realizz\u00f2 la prima scheda fax per computer, chiamata \"Gammafax\". Attualmente, sebbene il fax sia ampiamente usato nelle aziende, la sua tecnologia \u00e8 in progressiva obsolescenza, superata dalle tecnologie di Internet.\nPrincipio di funzionamento.\nL'apparecchio telefax \u00e8 costituito essenzialmente da uno scanner, una stampante ed un modem combinati in un sistema specializzato. Lo scanner acquisisce l'immagine da un foglio di carta e lo converte in dati digitali che vengono inviati dal modem lungo la linea telefonica. L'apparecchio ricevente stampa l'immagine ricevuta su carta.\nAlcune macchine fax possono essere collegate ad un computer e possono essere usate per digitalizzare, stampare immagini e fare fotocopie: sono i cosiddetti \"multifunzione\". Un computer \u00e8 in grado di inviare e ricevere fax se dispone di un modem che supporti tale funzione. In questo caso pu\u00f2 essere eliminato il passaggio per la carta, in quanto il messaggio ricevuto pu\u00f2 essere visto sul monitor e stampato solo se necessario.\nLe macchine telefax prodotte fino agli anni novanta utilizzavano stampanti termiche, che stampavano su rotoli di carta sensibilizzata al calore.\nSuccessivamente si sono utilizzate stampanti a trasferimento termico, ink-jet e laser che stampano su carta comune in formato A4, la stessa impiegata nelle fotocopiatrici e nelle stampanti laser.Molti telefax dotati di stampante ink-jet a colori supportano l'invio di fax a colori, ma di frequente ogni produttore utilizza uno standard diverso e la trasmissione a colori \u00e8 possibile solo tra due macchine della stessa marca.\nEsiste uno standard per l'invio di fax a colori, chiamato ITU-T30e, ma non \u00e8 molto diffuso.\nClassi e standard.\nLe attuali macchine telefax sono in grado di inviare da una a diverse pagine al minuto in bianco e nero (monocromia) ad una risoluzione di 100x200 oppure 200x200 DPI. La velocit\u00e0 \u00e8 di 14,4 Kilobit per secondo (Kb/s) o superiore. Il formato dei dati trasferiti \u00e8 chiamato ITU-T (in precedenza CCITT) gruppo 3 o gruppo 4.\nLa pagina da inviare viene scansionata con una risoluzione di 1728 pixel per linea in orizzontale e 1145 linee per pagina A4. I dati vengono compressi utilizzando una codifica di Huffman ottimizzata per il testo scritto, raggiungendo un fattore di compressione di 20. Una pagina cos\u00ec compressa viene inviata in circa 10 secondi contro i 3 minuti che sarebbero richiesti per l'invio dei dati grezzi alla velocit\u00e0 di 9600 bit/s. La compressione si basa sul fatto che si hanno spesso lunghe sequenze di pixel bianchi o neri consecutivi sulla stessa linea e due linee adiacenti sono a loro volta simili. L'informazione inviata pu\u00f2 essere limitata alle sole differenze.\nEsistono diverse \"Classi\" di telefax, tra cui la Classe 1, la Classe 2 e la Intel CAS. La Classe 2.1 \u00e8 un potenziamento della Classe 2.0. Inoltre, i fax di Classe 2.1 sono chiamati \"Super G3\" e sembrano essere leggermente pi\u00f9 veloci delle Classi 1/2/2.0.\nSono previste diverse tipologie di modulazione, negoziate durante la prima fase del collegamento (handshake) per ottenere la massima velocit\u00e0 di trasmissione possibile compatibilmente con le condizioni della linea. Solitamente viene tentata dapprima la negoziazione scegliendo tra gli standard supportati da entrambi i lati della connessione quello che garantisce la massima velocit\u00e0, scendendo poi a velocit\u00e0 via via inferiori (e di conseguenza anche cambiando standard) qualora la qualit\u00e0 della linea si rivelasse non in grado di garantire la corretta ricezione alle velocit\u00e0 pi\u00f9 elevate.\nIl fax \"Super Group 3\" (Super G3) usa il protocollo V.34bis che permette di raggiungere una velocit\u00e0 pari a 33,6\u00a0kBit/s.\nFax tramite modem analogico.\nIn mancanza di un terminale fax vero e proprio, \u00e8 possibile sfruttare il modem analogico come terminale fax grazie all'ausilio di programmi fax per modem (Bitware o FaxTalk Communicator, ad esempio) che solitamente sono disponibili nei CD contenenti i driver dei modem. Questi programmi installano nel computer una \"stampante virtuale\", che in realt\u00e0 non stampa materialmente nulla, ma dirotta i dati verso il modem permettendo l'invio di fax. La convenienza sta nel fatto che, qualora si debba inviare via fax un documento scritto al computer, non occorre stamparlo su carta; \u00e8 sufficiente infatti utilizzare la stampante virtuale installata. Selezionando da una qualsiasi applicazione (ad esempio un elaboratore di testi) il classico pulsante \"stampa\" e scegliendo la stampante virtuale invece della stampante reale, si attiva il programma fax. Dopo aver inserito i dati del destinatario, il software provvede all'invio del fax tramite modem. La qualit\u00e0 \u00e8 migliore di un fax a carta termica.\nFax tramite modem ISDN.\nColoro che hanno la linea ISDN e un modem ISDN o router connessi al computer, possono sfruttarlo come postazione fax, grazie all'ausilio del programma RVS COM LITE rilasciato in allegato ai driver della periferica ISDN. Grazie a ci\u00f2 la trasmissione \u00e8 pi\u00f9 veloce e senza problemi.\nAlternative.\nUna moderna alternativa all'invio del fax \u00e8 la scansione (vedi scanner) ed invio per posta elettronica (e-mail) di file immagine allegati. Questo sistema \u00e8 pi\u00f9 versatile poich\u00e9 consente di inviare immagini a colori e con la risoluzione desiderata. Il fax tradizionale \u00e8 ancora impiegato per la sua praticit\u00e0, specialmente se utilizzato da aziende poco aggiornate sulle tecnologie informatiche. Alcuni apparecchi telefax evoluti sono in grado di scansionare un documento ed inviarlo come allegato di posta elettronica, ed esistono servizi Internet in grado di ricevere fax per conto dell'utente e consegnarli a questo tramite e-mail.\nUna alternativa praticabile per chi deve trattare alti volumi di traffico fax, ad esempio le aziende medio-grandi, consiste nell'installazione di server di comunicazione in grado di reindirizzare i fax in arrivo, automaticamente o con minima azione da parte degli incaricati alla gestione, direttamente alla casella e-mail del destinatario, senza fare uso della stampa su carta, consentendo forti risparmi e l'abbattimento dei costi dati dai fax indesiderati (spam), che costituirebbero un dispendio di carta e toner in assoluto. Vi sono diverse societ\u00e0 che offrono servizi di fax server on the cloud, pi\u00f9 efficienti ed economici dell'apparato fax tradizionale, che permettono la gestione del fax nell'epoca del web 2.0. La tecnologia di ricezione dei fax si \u00e8 evoluta in questo senso grazie alla diminuzione dei costi per l'immagazzinamento dei dati a partire dagli anni settanta. I server di comunicazione sono in grado di ricevere i messaggi fax e consegnarli in una casella di messaggistica personale, assieme alle e-mail ed ai messaggi vocali. Allo stesso modo sono in grado di ricevere le richieste di invio fax degli utenti ed accodarli automaticamente per l'invio.\nAlcuni modelli di faxnet non sono compatibili con il servizio VoIP (voce tramite IP), offerto da alcuni gestori per le telecomunicazioni. Si potrebbe provare a modulare la velocit\u00e0, nonostante ci\u00f2 la resa non \u00e8 paragonabile al vecchio sistema di linea analogico. Tuttavia esistono numerosi servizi \"online\" che consentono di ottenere un numero geografico, di un distretto solitamente a propria scelta, che consentono di ricevere i fax presso una casella di posta elettronica. Esistono altres\u00ec numerosi servizi di invio tramite Internet. Molti grossi operatori di telefonia offrono questi servizi di base, soprattutto in pacchetti \"business\"."}
{"id": "91873", "revid": "1543377", "url": "https://it.wikipedia.org/wiki?curid=91873", "title": "Lingua galiziana", "text": "Il galiziano (anche chiamato galego, gagliego o gallego, dal nome nativo \"galego\") \u00e8 una lingua romanza proveniente dal latino e dall'antico gallaico-portoghese, nata nella parte ovest della provincia romana della \"Gallaecia\", che comprendeva il territorio della Galizia attuale, il nord del Portogallo e territori limitrofi ad est. L'altra lingua che nasce in questo territorio \u00e8 la lingua leonese, molto vicina al galiziano.\nDescrizione.\nSi forma nel XII secolo come risultato dell'assimilazione del latino volgare portato nel II secolo dai conquistatori romani.\nCi fu un momento in cui il galiziano arriv\u00f2 ad essere la lingua colta fuori dalla Galizia e dal Portogallo; basti infatti ricordare che scriveva in galiziano il re Alfonso X \"\"el sabio\" nelle sue \"Cantigas de Santa Maria\".\nIl galego-portoghese ebbe un'esistenza ufficiale e piena per quasi 700 anni, finch\u00e9 tra la fine del XIV secolo e gli inizi del XV secolo sal\u00ec al potere una nobilt\u00e0 di origine castigliana che favor\u00ec la repressione della lingua e la perdita della funzione pubblica, ufficiale, letteraria e religiosa del galiziano fino alla fine del XIX secolo. Questi saranno gli anni denominati \"S\u00e9culos Escuros\"\" (Secoli bui). In questo stesso periodo il portoghese riusc\u00ec ugualmente a svilupparsi liberamente e a proteggersi grazie alla sua capacit\u00e0 di svincolarsi dalla dominazione castigliana.\nAttualmente il galiziano \u00e8 la lingua ufficiale della comunit\u00e0 autonoma galiziana, parlato da circa 3 milioni di persone insieme allo spagnolo.\nTutti gli anni il 17 maggio si celebra il giorno della letteratura galiziana (\"D\u00eda das Letras Galegas\") dedicato ad uno scrittore, eletto dalla Reale accademia della lingua galiziana, almeno a 10 anni dalla sua morte.\nQuesta iniziativa, oltre ad avere una forte importanza culturale, serve anche agli organismi ufficiali per potenziare l'uso e la conoscenza di questa lingua.\nAltre organizzazioni come la AGAL (Associazione Galiziana della Lingua), o il MDL (Movimento di Difesa della Lingua), hanno una grande importanza nel potenziamento e nel riconoscimento internazionale della lingua propria della Galizia.\nEsempio.\nIl \u00ab Padre Nostro \u00bb in galiziano:\nNoso Pai que est\u00e1s no ceo:\nsantificado sexa o teu nome,\nve\u00f1a a n\u00f3s o teu reino\ne f\u00e1gase a t\u00faa vontade\naqu\u00ed na terra coma no ceo.\nO noso pan de cada d\u00eda d\u00e1nolo hoxe;\ne perd\u00f3anos as nosas ofensas\ncomo tam\u00e9n perdoamos n\u00f3s a quen nos ten ofendido;\ne non nos deixes caer na tentaci\u00f3n,\nmais l\u00edbranos do mal.\nAm\u00e9n."}
{"id": "91874", "revid": "124212168", "url": "https://it.wikipedia.org/wiki?curid=91874", "title": "Cino Moscatelli", "text": "Vincenzo \nBiografia.\nVincenzo Moscatelli (Cino) nacque a Novara il 3 febbraio 1908, nel rione operaio di Sant'Andrea, da Enrico e da Carmelita Usellini. Quarto di sette figli; padre ferroviere, madre casalinga, crebbe nell'ambiente della periferia novarese e inizi\u00f2 a frequentare fin da giovanissimo il Circolo ferrovieri, \"covo di 'rossi' e di rivoluzionari\".\nTerminata la sesta elementare abbandon\u00f2 gli studi per cercare un\u2019occupazione, dapprima come apprendista presso lo stabilimento Rumi poi, grazie a un corso professionale seguito di sera, come tornitore alle Officine meccaniche novaresi. Fin da giovanissimo frequenta a Novara i circoli operai dei ferrovieri, organizza uno sciopero per protestare contro la mancanza di legna con cui veniva riscaldata la scuola, coinvolgendo anche i ragazzi delle superiori, si contrappone ai balilla nel luglio 1922, durante la cosiddetta battaglia di Novara che vide fronteggiarsi fascisti e antifascisti, partecipando alla difesa della locale Camera del lavoro.\nDurante uno sciopero da lui organizzato nel 1925 si iscrive alla giovent\u00f9 comunista e partecipa all'attivit\u00e0 clandestina. Nel frattempo lavora in fabbriche novaresi e milanesi, dove inizi\u00f2 a lavorare all\u2019Alfa Romeo e poi alla Cerutti. \u00c8 costretto, nel 1927, a espatriare in Svizzera: nei pressi di Basilea frequenta una scuola del PCI. Ormai divenuto funzionario dell\u2019organizzazione clandestina del Partito comunista d\u2019Italia (PCd\u2019I), frequent\u00f2 un\u2019altra scuola di partito a Berlino fino a quando, nell\u2019ottobre 1927 fu inviato a Mosca dove rimase fino al gennaio 1930 per spostarsi in Francia e lavorare nel Centro estero del partito.\nInsieme a Pietro Secchia scrive \"La lotta della giovent\u00f9 proletaria contro il fascismo\", un libretto diffuso clandestinamente in Italia (assist\u00e9 Secchia anche nel volume Il Monte Rosa \u00e8 sceso a Milano. La Resistenza nel Biellese, nella Valsesia, nella Valdossola, Torino 1958). \nRitorna in Italia sotto falso nome e svolge attivit\u00e0 politica come segretario interregionale della Federazione giovanile comunista d\u2019Italia (FGCd\u2019I) per l\u2019Emilia Romagna sulla scia della nuova politica inaugurata dai comunisti italiani all\u2019indomani della \u2018svolta\u2019, decisa dal VI Congresso dell\u2019Internazionale comunista (1928) e dal X Plenum del suo comitato esecutivo (1929), che prevedeva fra l\u2019altro la ripresa dell\u2019attivit\u00e0 clandestina in Italia nonostante l\u2019asprezza della repressione fascista. Arrestato l\u20198 novembre dello stesso anno a Bologna perch\u00e9 scoperto mentre organizzava manifestazioni clandestine per celebrare l\u2019anniversario della Rivoluzione d\u2019ottobre, Moscatelli fu deferito al Tribunale speciale per la difesa dello Stato, che lo condann\u00f2 a 16 anni e 8 mesi di reclusione all'interdizione perpetua dai pubblici uffici, a 3 anni di vigilanza speciale e a 2.000 lire di multa per aver ricostituito il PCI, per propaganda comunista, per uso di documenti falsi ed espatrio clandestino. Viene incarcerato a Volterra, dove resta tre mesi in isolamento dopo aver organizzato una protesta, a Civitavecchia (insieme a Pietro Secchia, Umberto Terracini, Leo Valiani, Manlio Rossi Doria), e infine ad Alessandria. Viene liberato nel dicembre del 1935, dopo l'applicazione dell'amnistia del decennale e di vari condoni, e sottoposto a libert\u00e0 vigilata.\nL'8 marzo 1937 viene arrestato a Serravalle Sesia accusato di aver scritto frasi sovversive sui muri della cartiera. Scarcerato dopo sei mesi trascorsi nel carcere di Vercelli, grazie a una lettera scritta di suo pugno in cui ripudi\u00f2 il comunismo fu liberato, pur restando sotto stretto controllo della polizia. In seguito a quella lettera, che ne provoc\u00f2 l\u2019espulsione dal PCd\u2019I, accanton\u00f2 l\u2019attivit\u00e0 politica, rientr\u00f2 nella natia Borgosesia dove apr\u00ec un ufficio commerciale e, nel 1938, spos\u00f2 Maria Leoni, che gli diede due figlie, Carla e Nadia. \nIl 26 luglio 1943, improvvisa a Borgosesia una manifestazione e dirige il movimento antifascista in Valsesia, riallacciando i contatti con altri antifascisti e in particolare con Secchia. Dopo l'8 settembre 1943 \u00e8 tra i promotori del Comitato valsesiano di Resistenza (il futuro CLN), che organizza gli sbandati e la guerriglia. Arrestato il 29 ottobre dai Carabinieri su richiesta del comando germanico di Vercelli, viene prontamente liberato dai suoi compagni e da numerosi concittadini che attaccano la caserma.\nSi rifugia sul monte Briasco e organizza con Eraldo Gastone (Ciro), azioni di guerriglia con il distaccamento \"Gramsci\", contro il quale dal dicembre del 1943 vengono inviate truppe nazifasciste. Il numero dei seguaci di Ciro e Cino cresce fino a diventare la \"6\u00aa Brigata garibaldina\" costituita in Italia. I garibaldini valsesiani sono sottoposti a duri attacchi e rastrellamenti dalla Legione Tagliamento tra l'inverno del 1943 e la primavera del 1944. Il 10 giugno 1944 viene costituita zona libera della Valsesia, la seconda in Italia. In questo periodo Moscatelli e Gastone riorganizzano le formazioni e costituiscono una divisione in Valsesia e, nei mesi successivi, un'altra nell'Ossola. Moscatelli diventa commissario politico, fino alla Liberazione, del raggruppamento delle divisioni garibaldine della Valsesia-Ossola-Cusio-Verbano, di cui Gastone fu il comandante militare.\nAlla fine della guerra saranno 12 le brigate che fanno capo a Moscatelli e Gastone. Sono inquadrate in 4 divisioni, riuniscono circa 3.000 uomini, e sono sottoposte alle dirette dipendenze del Comando generale delle brigate Garibaldi e del Comando generale del Corpo Volontari della Libert\u00e0. Moscatelli sa destreggiarsi bene sia nelle azioni di guerra che come esponente politico, attirandosi l'appoggio di molte componenti politiche dello schieramento antifascista e trasformandosi in personaggio leggendario. La sua popolarit\u00e0 \u00e8 tale che diventa il protagonista di molte canzoni partigiane, in genere cantate utilizzando come base i motivi musicali in voga all'epoca (ad esempio \"li guida Moscatelli \\ son giovani e son belli, \\ hanno la Patria nel cuore \\ dal nemico traditore \\ lor la vogliono liberar\", oppure \"ma chi nel sangue si sent\u00ec italiano \\ con Moscatelli and\u00f2 a fare il partigiano\").\nNell'aprile 1945 le forze garibaldine che fanno capo a Moscatelli prendono parte alla liberazione di Novara e poi entrano esultanti a Milano, dove, in piazza Duomo, Moscatelli partecipa al grande comizio partigiano con Luigi Longo e altri capi del CLNAI. Per i meriti nella lotta partigiana, Moscatelli \u00e8 congedato con il grado di tenente colonnello. Riceve la medaglia d'argento al valor militare, la decorazione statunitense Bronze Star Medal e la polacca \"Krzy\u017c Partyzancki\". Diventa sindaco di Novara e deputato alla Costituente per il PCI nella circoscrizione Torino-Novara-Vercelli, raccogliendo 45.282 preferenze.\nHa scritto e pubblicato nel 1962 due racconti anche sul Pioniere dal titolo: \"Partigiani della Valsesia\" n\u00b0 15/1962 e \"Le cifre parlanti\" n\u00b0 16/1962\nNel terzo governo De Gasperi \u00e8 sottosegretario alla presidenza del Consiglio dei ministri per l'assistenza ai reduci e ai partigiani. Nel 1948 entra in Senato come senatore di diritto per la condanna subita dal Tribunale speciale per la sicurezza dello Stato durante il fascismo, risultando il pi\u00f9 giovane senatore della legislatura; viene poi eletto alla Camera nel 1953 e nel 1958. Contemporaneamente svolge un'intensa attivit\u00e0 organizzativa nel PCI, nell'ambito delle attivit\u00e0 dell'Associazione Nazionale Partigiani d'Italia (ANPI) per preservare la storia della Resistenza fondando a Borgosesia nell'ottobre del 1974 L'Istituto per la storia della Resistenza e della societ\u00e0 contemporanea nelle province di Biella e Vercelli a lui intitolato nel 1982, essendo gi\u00e0 stato tra i promotori della fondazione dell'Istituto Storico della resistenza Piero Fornara. Con Secchia scrive \"Il Monte Rosa \u00e8 sceso a Milano\", pubblicato da Einaudi nel 1958.\nDirettore del giornale \"La Stella Alpina\".\nLa Stella Alpina viene pubblicata dal 15 Ottobre 1944 al 1 Aprile 1951, con la seguente scansione:\nLa Stella Alpina. Organo del comando unificato garibaldino del Sesia-Cusio-Ossola e Verbano dal 15 Ottobre 1944 al 12 agosto 1945\nLa Squilla Alpina. Settimanale indipendente di informazioni politiche, economiche, culturali e sportive dal 16 Settembre 1945 al 17 febbraio 1946 (Della Squilla Alpina sono stati pubblicati: 23 numeri dal 16 settembre 1945 al 17 febbraio 1946, dal n. 13 del 9 dicembre 1945 il periodico \u00e8 stato pubblicato anche nelle edizioni locali: Novarese, Biellese, Canavese, Ossola e Verbano).\nLa Stella Alpina. Settimanale indipendente d\u2019informazioni dal 24 Febbraio 1946 al 1 aprile 1951."}
{"id": "91876", "revid": "125836793", "url": "https://it.wikipedia.org/wiki?curid=91876", "title": "Il pranzo \u00e8 servito", "text": "Il pranzo \u00e8 servito \u00e8 stato un quiz televisivo italiano a premi, ideato da Corrado e Stefano Jurgens, andato in onda su Canale 5 dal 13 settembre 1982 al 12 settembre 1992, su Rete 4 dal 14 settembre 1992 al 26 giugno 1993 e su Rai 1 dal 28 giugno al 10 settembre 2021. Il programma \u00e8 stato condotto prima da Corrado dal 1982 al 1990, successivamente da Claudio Lippi dal 1990 al 1992, da Davide Mengacci dal 1992 al 1993 e da Flavio Insinna nel 2021.\nIl programma.\nIl programma venne ideato da Corrado e dal suo staff di autori (il fratello Riccardo Mantoni, con il quale condivide lo pseudonimo \"Cor\u00ecma\", Stefano Jurgens, Stefano Santucci e Jacopo Rizza, giudice di gara dal 1986 al 1990). La conduzione del programma venne affidata per otto stagioni, dal 1982 al 1990, allo stesso Corrado, successivamente sostituito da Claudio Lippi, che per\u00f2 dovette abbandonare il programma dopo breve tempo per problemi di salute, e poi a Davide Mengacci.\nIl programma \u00e8 un gioco a quiz a cui prendono parte due concorrenti che si misurano in varie prove, tra cui domande classiche dette \"domande da fermo\", alcune prove pratiche e tre domande finali. Scopo ultimo del gioco \u00e8 quello di completare un tabellone raffigurante le cinque portate tradizionali del pranzo: primo, secondo, formaggio, dolce e frutta. Ogni risposta esatta o prova superata consentiva ai concorrenti di girare una ruota che girando permetteva - attraverso un apposito foro - di vedere le portate da conquistare apparirvi dentro; alle cinque portate si aggiungevano il Jolly che permetteva di guadagnare una portata a scelta, e la \"Dieta\", che invece non faceva guadagnare nulla ai concorrenti.\nA partire dal 14 settembre 1992, il programma cambi\u00f2 la fascia oraria e cambi\u00f2 il nome in \"La cena \u00e8 servita\" e cambi\u00f2 pure la rete, da Canale 5 a Rete 4, la scenografia e alcune norme del regolamento, sempre condotto da Mengacci. Dal 1\u00ba marzo 1993, in seguito ai bassi ascolti, venne deciso il ritorno al vecchio formato, con alcune modifiche all'orario e alla scaletta; tuttavia questo non miglior\u00f2 le cose e il programma venne chiuso definitivamente il 26 giugno 1993.\nNel 2021 il programma torna in onda su Rai 1 durante il periodo estivo con la conduzione di Flavio Insinna.\nStoria del programma.\nConduzione di Corrado (1982-1990).\n\"Il pranzo \u00e8 servito\" nacque dalla collaborazione tra Corrado e Silvio Berlusconi, proprietario della rete televisiva Canale 5. Nelle intenzioni di Berlusconi, il programma avrebbe dovuto essere lanciato nella fascia oraria del mezzogiorno, fino ad allora non ancora utilizzata dalla Rai e poco considerata dalle prime televisioni private. Corrado e i suoi autori svilupparono una trasmissione in grado di giocare sulle abitudini alimentari degli italiani.\nNell'aprile del 1982 venne registrata la puntata pilota nello studio Cinepalace a Roma, alla presenza dello stesso Berlusconi. La scenografia era molto semplice: una tovaglia imbandita a quadri bianchi e blu, una grande ruota a forma di piatto con tanto di posate ai due lati e con un foro in alto al centro, dal quale sarebbero comparse le portate conquistate dai concorrenti. Le postazioni dei concorrenti erano formate da una pila di dieci piatti su cui erano posizionati due display che sarebbero serviti da supporto per alcune domande.\nLa trasmissione di prova venne giudicata positivamente e iniziarono le registrazioni delle puntate ufficiali, che andarono in onda a partire dal 13 settembre 1982 su Canale 5 dalle ore 13:00 alle ore 13:30. Conduceva Corrado, coadiuvato dalla valletta Linda Lorenzi.Il programma riscosse un buon successo, tanto da convincere Corrado ad abbandonare definitivamente la Rai per passare alla Fininvest.Nel marzo del 1983 le registrazioni cominciarono a essere fatte nel Teatro 2 della Dear, sempre a Roma.\nLa seconda stagione (26 settembre 1983-30 giugno 1984) registr\u00f2 due novit\u00e0 di rilievo: la prima fu l'anticipazione dell'inizio del programma (dalle 13:00 si spost\u00f2 alle 12:40) e il conseguente allungamento della programmazione da 30 a 50 minuti; la seconda fu il raggiungimento della puntata n. 500, andata in onda il 26 giugno 1984 con due concorrenti speciali: Lino Banfi e Raimondo Vianello. Le vincite dei due \"concorrenti\", ammontanti a circa di lire, vennero devolute in beneficenza.\nLa terza stagione (17 settembre 1984-29 giugno 1985), vide il trasferimento del programma allo Studio 2 del Centro Safa Palatino a Roma.\nNegli anni '80 il quiz ebbe vari programmi rivali; sulla controprogrammazione di Rai 1 a \"Il pranzo \u00e8 servito\" di Corrado c'\u00e8 da specificare che, nell'autunno 1982, la prima rete Rai non controprogrammava nulla al quiz di Canale 5 in quanto il servizio pubblico all'epoca non aveva ancora coperto quella fascia oraria (fino alle ore 13:30 c'erano solamente alcune rubriche culturali del DSE e alcuni sceneggiati come era successo anche dal 1989 fino al 1992); a partire dall'autunno del 1983 anche Rai 1 inizi\u00f2 a coprire la fascia del mezzogiorno con \"Pronto Raffaella?\" condotto dall'ex partner di Corrado in \"Canzonissima\" e \"Fantastico\", Raffaella Carr\u00e0; dall'autunno 1985 and\u00f2 in onda, per altre due stagioni, \"Pronto, chi gioca?\" condotto da Enrica Bonaccorti; dall'autunno 1987 inizi\u00f2 invece \"Pronto, \u00e8 la Rai?\", con Giancarlo Magalli e Simona Marchini e, dall'autunno 1988, fu invece la volta di \"Via Teulada 66\", condotto da Loretta Goggi.\nLa trasmissione di Corrado guadagn\u00f2 molti telespettatori a partire dall'autunno 1987 in seguito dell'abbandono, da parte di Raffaella Carr\u00e0 ed Enrica Bonaccorti, della fortunata trasmissione del mezzogiorno di RaiUno intitolata prima \"Pronto Raffaella?\" ed in seguito \"Pronto, chi gioca?\", che registrava ben 14 milioni di telespettatori al giorno; con il testimone lasciato nell'autunno 1987 a Giancarlo Magalli con \"Pronto, \u00e8 la Rai?\" il mezzogiorno di RaiUno, pur mantenendo una buona audience, non riusc\u00ec pi\u00f9 a registrare lo stesso livello di ascolti che aveva con \"Pronto Raffaella?\" e \"Pronto, chi gioca?\", e stessa cosa varr\u00e0 anche per il successivo \"Via Teulada 66\" della stagione 1988-1989. Pertanto il quiz di Canale 5 divenne dalla stagione 1987-1988 il programma leader della fascia oraria del mezzogiorno.\nNel 1985 \"Il pranzo \u00e8 servito\" conquist\u00f2 il Telegatto per la categoria Quiz, battendo anche il \"Re del Quiz\" Mike Bongiorno. Il premio venne ritirato dal regista Lino Procacci perch\u00e9 Corrado era ancora convalescente da un intervento alle corde vocali.\nDurante la quarta stagione (23 settembre 1985-28 giugno 1986), ci fu un nuovo trasferimento (dallo Studio 2 del Centro Safa Palatino allo studio Clodio di Via Riboty 18, quest'ultimo diventato poi un supermercato Sma) e venne apportata la prima modifica al regolamento con riferimento alle domande finali.\nSostanziali modifiche avvennero nella quinta stagione (29 settembre 1986-27 giugno 1987): venne completamente rivista la scenografia e la sigla del programma, e vennero ampliate le zone per il pubblico. Venne modificato anche il \"cast\": Corrado venne affiancato da Cinzia Petrini (che sostitu\u00ec la Lorenzi come valletta) e da Vittorio Marsiglia nella parte del maggiordomo. In regia Procacci venne sostituito da Luigi Ciorciolini.\nIn questa edizione \"Il pranzo \u00e8 servito\" celebr\u00f2 la puntata n. 1000 e fu il primo quiz italiano a raggiungere questo traguardo. Per festeggiare furono ospiti in studio Lino Procacci e Linda Lorenzi (fino alla stagione precedente rispettivamente regista e valletta del programma), mentre i concorrenti vennero estratti a sorte fra il pubblico e sostituiti ad ogni \"manche\". Il ricavato di quella puntata, di lire, venne interamente devoluto in beneficenza.\nL'inizio della sesta stagione (28 settembre 1987-25 giugno 1988) fu segnato da un altro avvicendamento in regia: Ciorciolini venne sostituito da Stefano Vicario, regista anche de \"La corrida\", altro programma ideato e condotto dallo stesso Corrado. Il successo del programma aument\u00f2, tanto che nacquero i primi concorsi ad esso legati.\nNella stagione 1988-1989 ci fu un nuovo spostamento di studio, dallo Studio Clodio allo studio 1 del Centro Safa Palatino a Roma.\nPer l'ottava stagione (25 settembre 1989-30 giugno 1990), vennero apportate nuove modifiche alla scenografia e al regolamento delle domande finali; questa stagione per\u00f2 segn\u00f2 anche l'abbandono della conduzione (dopo ben 1.932 puntate) da parte di Corrado, in seguito ad un delicato intervento ai polmoni subito all'inizio del 1990, che lo costrinse ad abbandonare temporaneamente il video.\nConduzione di Claudio Lippi (1990-1992).\nIl 1\u00ba ottobre 1990 inizi\u00f2 la nona stagione de \"Il pranzo \u00e8 servito\" con un passaggio di consegne fra il vecchio conduttore Corrado (che rest\u00f2 per\u00f2 fra gli autori) e il nuovo conduttore Claudio Lippi, proveniente dall'esperienza di \"Giochi senza frontiere\". Cambiarono pure il regista (Elisabetta Nobiloni Laloni in sostituzione di Vicario), lo studio (dallo Studio 1 allo Studio 2, sempre al Centro Safa Palatino a Roma) e l'orario (anticipato alle ore 12:00). Inoltre, venne dato un valore alle \"portate doppie\".\nNonostante il cambio di conduzione, la trasmissione mantenne buoni indici di ascolto e guadagn\u00f2 la terza nomination al Telegatto nel 1991, che per\u00f2 and\u00f2 a \"Telemike\" di Mike Bongiorno.\nQuesta stagione si rivel\u00f2 per\u00f2 alquanto sfortunata per Claudio Lippi, che dapprima si ammal\u00f2 (nel dicembre 1990) e poi si frattur\u00f2 un braccio (nel marzo 1991). Dal 3 al 29 dicembre, Lippi venne sostituito proprio da Corrado, che torn\u00f2 cos\u00ec a condurre il programma e che festeggi\u00f2, nella data del 18 dicembre 1990, la puntata n. 2000. Come da consuetudine, alla puntata speciale parteciparono due VIP (Gianfranco D'Angelo e Giancarlo Magalli) nelle vesti di concorrenti. Lippi torn\u00f2 alla conduzione il 31 dicembre 1990.\nA gennaio 1991 due novit\u00e0: il 16 gennaio l'orario venne anticipato alle ore 11:45, e dal 21 gennaio Cinzia Petrini dovette abbandonare il programma perch\u00e9 incinta, sostituita fino al 29 giugno da Cristina Fantini.\nLa decima stagione (9 settembre 1991-12 settembre 1992) segn\u00f2 una profonda rivoluzione nel programma: la scenografia venne totalmente ripensata, cos\u00ec come le postazioni di gioco dei concorrenti (le pile di piatti lasciarono il posto a dei cappelli da cuoco e le caselle delle portate da girevoli diventarono luminose) e si cambi\u00f2 ancora una volta studio (dallo Studio 2 del Centro Safa Palatino allo Studio Clodio a Roma). I tre autori del programma (Stefano Santucci, gi\u00e0 collaboratore delle edizioni di Corrado, Vittorio Vighi e Antonio Miglietta) entrarono \"ufficialmente\" in studio nelle vesti di giudici di gara, mentre vennero aumentate le prove pratiche a discapito delle domande da fermo, e venne infine introdotta una nuova valletta: Luana Ravegnini (qui curiosamente chiamata Isabella, suo secondo nome, perch\u00e9 secondo Corrado il nome \"Luana\" era poco consono alla trasmissione).\nDal 13 gennaio 1992 il programma si allung\u00f2 di altri 15 minuti passando da 45 a 60 minuti, per fare da traino al neonato TG5. Gli ascolti si confermarono ottimi e ci\u00f2 port\u00f2 all'inaspettata decisione da parte del direttore di Canale 5 Giorgio Gori di prolungare la programmazione de \"Il pranzo \u00e8 servito\" (oltre a quella de \"La ruota della fortuna\" e di \"Ok, il prezzo \u00e8 giusto!\") anche per l'estate.\nConduzione di Davide Mengacci (1992-1993).\nL'improvvisa decisione di prolungare la trasmissione comport\u00f2 due sostanziali modifiche nel \"cast\", riguardanti dapprima il maggiordomo e successivamente il presentatore. Gianfranco Phino sostitu\u00ec infatti (per il solo periodo estivo) Vittorio Marsiglia, preso in contropiede dalla decisione della rete, ma durante le registrazioni Claudio Lippi annunci\u00f2 di non poter continuare la conduzione del programma perch\u00e9 le sue condizioni di salute erano peggiorate notevolmente (una volta addirittura svenne durante la registrazione di una puntata). Il 17 agosto 1992 Lippi viene dunque sostituito da Davide Mengacci, ma con una decisione improvvisa, la direzione di Canale 5 decise di chiudere il programma. Cos\u00ec Mengacci accompagn\u00f2 \"Il pranzo \u00e8 servito\" alla chiusura, che avvenne il 12 settembre 1992, esattamente il giorno prima di compiere 10 anni.\nDopo la chiusura di un ciclo durato ben 10 anni e 2481 puntate su Canale 5, il programma approd\u00f2 su Rete 4 nella fascia preserale con il nuovo titolo \"La cena \u00e8 servita\", non ottenendo per\u00f2 il successo sperato. Su richiesta dello stesso Corrado (che continuava a figurare fra gli autori), il 1\u00ba marzo 1993 si ritorn\u00f2 per l'ultima volta a \"Il pranzo \u00e8 servito\" e al suo vecchio regolamento. Vennero apportate poche modifiche scenografiche per recuperare la vecchia versione, cos\u00ec come alle portate (il \"consomm\u00e9\" venne rimpiazzato dai ravioli) e alla ruota. Il programma si divideva in due parti: la prima, con le 6 prove iniziali, andava in onda dalle ore 12:40 alle ore 13:30; la seconda, con le domande finali, alle ore 14:00 dopo il TG4. Gli ascolti per\u00f2 continuarono a diminuire; si fece un altro tentativo, anticipando tutta la trasmissione alle ore 11:35, ma il 26 giugno 1993 venne sancita la chiusura definitiva del programma.\nConduzione di Flavio Insinna (2021).\nIl 28 giugno 2021 il programma \u00e8 tornato in onda con la dodicesima edizione durante l'estate su Rai 1 dal luned\u00ec al venerd\u00ec dalle 14:00 alle 14:50 (ad eccezione delle puntate del 23 e 28 luglio 2021 andate in onda dalle 11:25 a 12:25), con la conduzione di Flavio Insinna dal Teatro delle Vittorie a Roma.\nIn quest'edizione, si torna al formato classico dove la ruota \u00e8 divisa in 12 spicchi con ogni portata raffigurata due volte, pi\u00f9 un jolly e una dieta.\nLa struttura del gioco prevede una parte iniziale composta dallo svolgimento di una serie di 5/7 giochi di vario tipo (musicali, di cultura generale, di memoria fotografica, etc.) e domande rivolte a entrambi i concorrenti, una prova pratica e una fase finale con tre domande rivolte singolarmente a ciascun concorrente.\nInoltre, in uno o pi\u00f9 momenti della puntata vi \u00e8 \"Il pranzo al telefono\", in cui il pubblico da casa tramite prenotazione pu\u00f2 partecipare al gioco telefonico, rispondendo ad una domanda di cultura generale. Il montepremi previsto \u00e8 di 100 euro in buoni spesa Eurospin (sponsor del programma che compare anche nella ruota come \"Jolly\") che si accumulano di puntata in puntata qualora nessun concorrente riuscisse ad indovinare. Questa edizione si \u00e8 conclusa il 10 settembre 2021.\nSpeciali e Spin-off.\nL'album de Il pranzo \u00e8 servito.\nIl 30 dicembre 1983 alle 20:30 and\u00f2 in onda una puntata speciale del programma dal titolo \"L'album de Il pranzo \u00e8 servito\", con Corrado che rivisse assieme ai volti noti di Canale 5 i momenti pi\u00f9 belli del programma fino ad allora trascorsi.\nLa merenda \u00e8 servita.\nNel pomeriggio del 25 dicembre degli anni compresi fra il 1984 e il 1988, and\u00f2 in onda su Canale 5 \"La merenda \u00e8 servita\", una speciale versione natalizia interamente dedicata ai bambini, in cui partecipavano due squadre ognuna composta da un bambino e una bambina. Le portate vennero adattate con riferimento ai dolci natalizi, e il premio finale consisteva in giocattoli.\n1500 ma non li dimostra.\nL'11 novembre 1988 (in piena settima stagione, 1988-1989) and\u00f2 in onda la puntata n. 1500. Per l'occasione, venne realizzato uno speciale in prima serata dal Teatro Olimpico di Roma dal titolo \"1500 ma non li dimostra\", in cui tutti i volti noti di Canale 5 di quel periodo si contesero delle portate speciali da di lire ciascuna, sotto lo sguardo di un altrettanto speciale giudice di gara: Mike Bongiorno. In platea erano presenti anche tutti i dirigenti Fininvest, Silvio Berlusconi in testa.\nLa cena \u00e8 servita.\nNella stagione 1992-1993 la trasmissione venne ripensata per la fascia del preserale. Nacque cos\u00ec \"La cena \u00e8 servita\", e and\u00f2 in onda dal 14 settembre su Rete 4 alle ore 18:10 dal Teatro 3 di Cinecitt\u00e0, e si avvalse di una scenografia pi\u00f9 elegante rispetto al vecchio \"Pranzo\", una villa con grandi vetrate che ricorda le grandi ville della campagna toscana. Vennero inoltre rivisti il regolamento, il montepremi in palio (decisamente pi\u00f9 alto rispetto al \"pranzo\"), e le portate di gioco, adattate in questo caso alle esigenze di una cena raffinata (\"consomm\u00e9\", aragosta, arrosto, formaggio e dessert). La ruota divent\u00f2 pi\u00f9 grande ed assunse le sembianze di un piatto elegante, con un sottopiatto argentato circondato da foglie di alloro. Davide Mengacci venne chiamato alla conduzione, affiancato ancora una volta da Luana Ravegnini e Vittorio Marsiglia. La trasmissione non ottenne per\u00f2 il successo sperato; la concorrenza dei quiz di Canale 5 \"Ok, il prezzo \u00e8 giusto!\" e \"La ruota della fortuna\" risult\u00f2 essere, infatti, troppo forte. Vennero apportati numerosi cambiamenti nell'orario di messa in onda, passando dalle ore 18:10 alle ore 18:00, per poi arrivare alle ore 19:30, senza per\u00f2 riuscire ad invertire la tendenza. Si decise pertanto di chiudere la trasmissione sabato 27 febbraio 1993.\nRegole del gioco.\nOgni puntata era composta di due parti. La prima era composta da sei prove, domande da fermo oppure prove pratiche, mentre la seconda era composta da tre domande finali.\nLe domande da fermo (dette cos\u00ec perch\u00e9 il concorrente non doveva spostarsi dalla propria postazione per rispondere, a differenza delle prove pratiche descritte di seguito), consistevano in indovinelli, domande di cultura generale, prove di memoria visiva, giochi di parole, stime di prezzi o di pesi e simili. Le modalit\u00e0 di risposta erano differenti a seconda della domanda: in alcune serviva la prenotazione da parte dei concorrenti mediante l'apposito pulsante, in altre la risposta andava scritta su una lavagnetta e confrontata con quella dell'avversario. Ogni risposta esatta dava la possibilit\u00e0 al concorrente di girare per una volta la ruota. Le domande erano inizialmente cinque; a partire dall'edizione 1991-1992 vennero per\u00f2 ridotte a due per lasciare pi\u00f9 spazio alle prove pratiche.\nLe prove pratiche consistevano in prove astruse e divertenti (come scrivere di schiena su una lavagna o correre con degli impedimenti ai piedi), che in alcuni casi prevedevano il coinvolgimento a vario titolo del pubblico in studio. Le prove variavano di puntata in puntata, e prevedevano una buona dose di autoironia sia da parte dei concorrenti che del pubblico. Durante la prima edizione l'unica prova pratica presente permetteva di compiere due giri di ruota al concorrente vincitore ed uno a quello sconfitto; a partire dalla seconda edizione la prova pratica valeva esattamente come le altre domande; infine dall'edizione 1991-1992 le prove pratiche salivano da una a quattro.\nLe domande finali restavano tre lungo tutte le edizioni del gioco, anche se variava il meccanismo alla base. Fino all'edizione 1984-1985, il concorrente sceglieva due argomenti fra quelli enunciati da Corrado: per il primo argomento veniva effettuata una sola domanda che, in caso di risposta esatta, permetteva di girare immediatamente la ruota per una volta; per il secondo venivano effettuate due domande che, in caso di risposta esatta, permettevano di girare la ruota per due volte. Tuttavia, in caso anche solo di una risposta errata, il concorrente perdeva la possibilit\u00e0 di effettuare entrambi i giri. La precedenza era data al concorrente in svantaggio.\nDall'edizione 1985-1986 venne cambiata la procedura e la precedenza era data al concorrente in vantaggio, mentre le domande erano scelte a caso dai concorrenti. In caso di tre risposte esatte su tre, il concorrente aveva diritto a girare la ruota per tre volte. In caso di una o due risposte esatte, al concorrente veniva data la possibilit\u00e0 di sostituire le domande a cui aveva dato una risposta sbagliata. In caso per\u00f2 di una nuova risposta sbagliata, il concorrente perdeva definitivamente la possibilit\u00e0 di effettuare tutti e tre i giri.\nSolo per l'edizione 1989-1990, le domande venivano differenziate per colore e difficolt\u00e0: le domande di colore verde erano a difficolt\u00e0 bassa e permettevano una scelta fra tre alternative, quelle di colore azzurro erano invece a difficolt\u00e0 media e permettevano una scelta fra due alternative, e infine le domande di colore rosa erano a difficolt\u00e0 alta e richiedevano una risposta secca. Ogni concorrente doveva scegliere una domanda per colore e, in caso di errore, poteva sostituire la domanda sbagliata solo con una domanda dello stesso colore. Questa regola per\u00f2 veniva soppressa a partire dall'edizione successiva, ma le domande restavano tuttavia differenziate per colore.\nNell'edizione 2021, il concorrente deve scegliere in modo casuale tre domande conservate in regime di massima segretezza (25 piatti colorati di azzurro, rosa, arancione, giallo e rosso raffiguranti le cinque portate) tra un insieme di molte domande presenti fisicamente su un supporto scenografico e presentate in modo che non siano leggibili, poi, per ogni risposta esatta il giocatore avr\u00e0 diritto ad un giro di ruota. In caso di risposta errata a una sola domanda, il concorrente pu\u00f2 tentare di rispondere ad un\u2019altra domanda a scelta, dove in caso di risposta esatta potr\u00e0 effettuare i tre giri di ruota, mentre in caso di errore perder\u00e0 il diritto ai due giri di ruota conquistati precedentemente.\nMontepremi.\nAd ogni portata era associato un \"valore calorico\" utile ai fini del gioco ed un valore monetario, che andava ad integrare il montepremi destinato a chi completava il \"Pranzo\". Di seguito, sono riportati i valori delle singole portate per le prime dieci edizioni.\nFino all'edizione 1989-1990, nel caso in cui un concorrente guadagnasse la stessa portata due o pi\u00f9 volte (cosiddetta \"portata doppia\"), il doppione non veniva calcolato. A partire dalla nona edizione (1990-1991), ogni portata doppia valeva 100.000 lire e andava a sommarsi alle altre portate conquistate. Il montepremi di base partiva da 1.000.000 di lire (500.000 nelle prime tre stagioni) e aumentava di 500.000 lire per ogni puntata in cui il \"Pranzo\" non veniva realizzato. A questo valore, come detto, si andavano ad aggiungere i valori di tutte le portate conquistate dal concorrente fino a quando non completava il \"Pranzo\". Con il passaggio all'edizione serale (\"La cena \u00e8 servita\"), il montepremi di base saliva da uno a 2.000.000 di lire, mentre restava invariato l'aumento di 500.000 lire a puntata. Cambiavano anche le portate e i corrispettivi valori calorici e monetari, di seguito riportati.\nNell'edizione 2021, le portate doppie non vengono calcolate e il montepremi base del \"Pranzo\" \u00e8 di 1.000 euro, a cui si aggiungono 500 euro di puntata in puntata, qualora nessun concorrente riuscisse a completarlo.\nIn aggiunta alle modifiche citate, veniva poi istituito un superpremio di di lire per chi vinceva il maggior numero di puntate nell'arco della settimana. In caso di parit\u00e0 fra i due concorrenti (ovvero, tre puntate vinte a testa), il superpremio era diviso a met\u00e0.\nIl vincitore.\nAl termine delle tre domande finali, vinceva chi era riuscito a completare il Pranzo o, se questo non era stato realizzato, chi aveva guadagnato il maggior numero di portate. In caso di uguale numero di portate guadagnate, si sommavano le calorie delle singole portate: vinceva chi ne totalizzava di meno. In caso di ulteriore parit\u00e0 vinceva il concorrente che pesava di meno fisicamente. Se eccezionalmente i concorrenti si pareggiavano anche nel peso corporeo si procedeva con una \"superdomanda\": chi dava la risposta esatta vinceva. La prima volta che questo accadde, tuttavia, entrambi i concorrenti in gioco vennero ammessi alla puntata successiva. Fino al 1992 il vincitore di ogni puntata restava in carica come campione finch\u00e9 non veniva battuto. A partire dall'edizione serale de \"La cena \u00e8 servita\", i concorrenti restavano in gioco per un'intera settimana e veniva proclamato vincitore chi, al termine delle sei puntate settimanali, aveva guadagnato pi\u00f9 soldi. Il vincitore restava quindi in carica anche per la settimana successiva.\nA partire dal 2021, il vincitore di puntata rimane campione in carica per un massimo di cinque puntate, inoltre, in caso di parit\u00e0 a livello di calorie, vincer\u00e0 il concorrente che avr\u00e0 risposto esattamente ad una domanda di spareggio tramite prenotazione al pulsante.\nMerchandising.\nNel 1983 la Editrice Giochi produsse il gioco da tavolo ispirato al programma. Quest'ultimo \u00e8 stato ricommercializzato nel 2021, con una nuova edizione, a seguito del ritorno della messa in onda del quiz nello stesso anno, prodotto da Clementoni.\nEsportazione del format.\nIl format, interamente creato in Italia, \u00e8 stato esportato in Spagna, dove \u00e8 stato trasmesso su Telecinco dal 1990 al 1993 con il titolo \"Entre platos anda el juego\"."}
{"id": "91878", "revid": "1573940", "url": "https://it.wikipedia.org/wiki?curid=91878", "title": "Galerida cristata", "text": "La cappellaccia (\"Galerida cristata\" ()) \u00e8 un uccello della famiglia degli Alaudidi.\nDescrizione.\nLeggermente pi\u00f9 grande dell'allodola comune, si distingue da questa per il piumaggio pi\u00f9 grigio e una cresta pi\u00f9 grande che resta visibile anche quando \u00e8 ripiegata. Ha un becco appuntito e con la parte inferiore piatta. La parte inferiare delle ali e rossiccia.\nLunghezza: 17 cm. Apertura alare: da 29 a 34 cm. Peso: da 35 a 45 g.\nBiologia.\nVoce.\nIl canto \u00e8 melodioso ma monotono. Canta sia in volo che a terra con verso ripetitivo di 3 note con toni bassi e alti.\nAlimentazione.\nSi nutre di semi e insetti, mentre i primi prevalgono nella stagione estiva i secondi permettono alla specie di superare la stagione fredda. \nRiproduzione.\nGregario resta normalmente nella stessa zona per tutto l'anno, nidifica tra aprile e giugno. Costruisce il nido in piena terra con 4 o 6 uova (22x17mm), di colore variabile tra il giallo e il bianco rossiccio, macchiettato di grigio e giallo-marrone. Nidifica due o tre volte all'anno. La cova fatta sia dalla femmina che dal maschio, dura 12 13 giorni. I pulcini sono coperti da una lunga peluria giallo paglia. Dopo 10 giorni abbandonano il nido e dopo 20 giorni volano.\nDistribuzione e habitat.\nHa un ampio areale che comprende Europa, Africa e Asia.\n\u00c8 un comune frequentatore degli spazi aperti e coltivati.\nSistematica.\nSono note le seguenti sottospecie:"}
{"id": "91879", "revid": "1745361", "url": "https://it.wikipedia.org/wiki?curid=91879", "title": "Gallego", "text": ""}
{"id": "91881", "revid": "2225", "url": "https://it.wikipedia.org/wiki?curid=91881", "title": "Legge di metcalfe", "text": ""}
{"id": "91882", "revid": "1337338", "url": "https://it.wikipedia.org/wiki?curid=91882", "title": "Canone (arte)", "text": "Il canone () era impiegato per rispettare le proporzioni tra l'altezza e la lunghezza delle varie parti del corpo umano. prima di riportarli sul muro i pittori eseguivano i loro disegni su fogli di papiro. Essi preparavano un grande schema reticolato , una vera e propria griglia formata da 19 file di quadrati orizzontali e 19 verticali. Gli Egizi ritenevano che rappresentando una figura secondo il canone il soggetto fosse aiutato a raggiungere la vita nell'aldil\u00e0. Gli Egizi quindi elaborarono un metodo rigoroso per rappresentare la figura umana. \nStoria.\nSolo dopo la preistoria e l'arte mesopotamica cominciano a determinarsi dei criteri in ambito artistico.\nArte egizia.\nIn Egitto il canone artistico non era sempre una norma seguita e rispettata, soprattutto per quanto riguarda l'architettura. I criteri venivano man mano \"aggiornati\". Il canone egiziano solitamente era applicato pi\u00f9 per fini pratici che per funzionalit\u00e0 estetiche. Il sistema di quadrettatura sui blocchi da scolpire permise di realizzare raffigurazioni identiche ma di dimensioni diverse.\nNella pittura gli egiziani erano pi\u00f9 inflessibili, e gli affreschi (soliti delle costruzioni funerarie) erano riportati su due sole dimensioni, e non in tre. Le figure umane ottenevano cos\u00ec delle posizioni impossibili: spalle di fronte, la testa, le gambe e il bacino di profilo, i piedi identici e non sembrano avere dita; la faccia \u00e8 di profilo tranne l'occhio che \u00e8 invece frontale.\nLa figura umana veniva rappresentata all'interno di una griglia di 18 quadrati (la prima linea partiva dalla pianta dei piedi mentre l'ultima arrivava all'altezza dell'attaccatura dei capelli): essa \u00e8 presente sin dal primo documento giunto fino a noi (la tavoletta di Narmer), tuttavia nel periodo tardo i quadrati aumentano a 22.\nArte greca.\nPer quanto concerne il periodo arcaico non \u00e8 stato ancora possibile ricostruire i supposti canoni applicati alla statuaria dalle scuole artistiche greche sia per la mancanza quasi assoluta di riscontri letterari, sia perch\u00e9 le ricerche basate sulla misurazione di originali non hanno potuto fornire un valido aiuto: le soluzioni fino ad oggi proposte si presentano radicalmente divergenti.\nTuttavia appare largamente accettata dalla maggior parte degli studiosi l'ipotesi che il secondo canone egizio fosse noto ed utilizzato da alcune botteghe greche per le proporzioni del tipo statuario del\" kouros \"e della \"kore\".\nLa \"ponderazione\" \u00e8 una delle regole del canone dell'arte greca. Consiste nel bilanciamento del peso del corpo (pondus) sugli arti inferiori; il chiasmo o quadratio \u00e8 la corrispondenza fra gli arti superiori ed inferiori, per esempio, al braccio destro in tensione corrisponde la gamba sinistra in tensione e viceversa.\nFu Policleto ad elaborare il pi\u00f9 noto modello di proporzionamento delle immagini umane e scrisse a commento della sua statua modello un trattato.\nScelte analoghe stanno alla base della teoria del modulo nell'architettura greca."}
{"id": "91888", "revid": "1305772", "url": "https://it.wikipedia.org/wiki?curid=91888", "title": "Galiziano", "text": ""}
{"id": "91892", "revid": "2220313", "url": "https://it.wikipedia.org/wiki?curid=91892", "title": "Sturmtruppen", "text": "Sturmtruppen \u00e8 un fumetto comico satirico italiano, ideato e disegnato da Bonvi. Pubblicato dal 1968 sotto forma di strisce giornaliere, tra il 1984 e il 1985 pass\u00f2 gradualmente al formato in tavole, che mantenne fino alla fine della produzione nel 1995, dovuta alla scomparsa dell'autore. Ambientato al fronte, il fumetto \u00e8 una raffigurazione satirica della seconda guerra mondiale dal punto di vista delle truppe d'assalto tedesche, spesso condita da situazioni surreali. I personaggi, quasi tutti anonimi soldati o graduati, parlano un italiano storpiato da suffissi e suoni tipicamente tedeschi.\n\u00c8 stato il primo fumetto italiano realizzato nel formato a strisce giornaliere e per molto tempo ha goduto di vasta popolarit\u00e0 non solo in Italia, venendo pubblicato su un vasto numero di giornali, riviste e libri e tradotto in undici lingue diverse tra cui il russo, divenendo quindi il primo fumetto straniero mai pubblicato nell'allora Unione Sovietica. Al fumetto si ispirano due lungometraggi ufficiali: 1976 e del 1982, 2 film apocrifi/parodie ovvero Kakkientruppen e Von Bottoglionen Sturmfurher e anche un Videogioco .\nStoria editoriale.\nLa serie a strisce esord\u00ec su \"Paese Sera\" il 23 novembre 1968 a seguito di un concorso indetto dal quotidiano per una striscia a fumetti italiana inedita che Bonvi aveva vinto e poi anche sull'Almanacco della IV edizione del Salone dei Comics di Lucca nel novembre 1968. Nel 1969 la serie venne pubblicata sul quotidiano \"L'Ora\" e sulla rivista di fumetti \"Off-Side\" dell'Editoriale Nova e, nel corso degli anni, verr\u00e0 edita su altri giornali e periodici come \"Segretissimo\" e la \"Gazzetta di Parma\". Negli anni settanta viene pubblicata dall'Editoriale Corno su varie testate come \"Eureka\" dal 1972 al 1975 dove si interrompe per circa un anno e riprendere nel 1976 con la striscia n\u00b0 1350; lo stesso editore pubblica anche 18 albi monografici dedicati alla serie collana \"Eureka Pocket\" e poi due volumi della collana Comics Cartoons e, nel 1978, esord\u00ec la collana \"Sturmtruppen Coloren\" seguito da \"Sturmtruppen Mese\" nel 1981 e da \"Il Meglio di Sturmtruppen\" (1983). Con il fallimento dell'Editoriale Corno nel 1984, la serie \u00e8 ripresa nel 1985 prima dalla Garden Editoriale sempre di Andrea Corno per una serie di pochi numeri e poi dalla Comic Art con un nuovo mensile, \"Sturmtruppen, Il mensilen degli Eroi della patrien\" e, dal 1986, dalla \"Gene Vincent\", che pubblica un albo a formato orizzontale, \"Sturmtruppen\", pubblicato per 69 numeri fino al 1994 (gli ultimi sette pubblicati dalla Franco Cosimo Panini).\nLa serie si \u00e8 interrotta con la morte dell'autore nel 1995 che aveva realizzato complessivamente 5866 tra strisce e tavole. Dopo la morte dell'autore, Leo Ortolani e Clod (Claudio Onesti), hanno realizzato una nuova serie di strisce per la rivista \"Il Giornalino\".\nPersonaggi principali.\nLa gran parte delle strisce delle \"Sturmtruppen\" ha come protagonisti anonimi soldati chiamati con nomi tedeschi piuttosto comuni (Fritz, Franz, Otto e altri), talvolta accompagnati da un soprannome. Oltre a questi, vi \u00e8 un certo numero di personaggi ricorrenti. Ecco i principali:"}
{"id": "91896", "revid": "2225", "url": "https://it.wikipedia.org/wiki?curid=91896", "title": "Franco Bonvicini", "text": ""}
{"id": "91911", "revid": "1610933", "url": "https://it.wikipedia.org/wiki?curid=91911", "title": "Capellaccia", "text": ""}
{"id": "91918", "revid": "2161050", "url": "https://it.wikipedia.org/wiki?curid=91918", "title": "Teofrasto", "text": "Fu discepolo di Aristotele a cui succedette come scolarca nella direzione del Liceo (il \"Peripato\") nel 322 a.C..\nBiografia.\nIl suo nome era in realt\u00e0 \"Tirtamo\", ma fu Aristotele stesso a chiamarlo Teofrasto per la grazia e la soavit\u00e0 del suo eloquio. Secondo alcune fonti, era figlio di Melanta, un tintore, e Argiope. Si dice, inoltre, che avesse un figlio di nome Cercione.\nIn patria fu allievo di Leucippo, un suo concittadino; in seguito di Platone e di Aristotele.\nQuando Aristotele si trasfer\u00ec a Calcide, divenne, durante la 114\u00aa olimpiade, la guida della scuola; fu anche maestro del poeta comico Menandro e del filosofo Epicuro. Inoltre si pensa sia stato mentore di un filosofo chiamato Pompilo. L'affetto e la stima fra i due fu tanto grande che Aristotele, nel suo testamento, affid\u00f2 a lui i suoi figli, la sua biblioteca e le sue opere originali, e lo design\u00f2 come suo successore alla guida del Liceo, a scapito di altri filosofi illustri quali Eudemo di Rodi e Aristosseno.\nTeofrasto fu a capo della scuola peripatetica per 35 anni, fino alla sua morte nel 287 a.C. Sotto la sua guida la scuola conobbe un grande sviluppo, tanto che arriv\u00f2 a contare circa 2000 studenti. Anche il poeta comico Menandro fu tra i suoi discepoli.\nTanta era la sua fama presso gli ateniesi che, quando venne accusato di empiet\u00e0 da Agnonide, manc\u00f2 poco che l'accusa ricadesse su quest'ultimo: a causa di tale incriminazione, dovette comunque lasciare la citt\u00e0 di Atene per poco tempo, nonostante l'ottima reputazione di cui godeva.\nMor\u00ec all'et\u00e0 di ottantacinque anni, poco dopo aver terminato i suoi ultimi lavori.\nAlla sua morte, gli ateniesi decretarono il lutto cittadino.\nOpere.\nSembra che l'attivit\u00e0 di Teofrasto si sia estesa a tutti i campi della conoscenza contemporanea. I suoi scritti, probabilmente, trattavano in maniera leggermente differente i temi che anche Aristotele aveva trattato; di certo erano pi\u00f9 dettagliati. I suoi scritti ammontavano a 223, secondo il catalogo trasmesso da Diogene Laerzio.\nTrattati botanici.\nTra le sue opere rivestono grande importanza i due ampi trattati botanici. Nel primo, \"Historia plantarum\" (\u03a0\u03b5\u03c1\u1f76 \u03a6\u03c5\u03c4\u1ff6\u03bd \u0399\u03c3\u03c4\u03bf\u03c1\u03af\u03b1\u03c2), classifica le piante secondo il loro portamento, distinguendo, in ognuno di questi gruppi, specie, variet\u00e0 e forme e cita anche alcune famiglie di piante (Graminacee, Leguminose, Conifere e Palme): in quest'opera sono nominate circa 455 piante e Teofrasto classifica e descrive le variet\u00e0 di alberi, piante di particolari regioni, arbusti, piante erbacee e cereali; nell'ultimo dei nove libri si concentra sui succhi e sulle propriet\u00e0 medicinali delle erbe.\nNel \"De causis plantarum\" (\u03a0\u03b5\u03c1\u1f76 \u03c6\u03c5\u03c4\u03b9\u03ba\u1ff6\u03bd \u03b1\u1f30\u03c4\u03b9\u1ff6\u03bd), Teofrasto si rivolge alla fisiologia: nei libri I-II si sofferma sulla generazione, il germogliamento e la fruttificazione, oltre che sugli effetti del clima. Nei libri III-IV studia la coltivazione e l'agricoltura, mentre nei libri V-VI discute malattie e altre cause di morte delle piante, viene spiegato che la vegetazione dipende da cause esterne e si enunciano anche varie tecniche di coltivazione.\nDella piet\u00e0.\nIl trattato \"Della piet\u00e0\", scritto da Teofrasto probabilmente nel 316-315 a.C., \u00e8 una delle pi\u00f9 importanti opere sulla piet\u00e0 e sulla giustizia per tutti i viventi che la Grecia antica ci abbia tramandato. In quest'opera, Teofrasto si appella al concetto di \"giustizia\" per riferirsi al rapporto tra l'uomo e gli animali: egli condanna i sacrifici cruenti ed il consumo di carne, affermando che uccidere animali \u00e8 ingiusto, perch\u00e9 li priva della vita. Teofrasto si fa quindi sostenitore del vegetarianismo, scrivendo ad esempio:\nSotto tale aspetto, Teofrasto si discosta nettamente dal suo maestro Aristotele, che nell\"'Etica\" affermava la radicale differenza tra uomini e animali, tanto da escludere la possibilit\u00e0 di una giustizia verso questi ultimi. Le tesi di Teofrasto verranno poi riprese da Porfirio nell'opera \"Astinenza dagli animali\", e gi\u00e0 molto prima da Stratone di Lampsaco.\nI \"Caratteri\".\nUn discorso a parte meritano i suoi \"Caratteri\". L'opera \u00e8 una breve, ma incisiva e dettagliata descrizione di alcuni modelli morali, e costituisce un vivo ritratto della vita del suo tempo. Alcuni studiosi ritengono l'opera uno scritto unico; altri sostengono che si tratti di testi scritti in periodi diversi e riuniti sotto uno stesso titolo solo dopo la morte dell'autore; altri ancora pensano che facesse parte di un'opera sistematica di dimensioni maggiori, anche se lo stile non sembra avvalorare quest'ultima tesi.\nPi\u00f9 che di ritratti si tratta di caricature delle figure morali, come lo spilorcio, il diffidente, l'adulatore e lo sfacciato, solitamente possedute da manie che suscitano l'ilarit\u00e0 e talvolta un senso di fastidio. L'autore descrive le caratteristiche della tipica vita ateniese della fine del IV secolo. Ogni tipo di figura morale viene focalizzata con una breve introduzione del difetto seguita da una elencazione degli atteggiamenti caratteristici. Attraverso un'osservazione empirica della vita riprende, in maniera sempre pi\u00f9 dettagliata, gli schemi dei vizi e delle virt\u00f9 gi\u00e0 studiati da Platone e ripresi e approfonditi da Aristotele.\nL'opera ebbe fortuna anche in epoche successive, fu ad esempio di riferimento per molti drammaturghi nel tratteggiare i personaggi e \"tipi umani\" delle loro commedie (come per Menandro, ne \"Il misantropo\"); il testo giunto sino a noi mostra evidenti segni di alterazioni, interpolazioni e rimaneggiamenti.\nI \"Caratteri\" si compongono di 30 capitoli, preceduti da un proemio:\nLe proposizioni proslettiche.\nTeofrasto ha avuto una parte importante nello sviluppo della logica classica. La sua funzione gli ordinava la propagazione dell'insegnamento del maestro. Nell'esporlo per\u00f2, egli non ha mancato di apportarvi parecchie novit\u00e0, come la sua teoria delle proposizioni proslettiche, un certo sviluppo della quantificazione. Nell'analisi che fa della proposizione universale egli reca un'idea interessante: la proposizione \"A \u00e8 predicato universalmente di B\" pu\u00f2 infatti essere espressa, in forma pi\u00f9 esplicita, cos\u00ec: \"ci\u00f2 di cui B \u00e8 predicato universalmente, di ci\u00f2 A \u00e8 anche predicato universalmente\". In effetti in questa nuova formula vediamo che i due termini A e B, anzich\u00e9 essere tra loro in rapporto di predicato a soggetto, sono posti ora sullo stesso piano e trattati entrambi come attributi, predicabili di uno stesso soggetto. \nQuesta analisi della proposizione, i cui due termini determinati sono parimenti considerati attributi, induce a tener conto del caso in cui il loro comune soggetto non sia quantificato nella stessa maniera nel suo rapporto con ciascuno dei propri attributi. Teofrasto ha infatti osservato che in certi casi due proposizioni contraddittorie potrebbero essere contemporaneamente vere se non prendessimo la precauzione di precisare la portata che in esse ha il predicato con una specificazione. Per esempio, se supponiamo che Fania sia dotto in geometria ma ignorante di medicina, sar\u00e0 altrettanto vero dire che egli possiede e non possiede la scienza. Per evitare la contraddizione, bisogna determinare il predicato mediante quello che chiameremmo un \"quantificatore\", cosa che permetter\u00e0 di dire contemporaneamente e veritieramente: \"Fania possiede qualche scienza, Fania non possiede ogni scienza\".\nOpere frammentarie.\nL'opera \"De sensu\" parla dei sensi e di argomenti di fisica: tuttavia, ce ne sono arrivate solo parti, sugli odori, sulla fatica, sulle vertigini, sul sudore, sullo svenimento, sulla paralisi e sul miele. Inoltre si pensa che il trattato \"De igne\" facesse anche parte dell'opera.\nDell'opera \"Opinioni dei fisici\" (\u03a0\u03b5\u03c1\u1f76 \u03b1\u1f30\u03c3\u03b8\u03ae\u03c3\u03b5\u03c9\u03bd) ci sono pervenuti solo dei frammenti, su vari argomenti: retorica, religione, spiritualit\u00e0, logica. Da ci\u00f2 traspare il pensiero di Teofrasto, innovativo rispetto a quello aristotelico e in parte precursore di correnti filosofiche successive. Particolare \u00e8 la sua visione sulla logica: per Teofrasto quest'ultima \u00e8 uno \"strumento\" della filosofia, non una parte di essa.\nEgli fu il primo a fare un accenno alla piroelettricit\u00e0, notando, nel 314 a.C. che la tormalina si carica elettricamente quando viene riscaldata.\nAlcuni brevi frammenti di opere scientifiche sono stati raccolti nelle edizioni di J. G. Schneider (1818-21) e F. Wimmer (1842-62) e negli \"Analecta Theophrastea\" di Usener.\nTramite Aulo Gellio sappiamo che scrisse sull'Amicizia; Davanti alla stessa domanda posta a Chilone, su come si dovesse comportare l'uomo saggio di fronte ad un amico che avesse agito contro la legge, Teofrasto avrebbe risposto che si sarebbe dovuto aver riguardo all'entit\u00e0 della colpa attribuibile per legge all'amico, essendo moralmente accettabile supportare questo se la colpa fosse lieve."}
{"id": "91919", "revid": "1543377", "url": "https://it.wikipedia.org/wiki?curid=91919", "title": "Terrence Malick", "text": "Noto per la sua riservatezza e il suo perfezionismo maniacale, \u00e8 considerato un regista di grande prestigio, nonostante abbia diretto solamente una decina di film nell'arco di cinquant\u2019anni di carriera (con uno stop di ben vent'anni tra il secondo e il terzo). I suoi film sono noti per le loro riflessioni filosofiche e spirituali, lo stile registico ricercato ed ermetico, i temi naturalistici affrontati e per il dividere quasi sempre i giudizi della critica o del pubblico.\nHa vinto la Palma d'oro a Cannes nel 2011 per \"The Tree of Life\", l'Orso d'Oro a Berlino nel 1999 per \"La sottile linea rossa\", il premio per la regia a Cannes nel 1979 per \"I giorni del cielo\" e la Concha de Oro al Festival di San Sebasti\u00e1n nel 1974 per il film d'esordio \"La rabbia giovane\". \u00c8 stato candidato due volte al Leone d'oro a Venezia e tre volte all'Oscar (due per la miglior regia e una per la miglior sceneggiatura non originale). \u00c8 stato inoltre l'autore (non accreditato) del soggetto per il film culto \"\".\nNel 2011, il critico cinematografico Roger Ebert l'ha definito\nBiografia.\nTerrence Malick nasce a Waco, Texas, da madre statunitense, Irene Thompson (1912\u20132011), e da padre statunitense, Emil A. Malick (1917-2013), un geologo figlio di una coppia d'immigrati siriani di religione nestoriana. Studia alla St. Stephen's Episcopal School di Austin, Texas. Alla fine degli anni sessanta, il fratello minore Larry si trasferisce in Spagna assieme ad Andr\u00e9s Segovia per migliorare le sue abilit\u00e0 come chitarrista; nel 1968, dopo che Larry si rompe intenzionalmente entrambe le mani a causa della pressione esercitata su di lui dagli studi musicali, il padre si reca ad aiutarlo, ma Larry muore suicida poco tempo dopo. La prematura morte del fratello segna molto Malick, tanto da esplorarne il tema in \"The Tree of Life\" e in \"Knight of Cups\".\nSi laurea in filosofia ad Harvard nel 1965. Abbandona Oxford dopo uno screzio con il suo tutor Gilbert Ryle riguardo alla sua tesi sul concetto di mondo di S\u00f8ren Kierkegaard, Martin Heidegger e Ludwig Wittgenstein. Nel 1969, \"Northwestern University Press\" pubblica la traduzione in lingua inglese dell'opera di Heidegger \"Vom Wesen des Grundes\", a cura di Malick, intitolata \"The Essence of Reason\".\nTornato negli Stati Uniti, Malick svolge molteplici attivit\u00e0: operaio ai pozzi di petrolio, professore di filosofia presso il MIT, ornitologo e giornalista freelance per \"Newsweek\", \"The New Yorker\" e \"Life\".\nCarriera.\nAnni settanta.\nMalick muove i primi passi nel mondo del cinema dirigendo nel 1969 il cortometraggio \"Lanton Mills\", che gli vale un Master of Fine Arts per conto dell'AFI, dove conosce l'attore Jack Nicholson, lo scenografo suo futuro collaboratore Jack Fisk, e il suo agente Mike Medavoy, che gli procura un lavoro freelance come sceneggiatore. Non accreditato, contribuisce al primo trattamento di \"\" (1971) e \"Yellow 33\" (1971), di Nicholson, mentre viene accreditato come sceneggiatore di \"Per una manciata di soldi\" (1972), dove ha anche un cameo. Sotto lo pseudonimo di David Whitney, Malick co-sceneggia \"The Gravy Train\" (1974). Quando la produzione di \"Deadhead Miles\", di cui aveva scritto la sceneggiatura, viene improvvisamente fermata dalla Paramount Pictures, che lo riteneva un film irrealizzabile, Malick decide di dirigere lui stesso i film che contribuisce a scrivere.\nIl suo primo progetto da regista \u00e8 un film indipendente, \"La rabbia giovane\" (\"Badlands\") (1973), con Martin Sheen e Sissy Spacek nei panni di una giovane coppia che fugge dalle forze dell'ordine per gli Stati Uniti degli anni '50, lasciandosi dietro una scia di cadaveri. Ispirato alle vicende del serial killer Charles Starkweather, il film, per essere realizzato, costringe Malick a raccogliere parte della cifra necessaria attraverso persone esterne all'industria cinematografica come dottori e dentisti. L'altra met\u00e0 del budget viene raccolta dal produttore Edward Pressman, mentre altri venticinquemila dollari vengono forniti personalmente da Malick. In seguito a una travagliata produzione, che vede anche diversi membri della troupe abbandonare il progetto durante le riprese, \"La rabbia giovane\" viene accolto entusiasticamente alla sua anteprima al New York Film Festival, e la Warner Bros. ne compra i diritti di distribuzione per una cifra oltre tre volte il suo budget. Fanno la loro comparsa gi\u00e0 da questo primo film la disperazione e la solitudine dei personaggi che caratterizzeranno il cinema di Malick, oltre che altri veri e propri marchi di fabbrica del regista, come delle intense e complesse riflessioni sulla natura e la sempre presente voce narrante fuori campo.\nIl secondo film di Malick \u00e8 \"I giorni del cielo\" (\"Days of Heaven\") (1978), che parla di un triangolo amoroso sviluppatosi nella campagna rurale texana degli inizi del XX secolo. La lavorazione ha inizio nel 1976 in Alberta, Canada, con Malick che insiste affinch\u00e9 le riprese avvengano solamente durante la cosiddetta \"ora dorata\". Come successo con \"La rabbia giovane\", il film ha una produzione travagliata, durante la quale molti membri della troupe abbandonano durante le riprese, per via del perfezionismo maniacale e dello stile registico idiosincratico di Malick. Arrivati in fase di montaggio, i problemi non si fermano: sempre il perfezionismo di Malick porta quest'ultimo a passare ben due anni a montare il film, durante i quali sperimenta numerose tecniche non convenzionali. Distribuito nel 1978, il film ottiene il plauso della critica e riconoscimenti in tutto il mondo, tra cui l'Oscar alla migliore fotografia e il premio per il Miglior Regista al Festival di Cannes 1979.\nIl periodo di pausa.\nIn seguito al successo de \"I giorni del cielo\", Malick incomincia lo sviluppo di \"Q\", film che avrebbe dovuto esplorare le origini della vita sulla Terra. Durante la pre-produzione, il regista si trasferisce a Parigi e scompare dal mondo del cinema per quasi due decenni. Durante questo suo periodo di pausa, continua la sua attivit\u00e0 di sceneggiatore, scrivendo vari progetti incompiuti, tra cui: \"The English Speaker\", sulla analisi di Josef Breuer di Anna O., gli adattamenti cinematografici del romanzo di Walker Percy \"The Moviegoer\" e quello di Larry McMurtry \"The Desert Rose\", sulla storia di Jerry Lee Lewis, l'adattamento teatrale di \"Sansho the Bailiff,\" che avrebbe dovuto essere diretto dal Andrzej Wajda; continua anche a lavorare alla sceneggiatura di \"Q\". Gli elementi contenuti in \"Q\" alla fine confluiranno in \"The Tree of Life\". Secondo Jack Fisk, Malick avrebbe anche effettuato delle riprese durante il periodo di pausa.\nAnni novanta.\nVent'anni dopo \"I giorni del cielo\", Malick ritorna dirigendo il film di guerra \"La sottile linea rossa\", liberamente adattato dall'omonimo romanzo di James Jones. Durante i suoi anni di assenza, l'importanza di Malick come regista era salita a livelli esponenziali, tanto che, prima dell'inizio delle riprese, le pi\u00f9 importanti star maschili del momento (fra le quali Brad Pitt, Kevin Costner, Leonardo DiCaprio e Nicolas Cage) si offrono per recitare nel film anche gratuitamente, ma vengono scartati dal regista. Fanno parte del cast invece James Caviezel, Sean Penn, Nick Nolte, Adrien Brody, John Cusack, John C. Reilly, George Clooney, Jared Leto e John Travolta. Anche Mickey Rourke, Bill Pullman, Martin Sheen, Viggo Mortensen e Gary Oldman recitano nel film ma i loro ruoli vengono tagliati da Malick in fase di montaggio. Girato in Queensland in Australia e nelle Isole Salomone, anche questo film viene acclamato dalla critica, venendo candidato a sette Premi Oscar e vincendo l'Orso d'Oro al Festival internazionale del cinema di Berlino nel 1999.\nAnni duemila.\nDopo esser venuto a conoscenza di un articolo scritto da Malick su Che Guevara durante gli anni sessanta, Steven Soderbergh gli offre la possibilit\u00e0 di scrivere e dirigere un biopic sul Che, con protagonista Benicio del Toro, che \u00e8 in fase di sviluppo. Malick accetta e scrive una sceneggiatura incentrata sulla rivoluzione fallita di Guevara in Bolivia.\nDopo un anno e mezzo di stallo, Malick decide di dirigere \"The New World - Il nuovo mondo\", basato su una sceneggiatura che aveva cominciato a scrivere sin dagli anni settanta. Il regista abbandona definitivamente il progetto su Guevara nel marzo del 2004.\n\"The New World\", quarto film da regista, esce alla fine del 2005. Il film \u00e8 incentrato sulle vicende dell'America del 1607, quando coloni europei e nativi americani entrano in conflitto. La storia narra del leggendario amore tra la principessa Pocahontas (Q'orianka Kilcher), una dei nativi, e John Smith (Colin Farrell), un soldato dell'esercito inglese. Anche qui non sono mancati i problemi in corso di produzione: il girato totale del film ammontava originariamente a oltre un milione di metri di pellicola, rendendo necessarie ben tre diverse fasi di tagli di montaggio. Il perfezionismo tipico di Malick l'ha portato prima a far slittare l'uscita dal novembre al dicembre 2005 e addirittura a far ritirare dai cinema (ma solo per il mercato nordamericano) la sua opera, allo scopo di tagliare altri 17 minuti di pellicola in sala di montaggio e far riuscire una versione pi\u00f9 corta per la met\u00e0 di gennaio 2006. Nonostante la candidatura all'Oscar per la miglior fotografia, il film, a differenza dei precedenti, viene accolto in maniera tiepida dalla critica al momento della sua uscita. Con il tempo, \"The New World - Il nuovo mondo\" viene considerato sempre pi\u00f9 positivamente, fino a essere eletto uno dei migliori film del decennio.\nAnni duemilaedieci.\nIl suo quinto film, \"The Tree of Life\", girato nel 2008 principalmente a Smithville (Texas), ha nel cast Sean Penn, Jessica Chastain e Brad Pitt. Vincitore della Palma d'Oro al 64\u00ba Festival di Cannes, viene presentato in concorso nel maggio 2011, dopo un'attesa di quasi due anni (la sua uscita era inizialmente prevista per il dicembre 2009). La trama del film ruota intorno a una famiglia texana degli anni cinquanta e alla progressiva crescita del primogenito Jack dall'innocenza e dalla bellezza della vita sperimentata nell'infanzia, alla disillusione dell'et\u00e0 adulta. Jack si sente un'anima persa nel mondo moderno; attraverso un percorso interiore cercher\u00e0 il significato della vita e tenter\u00e0 anche la riconciliazione con il padre, con il quale ha avuto un rapporto difficile. Il film, dall'impatto visivo molto ricercato (lo stile immaginifico e l'atmosfera di alcune parti richiamano, a detta dei critici, \"\" di Kubrick), cerca di oltrepassare l'individualit\u00e0 della storia per mostrare, appunto come dice il titolo, \u00abl'albero della vita\u00bb, le sue radici (l'origine della vita) e i suoi fini, quel senso a cui l'uomo anela. Nonostante alcune critiche, il film ottiene una buona accoglienza, venendo considerato tra i migliori del regista, e vince anche il FIPRESCI Award come miglior film dell'anno e riceve tre candidature ai Premi Oscar 2012, miglior film, miglior regista per Malick, e miglior fotografia per Emmanuel Lubezki.\nMalick ha presentato alla 69\u00aa edizione del Festival del Cinema di Venezia il suo sesto film, \"To the Wonder\" (2012), che tratta di un potente dramma sentimentale. Le riprese si sono svolte principalmente in Oklahoma e in Francia (Parigi e Mont Saint-Michel, da cui trae il nome il titolo). Nel cast figurano volti noti dello star-system hollywoodiano: Ben Affleck (che ha sostituito Christian Bale), Rachel McAdams, Javier Bardem, Olga Kurylenko e l'italiana Romina Mondello. Vengono tagliate, come spesso accade nei film di Malick, le parti di alcuni attori di grosso calibro, tra cui Jessica Chastain, Michael Sheen, Rachel Weisz e Barry Pepper. Il film divide la critica, ancor pi\u00f9 che con \"The New World\": alla prima proiezione per i giornalisti \u00e8 accolto (come gi\u00e0 accadde per \"The Tree of Life\"), con sonori fischi, oltre a non pochi applausi. Le contestazioni sono dovute soprattutto alla eccessiva cripticit\u00e0 della narrazione e ad alcune scelte stilistiche di difficile impatto, oltre che alle 4 lingue che vengono parlate nel film (inglese, francese, spagnolo e italiano). Corrispondentemente, i critici si dividono sulla carta stampata e sui siti internet: in Italia, Paolo Mereghetti sul \"Corriere della Sera\" assegna 1 e 1/2 stella su 4, mentre Maltese su \"La Repubblica\" ne assegna 5 su 6. Il film vince il premio collaterale, e minore, assegnato dal SIGNIS (associazione cattolica mondiale).\nIl settimo film e l'ottavo film del regista, \"Knight of Cups\" e \"Song to Song\", sono girati insieme nel 2012, dopo essere stati annunciati nel 2011. Il primo parla di uno sceneggiatore alla ricerca del proprio io, e vede nel cast Christian Bale, Cate Blanchett e Isabel Lucas. Distribuito nel 2015, il film divide la critica pi\u00f9 di \"The Tree of Life\" e \"To the Wonder\", ed \u00e8 considerato il progetto pi\u00f9 sperimentale del regista. Il secondo, originariamente intitolato \"Lawless\" e poi \"Weightless\", \u00e8 ambientato durante l'evoluzione della scena musicale di Austin e vede nel cast Ryan Gosling, Bale, Blanchett, Rooney Mara, Haley Bennett, Natalie Portman, Michael Fassbender, Val Kilmer, Benicio Del Toro, Clifton Collins Jr., Angela Bettis, B\u00e9r\u00e9nice Marlohe, Florence Welch e Holly Hunter. Il film \u00e8 distribuito nel marzo 2017 negli Stati Uniti.\nDurante la post-produzione di questi due film, Malick \u00e8 invitato a unirsi all'Academy of Motion Picture Arts and Sciences, nel giugno del 2012.\nParallelamente ai due progetti precedenti, Malick lavora a un documentario IMAX intitolato \"Voyage of Time\", contenente diversi spunti provenienti dal mai realizzato \"Q\" e \"The Tree of Life\". \"The Hollywood Reporter\" lo ha descritto come \"una celebrazione del pianeta Terra [...] dall'inizio dell'universo fino al suo collasso finale.\" Al documentario lavorano i veterani degli effetti speciali Douglas Trumbull (\"\") e Dan Glass (\"Matrix\"), mentre Brad Pitt e Cate Blanchett sono narratori. \"Voyage of Time\" \u00e8 distribuito in patria il 7 ottobre 2016. Lo stesso anno il film concorre per il Leone d'oro alla 73\u00aa Mostra internazionale d'arte cinematografica di Venezia.\nNel 2018 esce il suo ultimo film \"La vita nascosta - Hidden Life\" (titolo di lavorazione: \"Radegund\"), che rappresenta il ritorno di Malick tra le vicende della seconda guerra mondiale: Franz Jaegerstaetter, un contadino austriaco si rifiuta di prestarsi al servizio di leva obbligatorio per il Terzo Reich, dopo che la Germania ha annesso l\u2019Austria nel 1938, e che per questo \u00e8 giustiziato. Il film \u00e8 scritto da Malick, a partire dagli scambi epistolari originali tra il protagonista e la moglie, e vede August Diehl nei panni del protagonista. Lo stile mostra dunque uno stacco netto rispetto ai suoi film pi\u00f9 recenti: il racconto di una vicenda reale, con risvolti e spunti di riflessione ancora attuali. Nel 1938 Jaegerstaetter fu l\u2019unico del suo paese a votare contro l\u2019annessione alla Germania di Hitler, e nel 1943 non volle arruolarsi. Fervente cattolico, nel 2007 fu beatificato e dichiarato martire da Papa Benedetto XVI. A lui gi\u00e0 nel 1971 \u00e8 stato dedicato un film.\nIl film \u00e8 in concorso al Festival di Cannes del 2019.\nOltre al protagonista, il tedesco August Diehl, sono nel cast l'austriaca Valerie Pachner, assieme a Tobias Moretti, Michael Nyqvist e Bruno Ganz, Matthias Schuenaerts, Maria Simon e Ulrich Matthes. Le riprese del film avvengono in varie localit\u00e0 tra cui Cima Sappada, paesino nel cuore delle Dolomiti bellunesi scelto tra numerose altre location per aver conservato l\u2019architettura originale delle abitazioni, costruite interamente in legno nello stile \"blockbau\" (senza l\u2019utilizzo di chiodi).\nVita privata.\nMalick \u00e8 noto per essere estremamente riservato, soprattutto per le questioni che riguardano la propria vita privata. Non vuole essere fotografato, tanto da aver stipulato un contratto che impedisce di usare la sua immagine a fini promozionali, viene intervistato di rado e nel suo studio non \u00e8 permesso entrare nemmeno alla moglie. Isolatosi volontariamente dallo \"star-system\" hollywoodiano, non partecipa a serate di gala o conferenze stampa.\nDal 1970 fino al 1976, \u00e8 stato sposato con Jill Jakes. Verso la fine degli anni settanta \u00e8 stato fidanzato con la regista e sceneggiatrice Michie Gleason. Nel 1985, ha sposato Mich\u00e8le Marie Morette, da cui ha divorziato nel 1996. \u00c8 sposato dal 1998 con Alexandra Wallace. Le sue due relazioni gli sono servite da ispirazione per \"To the Wonder\".\nRisiede ad Austin, Texas."}
{"id": "91920", "revid": "438678", "url": "https://it.wikipedia.org/wiki?curid=91920", "title": "Concept album", "text": "Un concept album \u00e8 un album discografico in cui tutte le canzoni contribuiscono a dare un significato nel loro insieme, spesso ruotando attorno a un unico tema oppure sviluppando complessivamente una storia che pu\u00f2 essere strumentale, compositiva o lirica. A volte questo termine si riferisce ad album considerati di \"eccezionale uniformit\u00e0\" oppure a un LP con un esplicito motivo musicale o lirico, ma i criteri per definire cosa sia esattamente un \"concept album\" sono molto variabili, e spesso non trovano un consenso comune.\nQuesta formula \u00e8 piuttosto diffusa soprattutto nell'art rock e in particolare \u00e8 diventato uno dei tratti distintivi del rock progressivo, ma la si ritrova anche in numerosi altri generi, inclusi jazz, pop, heavy metal e hip hop.\nDefinizione.\nSe con il termine \"concetto\" (dal latino \"Conceptus\", p.p. di \"Concepire\": idea determinata di una cosa) si intende in genere idea, pensiero o nozioni astratte, la definizione di concept album non trova una definizione univoca e condivisa. Secondo Alessio Brunialti, in un articolo sul concept album apparso sul Mucchio Extra, se negli USA le origini di questa tipologia compositiva va ricercata nei cicli di canzoni del XIX secolo, in Europa si pu\u00f2 far riferimento ad origini molto pi\u00f9 antiche, che vanno dalle \"canzoni\" di Omero riportate nell'Iliade e nell'Odissea, o in Palestina ai salmi dedicati a Javeh del futuro re David, per poi arrivare alla tradizione operistica dei grandi compositori della musica colta, la cui riproduzione discografica divenne poi il \"grande problema degli industriali della musica quando nacquero i primi supporti fonografici\". Un'altra definizione estesa di \"concept album\" \u00e8 quella che includerebbe potenzialmente tutto quello che assomiglia a colonne sonore, compilazioni, cast recordings, greatest hits, album tributo, album natalizi ed album live.\nLa definizione pi\u00f9 comune si riferisce ad un ampio approccio del classico album rock basato su un progetto che spesso si risolve attorno ad un tema specifico o ad una collezione di materiale selezionato.\nAll Music scrive: \"un concept album pu\u00f2 essere una raccolta di canzoni di un singolo cantautore o di un tema particolare - questi sono i concept LP pi\u00f9 diffusi negli anni '50... la frase concept album \u00e8 inestricabilmente legata ai tardi '60, quando i rock &amp; rollers iniziarono ad ampliare i limiti delle loro forme artistiche\". L'autore Jim Cullen lo descrive come \"una raccolta di canzoni distinte ma tematicamente unificate il cui insieme \u00e8 maggiore della somma delle sue parti... spesso erroneamente assunto ad essere un prodotto dell'epoca rock\". L'autore Roy Shuker definisce il concept album e l'opera rock come album che sono \"unificati da un tema, che pu\u00f2 essere strumentale, compositivo, narrativo, o lirico. ... In questa forma, l'album pu\u00f2 diventare da una raccolta di canzoni eterogenee ad un lavoro narrativo con un tema unico, in cui le singole canzoni si susseguono l'una all'altra\".\nStoria.\n1940-1960: Le origini ed i primi esempi di concept album.\nRick Wakeman, tastierista degli Yes, considera \"Dust Bowl Ballads\", esordio di Woody Guthrie (1940) il primo concept album della storia. L'independent invece lo considera \"forse\" uno dei primi concept album, composto esclusivamente da canzoni semi-autobiografiche sulle difficolt\u00e0 dei lavoratori migranti americani negli anni '30, mentre il Mucchio Extra lo considera \"il primo esempio di antologia tematica\".\nIl formato LP fu poi introdotto nei tardi anni '40 con i compositori dello space age pop che proposero la formula del concept album utilizzando tematiche come la vita selvaggia, oppure dischi fatti per essere suonati durante la cena o nei momenti di relax, o ancora dischi astratti ed incentrati sulle emozioni. Questa tendenza fu poi favorita con l'invenzione, negli anni '50, della copertina a libro, che permetteva di dare spazio alle note per spiegare il concept dell'album.\nAnche Frank Sinatra pubblic\u00f2 una serie di album con brani legati per tematiche, come \"In the Wee Small Hours\" (1955) and \"Frank Sinatra Sings for Only the Lonely\" (1958) ed anche lui viene accreditato tra gli inventori del concept album a partire da \"The Voice of Frank Sinatra\" (1946), assieme al lavoro, per certi aspetti equivalente, di Bing Crosby. Il biografo Will Friedwald sostiene che \"Sinatra metteva in sequenza le canzoni in modo che le liriche creassero un flusso traccia dopo traccia, offrendo l'impressione di una narrazione, come nel musical o nell'opera. Fu il primo cantante di popular music ad apportare una consapevole attitudine artistica nella registrazione\". Nel rock'n'roll degli anni '50 la pratica dell'organizzazione di album attorno a tematiche specifiche venne a cadere anche a causa del dominio del formato 7\", che permetteva la distribuzione di singoli brani tramite il Jukebox. Nonostante questo pochi artisti come Johnny Cash fecero eccezione, e quando si trovavano ad affrontare il formato LP preferirono organizzarlo attorno a temi specifici. Secondo molti, il primo concept album in assoluto fu il fantascientifico \"I Hear A New World\", ideato dal produttore britannico Joe Meek e presentato come una \"fantasia musicale da un altro spazio\", inciso nel 1959 ma mai pubblicato integralmente prima del 1991.\nSecondo Carys Wyn Jones i Beach Boys con \"Pet Sounds\" (maggio 1966), i Beatles con \"Sgt. Pepper's Lonely Hearts Club Band\" (marzo 1967) sono alternativamente citati dalla critica come il \"primo concept album\" della storia, generalmente per la loro uniformit\u00e0, piuttosto che per il tema lirico o il motivo musicale. Altri ancora vedono in \"Blonde on Blonde\" (marzo 1966) di Bob Dylan ed in \"Freak Out!\" (giugno 1966) dei the Mothers of Invention i primi concept album della storia. Nonostante la diatriba su questo primato, l'album che pi\u00f9 di tutti contribu\u00ec a diffondere l'idea di concept album nella musica popolare fu senza dubbio \"Sgt. Pepper's Lonely Hearts Club Band\" dei Beatles (1967). Per questo album, infatti, i membri del gruppo decisero di assumere delle personalit\u00e0 fittizie (\"immedesimandosi\", appunto, con la \"Banda dei Cuori Solitari del Sergente Pepper\"); tuttavia, a parte un riferimento a Ringo Starr col nome \"Billy Shears\" nella \"title track\", i testi delle canzoni non sono esplicitamente basati su questa \"finzione\" e appaiono sostanzialmente slegati e indipendenti l'uno dall'altro. A questo vi furono poi la risposta dei Rolling Stones con \"Their Satanic Majesties Request\" (1967) e soprattutto dei Pretty Things con \"S.F. Sorrow\" (1968), che fu l'album per il quale la stampa inglese coni\u00f2 per la prima volta il termine \"Rock Opera\", prima ancora di \"Tommy\" (1969) degli Who che, per molti, ne rappresent\u00f2 l'apice\nAltri dischi che vengono acclamati come il primo concept album furono poi alcuni dischi di country music americana dei primi anni '60, che per\u00f2 vennero del tutto ignorati dalla critica e riconosciuti come concept album solo una decina di anni pi\u00f9 tardi. Il \"The 100 Greatest Bands of All Time (2015)\" di David V. Moskowitz si sostiene che tra i pionieri di questo genere vi furono i the Ventures. Il giornalista di Ultimate Guitar Matt Springer tra i primi esempi riporta \"Little Deuce Coupe \" (1963) dei Beach Boys, mentre Brian Boyd del The Irish Times cita \"Face to Face\" (ottobre 1966) dei The Kinks come primo concept album. Sicuramente fu in questo periodo che per molte band sorse l'esigenza di dare una struttura pi\u00f9 solida alle pubblicazioni su long playing.\nI concept album nell'art rock.\nMolti gruppi di rock psichedelico, rock progressivo e art rock ripresero e svilupparono l'idea del concept album negli anni settanta, al punto che, per alcuni, \"concept album\" \u00e8 grosso modo un sinonimo di \"album progressivo\". In questi casi, l'adozione di un tema unificante non \u00e8 quasi mai da interpretarsi come fatto accessorio, bens\u00ec \u00e8 legato alla ricerca di una struttura musicale che sfugga al modello \"tradizionale\" di canzone, interpretato come riduttivo, a favore di soluzioni che si richiamano, in alcuni casi in forma esplicita, alla forma musicale della sinfonia o della musica operistica. Non a caso, gli stessi gruppi che realizzarono \"concept album\" negli anni settanta spesso incidevano brani lunghi e complessi, che (nell'epoca del vinile) addirittura arrivavano a occupare un intero lato (circa 20 minuti di musica ininterrotta) o, in alcuni casi, entrambi i lati, con l'unica soluzione di discontinuit\u00e0 imposta dal mezzo fisico.\nCoerentemente con quanto detto sopra, nei \"concept album\" di gruppi progressive o art rock l'uniformit\u00e0 del tema centrale \u00e8 associata anche a elementi strutturali della musica, quali l'uso di temi musicali che si ripetono, eventualmente con variazioni, all'interno dell'opera. Gi\u00e0 \"Sgt. Pepper's Lonely Hearts Club Band\" utilizza una \"reprise\" finale del brano di apertura che, insieme alla grafica e alle caratteristiche della confezione, \u00e8 decisiva per creare l'atmosfera \"concettuale\" del disco (la banda si presenta all'inizio dell'album, saluta il pubblico alla fine).\nMolti dei concept album pi\u00f9 celebri di tutti i tempi furono pubblicati da gruppi progressive o di generi rock contigui; si possono citare per esempio i Pink Floyd (\"The Dark Side of the Moon\", \"Wish You Were Here\", \"Animals\", \"The Wall\", \"The Final Cut\"), Kate Bush (\"Hounds of Love\", \"The Dreaming\", \"Aerial\"), Elton John (\"Tumbleweed Connection\", \"Goodbye Yellow Brick Road\", \"Captain Fantastic and the Brown Dirt Cowboy\"), David Bowie (\"The Rise and Fall of Ziggy Stardust and the Spiders from Mars\") i Genesis (\"The Lamb Lies Down on Broadway\"), Queen (\"Queen II\") gli Yes (\"Tales from Topographic Oceans\"), i Gentle Giant (\"Three Friends\"), gli Emerson, Lake &amp; Palmer (\"Pictures at an Exhibition\"), i Jethro Tull (\"A Passion Play\", \"Thick as a Brick\", \"Aqualung\" e '), l'Alan Parsons Project (\"Tales of Mystery and Imagination - Edgar Allan Poe\", \"Eve\", \"The Turn of a Friendly Card\"), per elencare solo alcuni tra gli esempi pi\u00f9 noti. Il neoprogressive e i generi derivati, come il progressive metal, hanno ripreso lo stilema del \"concept\" dai loro modelli: si possono citare per esempio i Marillion con Misplaced Childhood e Clutching at Straws, i Queensr\u00ffche di ' o i Dream Theater di \"\".\nNell'heavy metal si possono citare gli Iron Maiden con l'album \"Seventh Son of a Seventh Son\" e gli W.A.S.P. con l'album \"The Crimson Idol\". Molto presente quest'usanza anche nel Djent, da citare e ,creati dagli stessi creatori del Djent,i Periphery\nUn'estensione dell'idea di concept album \u00e8 l'idea di una serie di album che sono legati a un insieme di temi correlati; i primi quattro album dei King Crimson (un altro gruppo rock progressivo classico) sono legati ai quattro elementi del pensiero alchemico occidentale (aria, acqua, fuoco e terra). Questa idea \u00e8 stata in qualche modo ripresa anche dagli italiani Litfiba, che ripercorrono gli elementi nei loro album \"El diablo\" (fuoco), \"Terremoto\" (terra), \"Mondi sommersi\" (acqua) e \"Spirito\" (aria).\nConcept album italiani.\nIl primo concept album della storia della musica italiana \u00e8 \"Diario di una sedicenne\", inciso da Donatella Moretti nel 1963 (scritto interamente da Loredana Ognibene), che racconta la vita e gli amori di una ragazza adolescente.\nDi due anni successivo \u00e8 \"Vi parlo dell'America\" di Giovanna Marini, pubblicato nel 1966; dello stesso anno \"Le canzoni del West\" di Bobby Solo, pubblicato qualche mese dopo.\nVi \u00e8 poi \"Senza orario senza bandiera\" dei New Trolls (1968), con i testi di Fabrizio De Andr\u00e9, pubblicato a ottobre 1968 e seguito, il mese dopo, da \"Tutti morimmo a stento\" di Fabrizio De Andr\u00e9 (da alcuni testi citato come primo, con un evidente errore di cronologia), pubblicato a novembre 1968.\nSi segnala anche il concept ad opera dei Pooh \"Memorie\", concepito nel 1969. Lo stesso De Andr\u00e9 scelse molto spesso questa soluzione artistica nei propri lavori, per esempio con \"La buona novella\" (1970), \"Non al denaro non all'amore n\u00e9 al cielo\" (1971) e \"Storia di un impiegato\" (1973). Sempre all'inizio degli anni settanta furono pubblicati i primi \"concept\" dei gruppi di rock progressivo italiano, quali \"Terra in bocca\" (1971) de I Giganti (sul tema della mafia), \"Darwin!\" (1972), \"Io sono nato libero\" (1973) e \"Come in un'ultima cena\" (1976) del Banco del Mutuo Soccorso, \"L'unit\u00e0\" (1972) e \"Un biglietto del tram\" (1975) degli Stormy Six, \"Adolescenza\" di Mario Panseri (i cui testi sono ispirati al romanzo Agostino di Alberto Moravia), \"Maledetti (maudits)\" (1976) degli Area, \"Contaminazione\" (1973) de Il Rovescio della Medaglia, \"Fetus\" di Franco Battiato, \"Felona e Sorona\" de Le Orme e \"Zarathustra\" (1973) del Museo Rosenbach.\nNel 1972 Gian Pieretti pubblic\u00f2 un concept intitolato \"Il vestito rosa del mio amico Piero\" che affrontava il tema dell'omosessualit\u00e0, argomento trattato solo in un altro concept pubblicato per\u00f2 alcuni anni dopo, \"Come barchette dentro un tram\" di Alfredo Cohen.\nNel 1972 Claudio Baglioni (l'artista con la discografia pi\u00f9 ricca di concept album di tutta la musica italiana) pubblic\u00f2 un concept intitolato \"Questo piccolo grande amore\" che racconta di una storia d'amore adolescenziale. Nel 1973 pubblic\u00f2 un concept intitolato \"Gira che ti rigira amore bello\" che racconta la storia di una fuga da casa in cerca di avventure. Nel 1975 pubblic\u00f2 un concept intitolato \"Sabato pomeriggio\" che aveva come tema unitario l'attesa. Nel 1985 pubblic\u00f2 un altro concept intitolato \"La vita \u00e8 adesso\" (l'album pi\u00f9 venduto in italia con oltre 4.000.000 di copie) che racconta la giornata di un uomo qualunque dell\u2019Italia degli anni \u201980. Nel 1990 pubblic\u00f2 un concept intitolato \"Oltre\" (considerato il capolavoro di Baglioni) che parla delle origini e del passato del cantautore romano. L'ultimo concept, intitolato \"In questa storia che \u00e8 la mia\", \u00e8 uscito nel 2020 e racconta la sua vita in una sorta di autobiografia musicale. \nCome all'estero, il fenomeno dei concept album ebbe in Italia il suo apice negli anni '70, ma l'idea ricomparve a tratti anche nel pop e rock dei decenni successivi. Fra i cantautori italiani che hanno spesso ricorso alla formula del concept album si possono citare, oltre ai precedenti, Angelo Branduardi (che nel suo primo album del 1974, intitolato semplicemente \"Angelo Branduardi\", racconta \"una specie di storia di un uomo che, nel susseguirsi delle varie canzoni [...], passa da uno stato di solitudine all'incontro di una donna fino alla nascita di un figlio e al seguente raggiungimento di uno stato mistico\", e pi\u00f9 recentemente, \"L'infinitamente piccolo\", del 2000, basato sulla figura di san Francesco d'Assisi), Edoardo Bennato (\"I buoni e i cattivi\", \"Burattino senza fili\", \"Sono solo canzonette\" e \"\u00c8 arrivato un bastimento\") e Lucio Battisti (\"Anima latina\"). Esempi pi\u00f9 recenti includono \"Viaggio senza vento\", 2020 Speedball e \"El Topo Grand Hotel\" dei Timoria e \"Ulisse\" della PFM.\nPi\u00f9 recentemente Zucchero Fornaciari con \"Chocabeck\",\nLuciano Ligabue con \"Made in Italy\", \nCaparezza con \"Habemus Capa\", \"Le dimensioni del mio caos\", \"Il sogno eretico\", \"Museica\" e \"Prisoner 709,\" \nL'Aura con \"Il contrario dell'amore, Artificial Kid con \"Numero 47\", Johnny Marsiglia con \"Memory,\" e Tedua con \"Mowgli\" si sono cimentati in questo tipo di album."}
{"id": "91922", "revid": "1872303", "url": "https://it.wikipedia.org/wiki?curid=91922", "title": "Lingua basca", "text": "La lingua basca (nome nativo: \"euskara\" ) \u00e8 una lingua paleoeuropea parlata nel Paese basco, cio\u00e8 in aree geografiche situate nel nord della Spagna (Paese Basco spagnolo \"Hegoalde\": regione della Navarra e Comunit\u00e0 autonoma dei Paesi Baschi) e nell'estremo sud-ovest della Francia (\"Iparralde\", Paese Basco francese, nel dipartimento dei Pirenei Atlantici).\nViene parlata come madrelingua dal 20,3% dei baschi ( di ). Considerando anche i parlanti che lo adottano come seconda lingua, il basco \u00e8 conosciuto e parlato da persone nel Paese basco.\nIl basco \u00e8 una lingua ergativo-assolutiva e in questo si differenzia da tutte le lingue indoeuropee, che presentano un allineamento nominativo-accusativo. L'unica lingua con cui il basco ha una parentela accertata \u00e8 l'estinta lingua aquitana. I glottologi, per mezzo della tecnica conosciuta come ricostruzione interna, hanno provato a ricostruire una lingua proto-basca, tuttavia, poich\u00e9 i dati di cui si \u00e8 attualmente in possesso non hanno ancora consentito di scoprire l'origine di queste lingue, la loro famiglia linguistica viene considerata isolata e non imparentata con nessun altro gruppo linguistico.\nIl lessico basco \u00e8 costituito per la maggior parte da parole di origine sconosciuta, ma anche da prestiti linguistici dai vicini: possiede parole derivanti dal latino, dallo spagnolo e dal guascone.\nNomi della lingua.\nLa lingua viene denominata \"euskara\" (o, in dialetto, \"euskera, eskuara\", ecc.). Si tratta di una lingua con una grandissima variet\u00e0 dialettale. Per poterla insegnare nelle scuole, i vari dialetti sono stati unificati sotto un insieme di norme linguistiche omogenee, il basco unificato (\"euskara batua\"), che rimane il fondamentale argomento della normalizzazione accademica della lingua. I dialetti biscaglino e suletino sono i pi\u00f9 lontani dall'\"euskara batua\".\nLa forma \"euskera\" (dal dialetto ghipuzcoano) \u00e8 quella pi\u00f9 utilizzata in spagnolo. Dalla parola \"euskara\" derivano tutti i nomi con i quali i baschi sono conosciuti (\"euskaldun\": chi parla basco) e con i quali viene riconosciuta la loro terra (\"Euskal Herria\": Paese Basco, letteralmente \"paese della lingua basca\").\nStoria.\nLa lingua basca ha origini pre-indoeuropee e le teorie che affermano il contrario sono ritenute carenti di solido fondamento. L'unica eccezione all'infondatezza di queste ipotesi \u00e8 quella che mette in relazione l'\"euskara\" con l'antico aquitano, parlato nella regione immediatamente a nord dei Paesi Baschi, tramandato, per\u00f2, da pochi ritrovamenti di iscrizioni funebri.\nAnticamente, il suo ambito linguistico arriv\u00f2 a coprire anche le zone di Aquitania, La Rioja e i Pirenei centrali. Pure il regno di Pamplona-N\u00e1jera occup\u00f2 una buona parte dell\u2019allora Spagna cristiana, nell'inizio della Reconquista.\nOggi si tende a considerare il basco come l'unico idioma sopravvissuto di una famiglia di lingue parlate nell'Europa occidentale, estintesi quasi interamente con le invasioni di genti indoeuropee a partire dal XIII secolo a.C.\nNei quasi 40 anni di proibizione durante il regime franchista, con la conseguente persecuzione e criminalizzazione dei nomi e cognomi baschi e di chi la parlava, la lingua basca fu in pericolo di estinzione. Solo alla fine degli anni sessanta il basco cominci\u00f2 poco a poco a riprendersi. Nel 1966 viene legalizzata a Bizkaia l'Ikastola Azkue, la prima ikastola \u2014 scuola di lingua \"euskara\" \u2014 legalizzata dopo la guerra civile spagnola (la prima \"ikastola\" era stata fondata nel 1914, ma le scuole sono state proibite durante la maggior parte della dittatura di Francisco Franco).\nCon la transizione spagnola alla democrazia, e l'emanazione della Costituzione spagnola nel 1978 e dell'Estatuto de Guernica, la lingua basca riprende la sua co-ufficialit\u00e0 nei Paesi Baschi spagnoli e nella zona nord di Navarra, dove poco a poco \u00e8 tornata alla vita pubblica.\nClassificazione.\nL'unica lingua con cui il basco ha manifestato una parentela considerata certa \u00e8 l'estinta lingua aquitana, con la quale costituisce la famiglia delle lingue vasconiche. Questo gruppo linguistico viene classificato come isolato, ovvero che non ha alcun legame con altre famiglie linguistiche. Tutte le ipotesi sull'origine della lingua basca sono controverse, e le prove fornite non sono generalmente accettate dalla maggior parte dei linguisti. Essa \u00e8 quindi l'unica lingua pre-indoeuropea sopravvissuta nel continente europeo.\n\u00c8 stato osservato che il basco ha circa un 10% di concordanze linguistiche con le lingue caucasiche settentrionali.\nSimilitudini con i relitti del paleosardo.\nAlcuni studiosi, gi\u00e0 dagli anni Quaranta del XX secolo, trovarono alcune similitudini tra le radici basche e i relitti del paleosardo rinvenibili nella lingua sarda attuale. Fu Vittorio Bertoldi il primo ad accorgersi che la parola \"agrifoglio\" era praticamente identica nelle due lingue: golostri/kolostri (Eus.) / golostru/kolostru (Srd.). Il Bertoldi scrisse della possibile fratellanza delle due lingue in un saggio apparso su una rivista dell'epoca, organo della \"Soci\u00e9t\u00e9 de Linguistique Romane\". Anche Max Leopold Wagner, noto linguista tedesco, rilev\u00f2 alcune somiglianze fra i due idiomi, in particolar modo relativamente a nove vocaboli. Ma \u00e8 solo negli anni Duemila del XXI secolo che gli studi si approfondiscono: il linguista catalano Eduardo Blasco Ferrer \u00e8 il primo a indagare le relazioni tra le radici basche e i relitti paleosardi presenti nei toponimi della Sardegna, specialmente quelli pi\u00f9 conservativi della parte centrale dell'isola. Nel 2017, il filologo basco Juan Martin Elexpuru pubblica un saggio in euskera dove riprende e approfondisce le questioni sollevate da Blasco Ferrer. L'autore ha poi pubblicato, sul suo profilo su \"Academia.edu\", un \"riassunto\" del libro in lingua castigliana.\nParlanti.\nSulla popolazione di abitanti divisi tra le 7 province dei Paesi Baschi, il 27% sono bilingui (francese o spagnolo) e il 14,7% conoscono approssimativamente il basco, per un totale di persone ( persone sono i locutori bilingui attivi e sono i locutori bilingui passivi). Dal punto di vista dell'\"euskara\", gli abitanti dei Paesi Baschi si dividono in 3 grandi categorie che sono:\nEsiste una grande disparit\u00e0 tra il bilinguismo nelle diverse province basche. La Biscaglia ha abitanti, dei quali il 25,4% () sono bilingui e il 17,8% () sono bilingui passivi. Guip\u00fazcoa con abitanti ha il pi\u00f9 grande numero di locutori bascofoni () che corrispondono al 49,9% della popolazione e ha il 16,4% () che sono bilingue passivi. In Navarra () ci sono l'11,7% () di bascofoni soprattutto nel nord e nel nord-ovest della provincia e 7,5% di bilingui passivi (). \u00c1lava con abitanti ha 16,8% () di bilingui e 16,8% () di bilingui passivi. Il Labourd con abitanti ha 16% di popolazione bilingue () e 8% di bilingui passivi (). La Bassa Navarra e il Soule, sono i meno popolati ( in totale), con 52,1% di bilingui () e il 14,1% di bilingui passivi ().\nAlfabeto.\nL'alfabeto basco \u00e8 composto dalle 26 lettere dell'alfabeto latino base ISO, pi\u00f9 la \u00f1.\nFonetica.\nAlcune particolarit\u00e0 da notare:\nGrammatica.\nCome gi\u00e0 detto in precedenza, il basco \u00e8 una lingua ergativo-assolutiva: l'oggetto di un verbo transitivo e il soggetto di un verbo intransitivo vengono marcati allo stesso modo, e il soggetto di un verbo transitivo viene marcato con il caso ergativo. Si noti il seguente esempio preso dalla voce lingua ergativo-assolutiva:\"Gizona etorri da.\" (L'uomo \u00e8 arrivato)Il verbo \"arrivare\" (\"etorri\") \u00e8 un verbo intransitivo; di conseguenza il soggetto \"gizona\", essendo assolutivo, non \u00e8 marcato (il caso assolutivo in basco \u00e8 un \"morfema zero\").\nMentre nella frase:\"Gizonak mutila ikusi du.\" (L'uomo vide il bambino)Il verbo \"vedere\" (\"ikusi\") \u00e8 un verbo transitivo; il soggetto \u00e8 quindi marcato dal caso ergativo -k.\nLa sintassi basca \u00e8 del tipo SOV, dunque il verbo \u00e8 sempre posto alla fine della frase.\"Gizona etorri da.\" (L'uomo \u00e8 arrivato) letteralmente: \"L'uomo-arrivato-\u00e8\"\nUna regola fissa \u00e8 che l'aggettivo se possessivo, precede il nome; se qualificativo lo segue:\"nire izena\" lett. (mio nome)\"neska polita\" lett. (ragazza bella).\nNella lingua basca l'articolo determinativo si indica con la desinenza -a alla fine del nome:\"egun\" (giorno); \"eguna\" (il giorno). Se la parola finisce gi\u00e0 in -a, come \"neska\" (ragazza), si lascia uguale. (\"neska\"=ragazza, la ragazza)L'articolo indeterminativo si indica con l'assenza di desinenza: \"egun\" pu\u00f2 significare sia \"giorno\" che \"un giorno\".\nI verbi baschi vengono coniugati distinguendo sia il tempo che la persona (come in italiano) e vanno posti a fine frase.\nIl basco possiede 12 casi, tra cui ricordiamo:\necc.\nFrasi.\nEsempio di un dialogo informale.\nEsempio.\nIl \"Padre nostro\" in basco:"}
{"id": "91924", "revid": "1543377", "url": "https://it.wikipedia.org/wiki?curid=91924", "title": "Folkstudio", "text": "Il Folkstudio \u00e8 stato un locale di musica romano.\nStoria del locale.\nIl locale nacque nel 1960 in una cantina in Via Garibaldi 58, nel rione romano di Trastevere: inizialmente era lo studio del pittore e musicista afroamericano Harold Bradley, nel quale si riunivano altri artisti, pittori e musicisti. Per evitare problemi legati al disturbo della quiete pubblica, fu quindi creato come \"circolo culturale\" e si trasform\u00f2 in un vero e proprio locale per ascoltare musica, prevalentemente rivolto alla musica americana.\nNel 1962 si esib\u00ec nel locale anche uno sconosciuto Bob Dylan, di passaggio a Roma (per poi recarsi a Perugia dalla sua fidanzata dell'epoca, Suze Rotolo), nella sua prima esibizione italiana.\nSecondo Giancarlo Cesaroni, che era presente, \"quella sera in sala, mentre si esibiva quel ventunenne sconosciuto, non c'erano pi\u00f9 di quindici persone\".\nCos\u00ec ha raccontato Dario Salvatori l'episodio: \nNella seconda met\u00e0 degli anni '60 nacque anche un gruppo, i The Folkstudio Singers, fondato da Eddie Hawkins, che partendo dal locale divenne in breve tempo uno dei pi\u00f9 importanti gruppi gospel italiani (incidendo per la PCC e partecipando anche al Festival delle rose 1967).\nNel 1967 Bradley torn\u00f2 in America, e la direzione del locale pass\u00f2 al chimico Giancarlo Cesaroni (il simbolo del locale, una mano bianca che stringe una nera, stava a rappresentare proprio il passaggio del testimone da Bradley a Cesaroni): con la nuova gestione il locale intensific\u00f2 la presentazione di nuove proposte musicali, curando anche i rapporti con la stampa e l'informazione creando, cosa da non trascurare, una propria etichetta discografica negli anni '70, la \"Folkstudio\", con cui hanno debuttato artisti come Corrado Sannucci e Mimmo Locasciulli.\nI generi musicali trattati andavano dalla musica popolare (inizialmente gospel e spiritual e quindi musica sudamericana, irlandese e africana), al jazz, alla canzone d'autore.\nVi hanno suonato ai loro esordi gruppi come Grosso Autunno, Acustica Medievale, i Roisin Dubh, Il Canzoniere Piceno Popularia e Stradaperta, il jazzista Mario Schiano, il chitarrista Gualtiero Cesarini, i cantautori Antonello Venditti, Francesco De Gregori, Giorgio Lo Cascio, Ernesto Bassignano, Edoardo De Angelis, Renzo Zenobi, Stefano Rosso, Luigi Grechi, Tullio Rapone, Luciano Ceri, Mimmo Locasciulli, Sergio Caputo, Grazia Di Michele, Rino Gaetano, Antonio Infantino e i Tarantolati di Tricarico, Giovanna Marinuzzi, Mario Bonura, Paolo Gatti, Michele Ascolese, Corrado Sannucci, Gianni Togni, Massimiliano D'Ambrosio, Matteo Salvatore, Pippo Franco, Tony Santagata oltre a molti altri.\nNel jazz il Folk studio ha ospitato quasi tutti i protagonisti del Jazz Italiano dell'epoca : li citiamo qui in ordine sparso senza priorit\u00e0... in attesa che singoli apporti non tralascino i dovuti riconoscimenti ai tanti che avevano partecipato a quegli anni magici: Massimo Urbani, Amedeo Tommasi, Marcello Rosa, Gil Cuppini, Bruno Biriaco, Cicci Santucci, Geg\u00e8 Munari, a.Golino, Enrico Pierannunzi, Roberto Podio, Jimmy Fontana, Steve Lacy, Toto Torquati, Franco D'Andrea, Franco Cerri, Vittorio Camardese, Giancarlo Schiaffini, Tullio De Piscopo, Mario Schiano, Aldo Josue, Albertino Radius, Sandro Minnetti, Urso Alessio, Nicoletta Costantino, Anna Casalino, Donatella Luttazzi, Antenore Tecardi, Franco Capanna, Bruno Carli, Leo di Sanfelice, Carla Marcotulli, Dario Rosciglione, Paolo Petrozziello, William Antonini, Marcello Melis, Maurizio Giammarco, Puccio Sboto e tanti altri.\nInsieme alla Marinuzzi si esib\u00ec spesso anche il cantautore brasiliano Irio De Paula; importante fu inoltre la partecipazione assidua della grande interprete di musica popolare italiana Giovanna Marini.\nAi loro esordi nel locale, De Gregori, Venditti, Bassignano e Lo Cascio formarono un gruppo, chiamandolo proprio I Giovani del Folkstudio; la collaborazione tra Venditti e De Gregori (che li porter\u00e0 poi all'incisione di Theorius Campus) nasce proprio al Folkstudio.\nNegli anni novanta vi esordirono altri giovani tra cui il compositore di colonne sonore Stefano Lentini.\nL'attivit\u00e0 del locale, si spost\u00f2 in seguito nella libreria \"L'uscita\", poi in via Gaetano Sacchi, ed \u00e8 continuata infine nella sede di via Frangipane (vicino al Colosseo) fino al 1998. Dopo la scomparsa di Giancarlo Cesaroni, avvenuta il 29 gennaio 1998, l'Associazione Folkstudio '88 ha donato il materiale di archivio (locandine, fotografie, audiocassette e nastri con alcuni dei concerti registrati) alla Discoteca di Stato.\nOmaggi.\nNel 1973 Antonello Venditti ha citato il \"Folkstudio\" nel testo della canzone \"Dove\", contenuta nell'album L'orso bruno (\"Il Folkstudio si \u00e8 spostato sul pop\").\nNel 1974 Francesco De Gregori ha raccontato il \"Folkstudio\" nella sua canzone \"Arlecchino\", contenuta nell'album Francesco De Gregori (\"\"Fiori falsi e sogni veri nella friggitoria chantant\" \u00e8 il Folkstudio agli inizi, dove non era importante neanche mangiare, bastava sorridersi, bastava comunicare, e c'\u00e8 questo Arlecchino su un filo e la gente vuole vedere cosa fa, e Arlecchino non sono necessariamente io, ma i tipi come me in genere, a cui danno dei soldi in cambio delle sue acrobazie: \"Quanti soldi ti hanno dato? La mia cella \u00e8 un po' pi\u00f9 in alto e mi pagano di pi\u00f9\", per\u00f2 alla fine questo Arlecchino si fa i fatti suoi, indipendentemente da quanto sia grande la stanza, da quanto lo pagano, vola senza filo e uno deve arrivare a volare senza filo\").\nNel 2000, Claudio Lolli ha inserito nel suo album \"Dalla parte del torto\" la canzone \"Folkstudio\", tributo allo storico locale romano.\nNel 2012 il Comune di Roma ha collocato una targa commemorativa del \"Folkstudio\" in via Garibaldi, luogo della prima sede del locale."}
{"id": "91926", "revid": "712828", "url": "https://it.wikipedia.org/wiki?curid=91926", "title": "Sirius Black", "text": ""}
{"id": "91927", "revid": "767487", "url": "https://it.wikipedia.org/wiki?curid=91927", "title": "Sodom", "text": "I Sodom sono un gruppo musicale thrash metal considerati, insieme a Kreator e Destruction, tra capofila del genere in Germania. Il \"sound\" che il gruppo propone \u00e8 grezzo, violento e diretto, tipico del genere thrash di stampo teutonico.\nStoria.\nLe origini.\nLa band venne fondata nel 1981 a Gelsenkirchen, nel bacino della Ruhr, da due amici, il bassista Thomas Such e il cantante e chitarrista Frank Testegen, come \"espediente\" per evitare di dover lavorare nelle miniere di carbone. I due vollero subito apparire con un'immagine provocatoria, arrivando appunto a chiamare la band Sodom (ispirandosi alla citt\u00e0 biblica di Sodoma) e attribuendosi gli pseudonimi di \"Angelripper\" (Tom) e \"Aggressor\" (Frank). Ai due si un\u00ec presto il batterista Rainer Focke, conosciuto come Bloody Monster, che tuttavia fu subito licenziato per inaffidabilit\u00e0. Al suo posto subentr\u00f2 un amico dei due, Christian Dudek, che suonava gi\u00e0 nella band della scuola. Il nuovo arrivato si attribu\u00ec lo pseudonimo di Chris Witchhunter. Raggiunta una certa stabilit\u00e0 nella formazione, il gruppo registr\u00f2 due demo, \"Witching Metal\" nel 1982 e \"Victims of Death\" nel 1984. Fu solo allora che furono notati dalla Steamhammer, con la quale riuscirono ad ottenere un contratto. Poco tempo dopo, alcuni litigi tra Tom Angelripper e Aggressor spinsero quest'ultimo ad uscire dal gruppo. Tom allora decise di occupare lui stesso il posto di cantante, e iniziarono le ricerche di un nuovo chitarrista.\nIl periodo black metal.\nMille Petrozza, leader dei Kreator e amico della band, present\u00f2 allora ai due il chitarrista Josef Dominici, detto \"Peppi\". Egli si un\u00ec alla band per un periodo di prova al termine del quale fu assunto con il nome di Grave Violator. Il trio registr\u00f2 nel 1984 il suo primo EP, In The Sign Of Evil, ancora fortemente influenzato dal black metal di gruppi come Venom e Celtic Frost. Nel 1985 Grave Violator abbandon\u00f2 la band, sostituito da Michael Wulf, giovane chitarrista locale. Con lui la band si rec\u00f2 in studio a registrare quello che fu il suo primo album, Obsessed By Cruelty, pubblicato nel 1986. L'album \u00e8 caratterizzato da sonorit\u00e0 cupe e pesanti, tipiche del black metal. Subito dopo, Wulf fu licenziato dal gruppo e si un\u00ec ai Kreator (morir\u00e0 poi nel 1993 in un tragico incidente stradale). I due membri allora iniziarono a cercare un sostituto, suonando concerti con l'aiuto temporaneo del chitarrista Uwe \"Ath\u00e4tor\" Christoffers dei Darkness che aveva gi\u00e0 suonato con loro come secondo chitarrista.\nL'arrivo di Blackfire, il cambio di genere e il successo.\nI Sodom incontrarono il sostituto ideale solo un anno pi\u00f9 tardi, nel 1987, ovvero Frank \"Blackfire\" Gosdzik, chitarrista proveniente da altre formazioni, il cui operato nel gruppo si rivel\u00f2 fondamentale. A quel punto, il gruppo pubblic\u00f2 prima l'EP Expurse of Sodomy e poi il suo secondo album, Persecution Mania. Questo album segn\u00f2 un radicale cambiamento per i Sodom: il sound sub\u00ec un'evidente sterzata verso il thrash metal e i testi persero la loro accezione satanica per concentrarsi su temi pi\u00f9 sociali, per prima cosa la guerra. Nel 1988 il gruppo pubblic\u00f2 il live Mortal Way Of Live e nel 1989 quello che fu il suo pi\u00f9 grande successo, \"Agent Orange\". Questo album \u00e8 un concept sulla guerra in Vietnam, e fece circolare il nome del gruppo notevolmente, diventando uno dei nomi pi\u00f9 importanti del thrash europeo insieme ai Kreator, ai Destruction e ai Tankard. Inoltre una canzone dell'album, Ausgebombt, fu ri-registrata cantata in lingua tedesca, con la partecipazione di Bela B., cantante del gruppo punk Die \u00c4rzte, e pubblicata come singolo insieme ad una cover di Don't Walk Away dei Tank. La band part\u00ec per un tour europeo per tutto il 1989 (per il quale fu ingaggiato il chitarrista ritmico Uwe Baltrusch), alla fine del quale, tuttavia, a seguito di un pesante litigio con Tom, Frank lasci\u00f2 i Sodom, unendosi ai Kreator (il chitarrista era infatti stufo di suonare con dei compagni dipendenti dagli alcolici). Nel 1990 entr\u00f2 nel gruppo il chitarrista Michael \"Micha\" Hoffmann, ex membro degli Assassin, e la band pubblic\u00f2 l'album \"Better Off Dead\". Nel 1991 la band part\u00ec per un tour sudamericano e Micha decise di rimanere a vivere in Brasile. Tom e Chris decisero di tornare in Germania alla ricerca di un nuovo chitarrista.\nL'uscita di Witchhunter e la crisi.\nCome sostituto a Micha fu assoldato il giovane e abile Andy Brings, e la band registr\u00f2 nel 1992 Tapping the Vein, molto pi\u00f9 vicino a sonorit\u00e0 death metal e crossover thrash. Nello stesso anno, a causa degli abusi alcolici, i rapporti tra Tom e Chris andarono via via peggiorando, culminando con la defezione del batterista, ormai stroncato dai suoi eccessi. Come sostituto fu ingaggiato Guido \"Atomic Steif\" Richter, gi\u00e0 membro dei Living Death e degli Holy Moses. Dopo aver pubblicato nel 1993 lo storico EP Aber Bitte Mit Sahne, il gruppo inizi\u00f2 a registrare l'album Get What You Deserve, pubblicato nel gennaio dell'anno successivo. Nel 1995 Brings, volendo cercare nuovi sound, lasci\u00f2 il gruppo (fonder\u00e0 poi il gruppo power metal Powergod e si unir\u00e0 al gruppo hard rock The Traceelords). A quel punto Tom lo sostitu\u00ec con un giovane chitarrista, Dirk \"Strahli\" Strahlmeier, con il quale i Sodom registrarono l'album Masquerade In Blood. Questo punto fu forse la parte pi\u00f9 nera della carriera dei Sodom: le vendite dell'album furono scarsissime e ci\u00f2 provoc\u00f2 una spaccatura all'interno della band stessa. Il primo a risentirne fu proprio il nuovo arrivato Strahli, che fu arrestato nel 1996 per aver preso parte ad alcuni traffici di droga, e subito dopo anche Atomic Steif, a causa di continui litigi con Tom, lasci\u00f2 la band, che entr\u00f2 in un periodo di pausa.\nLa rinascita.\nNel 1997 il gruppo riacquist\u00f2 la stabilit\u00e0 con l'entrata del chitarrista Bernemann e del batterista Konrad \"Bobby\" Schottkowski, e subito registr\u00f2 l'album 'Til Death Do Us Unite. Nel 2001, dopo l'uscita dell'album \"Code Red\" nel 1999, la band registr\u00f2 un altro album sulla guerra in Vietnam, M-16, e questo album ebbe un grande successo tra i fan del gruppo. Nel 2006 la band pubblica Sodom, e nel 2007, per iniziativa di Angelripper, viene registrato nuovamente il primo EP della band, In The Sign Of Evil, con gli stessi membri originali, ovvero Chris Witchhunter e Grave Violator.\nVenticinquesimo anniversario.\nAl festival Wacken Open Air 2007 i Sodom hanno suonato uno speciale spettacolo di ben due ore e mezza durante il quale la band ha eseguito buona parte dei suoi pezzi con molti dei vecchi membri, tra cui Atomic Steif, Frank Blackfire, Michael Hoffmann, Andy Brings e Grave Violator. Lo show verr\u00e0 poi pubblicato in DVD nel 2010.\nLa morte di Witchhunter.\nIl 7 settembre 2008 la band annuncia la morte dello storico batterista Chris Witchhunter a causa di un'insufficienza renale.\nFatti recenti.\nNel 2010 la band pubblica In War And Pieces, e dopo ci\u00f2 si separa dal batterista Bobby, che viene sostituito da Markus \"Makka\" Freiwald. Nel giugno del 2012, per celebrare i trent'anni di attivit\u00e0, la band pubblica l'antologia 30 Years Sodomized, e annuncia l'inizio delle registrazioni del nuovo album, intitolato Epitome of Torture, che vedr\u00e0 la luce nella primavera del 2013.\nIl 5 gennaio 2018 il batterista Markus Freiwald e il chitarrista Bernemann vengono licenziati dalla band e il 22 gennaio viene annunciata la nuova formazione della band, per la prima volta a quattro che vede il ritorno del chitarrista Frank Blackfire Gosdzik (gi\u00e0 membro della band tra il 1986 e il 1989), il batterista Stefan \"Husky\" H\u00fcskens e Yorck Segatz come secondo chitarrista. La nuova formazione far\u00e0 il suo debutto Full Metal Mountain festival il 7 aprile. A Novembre dello stesso anno pubblicano l'EP Partisan in cui sono presenti due inediti e un anno dopo l'EP Out of the front line trench cui seguir\u00e0 il nuovo album Genesis XIX il 27 novembre 2020.\nUn ulteriore cambio di formazione avviene nel gennaio 2020 quando il batterista Stefan \"Husky\" H\u00fcskens lascia la band per altri impegni personali e viene sostituito da Toni Merkel gi\u00e0 batterista di Sabiendas e dei Blackfire, gruppo solista del chitarrista Frank Gosdzik.\nStile.\nI Sodom sono sempre stati molto influenzati dai gruppi preferiti dal loro \"leader\" Tom Angelripper, ovvero: Venom, Mot\u00f6rhead e Tank, che sono tutti dei power trio, composti da chitarrista, batterista e bassista in cui \u00e8 proprio quest'ultimo a occuparsi del cantato, esattamente come sono stati i Sodom per quasi tutta la loro carriera.\nL'aspetto peculiare dei Sodom \u00e8 sempre stato il riuscire a proporre musica e liriche dirette e senza fronzoli.\nUno dei loro album pi\u00f9 famosi e di successo si intitola \"Agent Orange\", come un erbicida a base di diossina utilizzato dall'esercito statunitense nella guerra del Vietnam per distruggere le foreste che offrivano riparo ai vietnamiti.\nSuccessivamente si scopr\u00ec che questo agente procurava cancro e disturbi fisico-mentali sia alle popolazioni esposte che ai reduci di guerra e ai loro discendenti.\nEbbene, in una canzone di quest'album, \"Ausgebombt\", il ritornello cita: \"No trade with death / No trade with arms / Dispense the war / Learn from the past\" (\"nessun commercio con la morte / nessun commercio con le armi / esonera la guerra / impara dal passato\").\nNella canzone \"Bombenhagel\" (grandinata di bombe) si parla delle insensate azioni dei tedeschi in guerra; ma anche le sofferenze dei fanti della Wehrmacht sul fronte orientale vengono ricordate in \"Stalinorgel\".\nInoltre lo stesso album \"Agent Orange\" \u00e8 dedicato a tutte le persone, soldati e civili morti nelle insensate azioni di guerra in tutto il mondo.\nI Sodom durante la loro lunga carriera non hanno mai abbandonato la loro vena di mordace ironia, attribuibile di nuovo in massima parte a Tom Angelripper.\nQuesta si \u00e8 incarnata in bizzarre cover di Udo J\u00fcrgens, famoso cantante pop austriaco, o in un pezzo che rievoca il tentativo di \"conversione\" del musicista da parte di una volenterosa coppia di Testimoni di Geova (\"Wachturm\" su \"Tapping the Vein\" del 1992).\nTom ha anche pubblicato album solisti con l'appellativo di ONKEL TOM in cui interpreta in versione thrash metal canzoni da birreria tedesche e addirittura carole natalizie.\nDa ricordare anche il suo ruolo nei primi due album della band Dezperadoz, incentrata sull'iconografia tipica degli spaghetti western, molto famosi in Germania.\nMascotte.\nAnche se non famoso come Eddie o Vic Rattlehead anche i Sodom, come molti altri loro \"colleghi\" del mondo del metal hanno un personaggio che ricorre nelle copertine dei loro album, sulle magliette e su altri artwork a loro correlati. Questi \u00e8 \"Knarrenheinz\", originariamente un soldato avvolto in una tuta NBC, completa di elmetto e maschera antigas, del tipo usato dalle truppe NATO in Europa sul finire della guerra fredda.\nIl fante, inizialmente dotato di un fucile d'assalto M16 venne via via a perdere molte delle sue connotazioni \"realistiche\" per assumerne altre pi\u00f9 propriamente fantascientifiche o horror."}
{"id": "91932", "revid": "80598", "url": "https://it.wikipedia.org/wiki?curid=91932", "title": "Amore nel pomeriggio", "text": "Amore nel pomeriggio \u00e8 il quattordicesimo album in studio del cantautore italiano Francesco De Gregori, pubblicato il 19 gennaio 2001 dalla CBS.\nIl disco ha vinto la Targa Tenco per il miglior album ed ha raggiunto la prima posizione in classifica in Italia mantenendola per due settimane."}
{"id": "91934", "revid": "7077", "url": "https://it.wikipedia.org/wiki?curid=91934", "title": "Gioco di simulazione storica", "text": ""}
{"id": "91935", "revid": "767487", "url": "https://it.wikipedia.org/wiki?curid=91935", "title": "Castigliano", "text": ""}
{"id": "91936", "revid": "8504", "url": "https://it.wikipedia.org/wiki?curid=91936", "title": "Teofrasto d'Ereso", "text": ""}
{"id": "91938", "revid": "729019", "url": "https://it.wikipedia.org/wiki?curid=91938", "title": "Teatro canzone", "text": "Il teatro canzone \u00e8 una forma d'arte musicale e teatrale lanciata da Sandro Luporini e Giorgio Gaber ad inizio anni settanta.\nLa proposta di legge.\nIl parlamentare Carlo Carli, in commissione cultura alla Camera dei Deputati, nella seduta del 23 settembre 2003, interviene per esporre la propria proposta di legge volta al riconoscimento e alla tutela da parte dello stato, del genere espressivo \"Teatro Canzone\" come bene culturale. Nella proposta di legge Carli ed altri, si prevede l'istituzione della \"Fondazione Giorgio Gaber\" e che la stessa organizzi, con cadenza annuale, il \"Festival internazionale del teatro canzone\". In quella sede parlamentare Carlo Carli, tra l'altro, illustra la definizione di Teatro Canzone [(...rappresenta un genere espressivo legato alla teatralit\u00e0, alla parola e alla musica e che la sua struttura \u00e8 costituita da un'alternanza di canzoni e monologhi o, pi\u00f9 precisamente, di parti cantate e recitate... (vedasi il testo dell'intervento con i riferimenti e autori della definizione)]. Sempre in quella seduta Carlo Carli sottolinea come Giorgio Gaber sia stato l'originale interprete del Teatro Canzone su testi scritti con Sandro Luporini.\nDescrizione.\n\"Il signor G\", l'opera con cui questo genere artistico and\u00f2 in scena la prima volta, fuse infatti la musica al teatro: nel \"teatro canzone\" il testo, la musica (alcune canzoni sono veri e propri macro-testi), i monologhi, la luce, contribuiscono ad allargare la tensione emotiva strutturandosi, grazie alla loro combinazione, in una rappresentazione che lega la canzone d'autore all'approccio dialogico con lo spettatore affrontando tematiche di forte impatto sociale e culturale.\nGiorgio Gaber si espresse in questo genere unendo a testi divenuti classici del suo repertorio una coinvolgente presenza scenica scandita da monologhi apparentemente leggeri ma dal contenuto profondo.\nOpere principali.\nTra i classici del cantautore si ricordano: \"Io se fossi Dio\", \"Lo shampoo\", \"La libert\u00e0\" e gli spettacoli \"Libert\u00e0 obbligatoria\", \"Far finta di essere sani\", \"Dialogo tra un impegnato e un non so\", \"E pensare che c'era il pensiero\"."}
{"id": "91940", "revid": "15756", "url": "https://it.wikipedia.org/wiki?curid=91940", "title": "Silent Hill (videogioco)", "text": " \u00e8 un videogioco survival horror prodotto da Konami e sviluppato dal Team Silent, pubblicato nel 1999 come esclusiva della console Sony PlayStation, ed \u00e8 il primo capitolo della serie omonima. Il gioco utilizza una visuale in terza persona con dei componenti di computer grafica 3D in tempo reale. A differenza dei precedenti giochi horror di sopravvivenza incentrati su persone esperte nel combattimento, il protagonista di \"Silent Hill\" \u00e8 un uomo qualunque.\nIl gioco segue la storia di Harry Mason, protagonista, alla disperata ricerca della propria figlia adottiva per le strade della mostruosa citt\u00e0 statunitense Silent Hill. Imbattendosi in un culto pagano il cui obiettivo \u00e8 quello di far resuscitare un nuovo Dio, scoprir\u00e0 le vere origini della bambina. Cinque sono i finali possibili nel gioco, a seconda delle azioni intraprese dal giocatore, vi \u00e8 anche un finale segreto.\n\"Silent Hill\" ricevette diverse recensioni positive da parte della critica e divenne un successo commerciale. \u00c8 tutt'oggi considerato un titolo innovativo, che ridefinisce il genere survival horror, allontanandosi dai classici elementi dei B-horror movie, e procedendo verso uno stile di orrore psicologico che enfatizza l'atmosfera e i personaggi. \"Silent Hill\" ha avuto alcuni adattamenti nel tempo, tra cui un visual novel del 2001 per Game Boy Advance, un adattamento cinematografico omonimo nel 2006, e una rivisitazione dal titolo \"\" nel 2009. Il gioco \u00e8 stato seguito, nel 2001, da \"Silent Hill 2\".\nTrama.\nHarry Mason sta viaggiando con sua figlia adottiva Cheryl verso Silent Hill. Nelle vicinanze della suddetta localit\u00e0, sterza bruscamente per evitare una figura femminile apparsa al centro della strada, di conseguenza la macchina si schianta e l'uomo perde i sensi. Si sveglia in citt\u00e0, si rende conto che la bambina \u00e8 sparita e inizia a cercarla. Silent Hill si mostra deserta, nebbiosa e soggetta a stranezze, come nevicate fuori stagione. L'uomo incontra creature mostruose ed \u00e8 spesso vittima di svenimenti. Durante l'esplorazione conosce prima Cybil Bennett, agente di polizia della citt\u00e0 vicina intenta a indagare sugli eventi accaduti. In seguito Dahlia Gillespie, donna misteriosa che gli offre un oggetto capace di contrastare l'oscurit\u00e0 in citt\u00e0, noto come \"flauros\". Nell'ospedale incontra il dottor Michael Kaufmann, sconvolto dagli improvvisi avvenimenti, e scopre una spaventata Lisa Garland, infermiera nascosta in una delle stanze.\nHarry inizia a credere che qualcosa di oscuro sta trasformando la citt\u00e0 in un incubo di qualcun altro, motivo per cui molti cittadini sono scomparsi. Dahlia lo esorta a fermare \"il demone\" responsabile di tutto \u2014 la ragazza apparsa sulla strada in precedenza \u2014 altrimenti Cheryl morir\u00e0. Harry in seguito, pu\u00f2 decidere se salvare Kaufmann da un mostro, scoprire delle prove che implicano il ruolo del dottore in un traffico di droga locale, e trovare per caso una bottiglia di \"aglaophotis\", un liquido soprannaturale in grado di esorcizzare demoni, sempre nascosta da Kaufmann. Continuando le ricerche, Harry giunge a scontrarsi con Cybil infetta da un parassita; anche qui, il giocatore pu\u00f2 scegliere se salvarla o meno. Il protagonista rincontra di nuovo la ragazza, il flauros si attiva e blocca i poteri di lei. Qui appare Dahlia che rivela il suo piano, catturare la giovane \u2014 un'apparizione di sua figlia, Alessa Gillespie \u2014 manipolando l'uomo, inconsapevole di tutto.\nHarry si risveglia nell'ospedale con accanto Lisa. L'infermiera spiega di aver provato un senso di D\u00e9j\u00e0 vu mentre era nel seminterrato e fugge via, quando Harry la ritrova, questa si dispera, affermando di essere \"esattamente come gli altri\". Quindi lo supplica di salvarla mentre del sangue le scorre lungo il viso; inorridito, Harry fugge. Nel suo diario, Lisa rivela di aver assistito Alessa durante una forzata e segreta ospedalizzazione. Le ferite inguaribili della ragazza la terrificavano e parallelamente cadeva in una profonda tossicodipendenza, alimentata da Kaufmann. Scoprendo Dahlia assieme al corpo bruciato di Alessa e la sua \"proiezione\" sconfitta, Harry chiede dove sia sua figlia: scopre che sette anni prima, la sacerdotessa aveva condotto un rituale per costringere Alessa a far nascere la divinit\u00e0 del culto. Quest'ultima \u00e8 sopravvissuta all'immolazione, poich\u00e9 il suo stato di vascello la rendeva immortale, parallelamente la sua resistenza mentale le ha permesso di bisecare la propria anima, fermando cos\u00ec la nascita. La met\u00e0 divisa si \u00e8 manifestata come Cheryl neonata e lontana dalla citt\u00e0, poi trovata e adottata da Harry e sua moglie. Dahlia ha quindi lanciato un incantesimo per attirare la bambina a Silent Hill, mentre Alessa era imprigionata all'interno dell'ospedale, subendo un'angoscia incessante a causa delle sue ferite. Ora, con il piano di Alessa sventato e la sua anima riunita, la divinit\u00e0 viene rianimata e prende possesso di lei.\nFinali.\nSono disponibili quattro finali diversi a seconda delle scelte del giocatore. Nel finale peggiore \"Bad\", la divinit\u00e0 si fonde con Alessa e fulmina Dahlia per poi attaccare Harry. Dopo averla sconfitta, Harry ascolta la voce di Cheryl che lo ringrazia per averla liberata e sparisce nel nulla. Affranto dal dolore, Harry collassa e la scena successiva mostra il suo cadavere nella sua auto distrutta. Il finale negativo \"Bad +\" si conclude con Harry e Cybil in fuga, dopo la morte della divina creatura. Nel finale positivo \"Good\", Kaufmann, sentendosi tradito da Dahlia, chiede di riportare la citt\u00e0 alla normalit\u00e0 e usa l'aglaophotis per esorcizzare Alessa. Harry sconfigge il dio e Alessa gli dona una bambina in fasce, la reincarnazione di se stessa e Cheryl. Lo aiuta infine a fuggire dalla citt\u00e0. Nel finale migliore \"Good +\", Harry scappa con Cybil e la bambina. In entrambi i finali \"Good\" una sanguinosa e vendicativa Lisa impedisce a Kaufmann di fuggire. Il finale segreto \"UFO\" mostra degli extraterrestri che rapiscono Harry.\nModalit\u00e0 di gioco.\nL'obiettivo principale del gioco \u00e8 guidare il protagonista Harry Mason attraverso la citt\u00e0 di Silent Hill, infestata da strane creature per ritrovare la figlia dispersa, Cheryl. Lo stile di gioco consiste in combattimenti, esplorazione e risoluzione di rompicapi. Il gioco utilizza una visuale in terza persona, che in rare occasioni cambia angoli per produrre effetti drammatici. La visuale del gioco si differenzia dalle classiche visuali dei survival horror di allora, che consistevano nel semplice passaggio da un angolo all'altro in continuazione. Per via dell'assenza di un HUD, il giocatore \u00e8 costretto a consultare un men\u00f9 per visualizzare l'energia del protagonista (constatabile anche dall'affaticamento del personaggio).\nHarry pu\u00f2 affrontare diversi nemici in qualsiasi area di gioco utilizzando sia armi bianche sia armi da fuoco. Essendo un semplice scrittore senza esperienza con le armi, le potenzialit\u00e0 fisiche di Harry sono molto ridotte, ed \u00e8 spesso affannato dopo un normale sprint. La sua inesperienza nell'uso di armi porta la sua mira, e quindi quella del giocatore, a essere spesso instabile. Una radio portatile avvisa Harry della presenza di creature vicine con rumori bianchi (pu\u00f2 essere disattivata), che attirano per\u00f2, anche mostri distanti.\nIl giocatore pu\u00f2 individuare e collezionare mappe di ogni area, stilisticamente simili a mappe turistiche. Accessibili solo dal men\u00f9 e leggibili solo quando la luce \u00e8 considerata sufficiente, ogni mappa \u00e8 segnata con i luoghi di interesse. La visibilit\u00e0 della citt\u00e0 \u00e8 per lo pi\u00f9 bassa a causa della nebbia e l'oscurit\u00e0, quest'ultima \u00e8 molto prevalente nella realt\u00e0 alternativa (\"Otherworld\"). Il giocatore pu\u00f2 ottenere una torcia tascabile all'inizio del gioco, ma il fascio di luce che emette illumina solo pochi metri e attira i nemici. La navigazione attraverso Silent Hill richiede al giocatore di trovare chiavi e risolvere enigmi.\nColonna sonora.\nLa colonna sonora di \"Silent Hill\" \u00e8 stata composta da Akira Yamaoka, che ha richiesto di entrare a far parte dello staff di sviluppo dopo che il compositore originale se n'era andato. Egli era incaricato della creazione di effetti sonori e di mastering. Yamaoka non ha mai guardato le scene del gioco, ma ha creato la colonna sonora indipendentemente. Lo stile delle sue composizioni \u00e8 stato influenzato da Angelo Badalamenti, il compositore della serie TV \"I segreti di Twin Peaks\", dai Metallica e dai Depeche Mode. Per rendere \"Silent Hill\" il pi\u00f9 differente possibile dagli altri videogiochi, e per sostenere la sua fredda e arrugginita sensazione, Yamaoka ha optato per una fusione di musica post-industrial e musica Dark ambient.\nQuando ha presentato i suoi brani agli altri membri dello staff per la prima volta, hanno interpretato male i suoi pezzi e li hanno scambiati per dei Bug. Yamaoka ha dovuto spiegargli che questo rumorio era stato progettato per il gioco; lo staff aveva ritirato le sue obiezioni precedenti dopo che Yamaoka gli spieg\u00f2 le sue ragioni per aver scelto questo stile. L'album \"Silent Hill Original Soundtracks\" \u00e8 stato pubblicato in Giappone il 5 marzo 1999. La quarantunesima traccia, \"Esper\u00e0ndote\", \u00e8 stata composta da Rika Muranaka. Dopo che Yamaoka le ha proposto di creare una canzone per il gioco, lei gli ha proposto di usare bandone\u00f3n, violini e di assumere una cantante spagnola. Decisero di fare della canzone un tango, e Muranaka compose la melodia per il testo in inglese che lei aveva scritto.\nQuando arriv\u00f2 a Buenos Aires per registrare la canzone in spagnolo con la cantante argentina Vanesa Quiroz, Muranaka si rese conto che le sillabe non combaciavano pi\u00f9 con la melodia e quindi ha dovuto ricomporre tutto il testo in soli 5 minuti."}
{"id": "91943", "revid": "287204", "url": "https://it.wikipedia.org/wiki?curid=91943", "title": "Iufeni", "text": "Biografia.\nSovrano citato solamente dal Canone Reale.\nAllo stato attuale delle conoscenze (2009) l'unico riscontro archeologico potrebbe essere un sigillo ove il nome Iufeni \u00e8 associato a quello di Antef.\nNella \"Sala degli antenati\" di Karnak \u00e8 riportato (in riferimento al successore di Iufeni): \"Seankhibra Amenenhat, figlio di Antef, figlio di Ameny\".\nL'Ameny in questione potrebbe essere Ameny l'Asiatico, da molti identificato con Sankhtawy, se cos\u00ec fosse ci\u00f2 confermerebbe l'errore dello scriba egizio che redasse il Canone Reale inserendo (posizione 6.8) il nome Sehetepibra tra Sankhtawy e Iufeni"}
{"id": "91948", "revid": "119585549", "url": "https://it.wikipedia.org/wiki?curid=91948", "title": "Dardanelli", "text": "Lo stretto dei Dardanelli (in turco: \"\u00c7anakkale Bo\u011faz\u0131\"), anticamente chiamato Ellesponto (nella letteratura classica \u00e8 noto come \"Hellespontus\", \"Hellespontium Pelagus\", \"Rectum Hellesponticum\", o \"Fretum Hellesponticum\"), \u00e8 uno stretto di mare turco che collega il mar di Marmara all'Egeo e che, assieme allo stretto del Bosforo, fa da confine fra Europa e Asia.\nDescrizione.\nLa larghezza minima dello stretto \u00e8 pari a 1250 metri, mentre quella massima \u00e8 di 8\u00a0km; in tutto \u00e8 lungo circa 62\u00a0km. La profondit\u00e0 media si attesta sui 60\u00a0m, la massima 100\u00a0m. Il nome \"Dardanelli\" deriva da Dardania, l'antica terra sulla sponda asiatica dello stretto che a sua volta prende il nome da Dardano, il mitico figlio di Zeus e di Elettra.\nIl nome \"Ellesponto\", che letteralmente significa \"mare di Elle\", deriva invece da un altro mito: Elle, sorella di Frisso e figlia di Atamante e Nefele, durante il viaggio verso la Colchide in groppa all'ariete dal vello d'oro giunto per trarli in salvo da un sacrificio, cadde in questo braccio di mare che da allora prese nome di Ellesponto.\nLungo le coste dei Dardanelli si trovano varie antiche citt\u00e0: nella parte europea si trovano Eleunte, Maidos, Sesto, Gallipoli; nella parte asiatica si trovano Troia, Dardano (odierna \u00c7anakkale), Abido, e altre.\nStoria.\nIn virt\u00f9 della sua rilevanza strategica, sono numerosi gli episodi storici correlati allo stretto dei Dardanelli.\nFra le prime vicende storiche che riguardano lo stretto, come si apprende da Erodoto, vi \u00e8 il passaggio del re persiano Serse, figlio di Dario, e del suo enorme esercito nel 480 a.C., in occasione delle guerre persiane. L'attraversamento dello stretto avvenne grazie a due ponti di barche, sacrileghi per gli antichi Greci, poi distrutti da una tempesta e ricostruiti. In quell'occasione il tratto di mare sub\u00ec l'ira del re persiano che gli inflisse la pena della fustigazione, nota appunto come flagellazione dell'Ellesponto.\nIn seguito anche Alessandro Magno attravers\u00f2 lo stretto in senso opposto. Una battaglia combattuta presso i Dardanelli fu quella che nel 323 d.C. vide Crispo, figlio diciassettenne di Costantino e della prima moglie di questi, Minervina, sconfiggere e catturare Licinio. La Repubblica di Venezia si scontr\u00f2 diverse volte con la flotta ottomana in particolare va menzionata la Battaglia di Gallipoli del 1416 o la Spedizione veneziana dei Dardanelli nel 1654 che sconfisse la flotta turca. Altre battaglie combattute nella zona furono la battaglia di Elli (1912) nel corso della Prima guerra balcanica e la campagna dei Dardanelli (1915-1916) nel corso della Prima guerra mondiale.\nIl 20 luglio 1936 con la Convenzione di Montreux, Francia, Turchia, Bulgaria, Giappone, Grecia ed Unione Sovietica, si accordano circa il nuovo regime di navigazione degli stretti (Stretto dei Dardanelli, Mar di Marmara e il Bosforo sono tutti accomunati nella denominazione di Stretti). Il principio base affermato nella Convenzione \u00e8 quello di riconoscere, nel quadro della sicurezza della Turchia e degli Stati rivieraschi del Mar Nero, la completa libert\u00e0 di transito delle navi mercantili di qualsiasi bandiera in tempo di pace, mentre in tempo di guerra la libert\u00e0 di passaggio e navigazione per i mercantili \u00e8 limitata ai Paesi non in conflitto con la Turchia, chiaramente qualora la Turchia sia uno Stato belligerante. \nIn tal caso il transito \u00e8 permesso solo di giorno, e rispettando rotte obbligate. Per quanto riguarda invece le navi da guerra, \u00e8 sancito l'obbligo di informare il Governo turco otto giorni prima del transito, e solo per le navi inferiori alle 15.000 tonnellate. Possono superare tale limite solo i paesi rivieraschi del Mar Nero, purch\u00e9 le navi passino singolarmente. Per i sottomarini \u00e8 consentito il passaggio solo se di paesi rivieraschi, e solo se costruiti ed acquistati all'estero. La Convenzione non contiene alcuna disposizione che autorizzi espressamente il transito delle navi portaerei.\nIl controllo dello Stretto dei Dardanelli \u00e8 stato causa scatenante e significativa della crisi all'origine della Guerra Fredda nel 1946. La Turchia, infatti, fu appoggiata dagli Stati Uniti d'America nel contrasto con l'Unione Sovietica.\nMitologia.\nFra i miti riguardanti i Dardanelli, oltre a quello che riguarda l'etimologia del nome dello stretto, c'\u00e8 anche quello di Ero e Leandro. Pi\u00f9 recentemente, sulle orme di quest'ultimo, ad attraversare a nuoto l'Ellesponto \u00e8 stato Lord Byron."}
{"id": "91950", "revid": "986213", "url": "https://it.wikipedia.org/wiki?curid=91950", "title": "Cardinale protodiacono", "text": "Il cardinale protodiacono \u00e8 il primo cardinale nell'ordine diaconale, ovvero il cardinale diacono nominato da pi\u00f9 tempo. Se tra diversi cardinali il tempo coincide, la precedenza spetta al prelato indicato per primo nell'elenco dei cardinali creati durante quel concistoro.\nFunzioni.\nAl cardinale protodiacono, se elettore, spetta il compito di annunciare l'avvenuta elezione del papa recitando la celebre formula \"Habemus Papam\", altrimenti questo compito viene svolto dal primo dei cardinali diaconi elettori (\"cardinale protodiacono de facto\"). Nel caso in cui il cardinale protodiacono fosse eletto papa, l'annuncio viene dato dal cardinale diacono elettore che segue nell'elenco dei cardinali diaconi, che diventa quindi il nuovo cardinale protodiacono de facto.\nIl cardinale protodiacono, inoltre, impone il pallio al nuovo pontefice eletto, nella celebrazione eucaristica di inizio del ministero petrino, presenta i metropoliti pronti a ricevere il pallio dal pontefice nella solennit\u00e0 dei santi Pietro e Paolo (29 giugno), annuncia la concessione dell'indulgenza plenaria quando il papa a Natale e Pasqua impartisce la benedizione Urbi et Orbi. In queste funzioni il cardinale protodiacono, in caso di assenza o impedimento, viene sostituito dal \"cardinale deuterodiacono\", che \u00e8 il secondo cardinale diacono per precedenza.\nDal 12 giugno 2014 il cardinale protodiacono \u00e8 Renato Raffaele Martino.\nSerie dei cardinali protodiaconi.\nScisma d'Occidente.\n\"Obbedienza romana (1378 \u2013 1415):\"\n\"Obbedienza avignonese (1378 \u2013 1429):\"\n\"Obbedienza pisana (1409 \u2013 1415):\""}
{"id": "91951", "revid": "648716", "url": "https://it.wikipedia.org/wiki?curid=91951", "title": "Granulometria (geologia)", "text": "La granulometria \u00e8 la propriet\u00e0 che identifica le singole particelle che compongono una roccia sedimentaria, un suolo o un terreno in base alle dimensioni. Questa propriet\u00e0 \u00e8 un parametro utilizzato in Geologia, in Pedologia, in Agronomia, in Geotecnica, in Idrologia.\nTerminologia.\nIn agronomia si usa in genere il termine di \"tessitura\" come sinonimo di granulometria. L'accezione del termine granulometria in agronomia ha pertanto un significato diverso da ci\u00f2 che s'intende per tessitura in campo geologico.\nClassificazione.\nLa classificazione granulometrica prescinde dalla natura chimica o chimico-mineralogica delle particelle e prende in considerazione esclusivamente la loro dimensione. Le particelle sono distinte in classi granulometriche, diversamente definite a seconda del sistema classificatorio utilizzato; in generale, a prescindere dai parametri dimensionali adottati dai diversi sistemi di classificazione, le classi granulometriche principali sono solitamente 4, in ordine di dimensione decrescente:\nPrincipalmente si possono distinguere due sistemi di classificazione granulometrica, la scala di Wentworh (o Udden-Wentworth) \ne la scala \"fi\" (\u03c6) di Krumbein, che consiste in una modificazione della scala di Wentworh creata da W. C. Krumbein, (Krumbein &amp; Sloss 1963). \nEssa \u00e8 una scala logaritmica che si ottiene dall'equazione:\ndove\nL'equazione pu\u00f2 essere riarrangiata per trovare il diametro, usando \u03c6:"}
{"id": "91954", "revid": "116733159", "url": "https://it.wikipedia.org/wiki?curid=91954", "title": "Tessitura (disambigua)", "text": "La tessitura \u00e8 l'attivit\u00e0 di produzione di un tessuto a partire da un filato. \nTessitura pu\u00f2 anche riferirsi a:"}
{"id": "91955", "revid": "125974864", "url": "https://it.wikipedia.org/wiki?curid=91955", "title": "Esercito Italiano", "text": "LEsercito Italiano (EI) \u00e8 la componente terrestre delle forze armate italiane, delle quali fa parte assieme alla Marina Militare, all'Aeronautica Militare e all'Arma dei Carabinieri, tutte dipendenti dal capo di stato maggiore della difesa e inserite nel ministero della difesa.\nNato come Regio Esercito nel 1861 in occasione dell'Unit\u00e0 d'Italia dal nucleo della Armata Sarda, assunse la denominazione attuale dopo la nascita della Repubblica Italiana avvenuta nel 1946. Terminata la fase di transizione del secondo dopoguerra, periodo durante il quale alcune unit\u00e0 erano ancora sotto il controllo Alleato, l'ingresso dell'Italia nella NATO comport\u00f2 per l'Esercito una riorganizzazione e un ammodernamento in funzione di contrasto a un'eventuale azione militare da parte delle forze del Patto di Varsavia. I mutevoli scenari a livello internazionale hanno fatto s\u00ec che l'Esercito Italiano partecipasse inoltre a varie missioni di pace sotto egida ONU o NATO, quale ad esempio la missione Ibis in Somalia cominciata nel 1992 nell'ambito della missione UNITAF o l'UNMIBH in Bosnia ed Erzegovina, durata dal 1995 al 2002.\nCon l'avvento del XXI secolo l'Arma dei Carabinieri che prima faceva parte dell'esercito, nel 2000 ha assunto il rango di forza armata; l'emanazione poi della legge 23 agosto 2004, n. 226 ha determinato la sospensione alle chiamate del servizio militare obbligatorio a partire dal 2005 accanto a un processo di riforma generale accompagnato da una progressiva riduzione di effettivi.\nStoria.\nIl Regio Esercito.\nSubito dopo l'unit\u00e0 d'Italia nel 1861, venne costituito il Regio Esercito italiano, che nacque dalla fusione dell'\"Armata Sarda\" con gli altri eserciti operativi nei vari stati preunitari italiani; la denominazione venne stabilita il 4 maggio 1861, con decreto (nota n. 76 del 4 maggio 1861) del Ministro della guerra Manfredo Fanti.\nDa allora il Regio Esercito ha partecipato alla Terza guerra di indipendenza, alle campagne coloniali, alla prima guerra mondiale, alla guerra d'Etiopia, quindi alla Seconda guerra mondiale, dal 1940 dalla parte dell'Asse e dopo l'8 settembre 1943 dalla parte degli Alleati.\nL'esercito cobelligerante e la nascita della Repubblica.\nL'esercito repubblicano nacque dall'Esercito cobelligerante italiano, dopo la proclamazione della Repubblica il 2 giugno 1946. La sua base consisteva nel Corpo italiano di liberazione, che aveva partecipato alla campagna d'Italia al fianco della forze Alleate contribuendo alla liberazione del territorio nazionale. Dopo la cessazione delle ostilit\u00e0, la Missione Militare Alleata il 14 novembre 1945 stabil\u00ec le norme alle quali il nuovo esercito, detto \"di transizione\", doveva attenersi. La struttura doveva rimanere quella stabilita fino alla firma del trattato di pace. I cinque Gruppi di Combattimento che erano stati costituiti via via che le forze Alleate avanzavano divennero altrettante divisioni binarie, cio\u00e8 formate da due reggimenti (solo di fanteria): Divisione fanteria \"Friuli\", \"Cremona\", \"Legnano\", \"Folgore\" e \"Mantova\".\nA queste si aggiungevano tre divisioni di sicurezza interna, la \"Aosta\", la \"Reggio (originariamente \"Sabauda\") e la \"Calabria\" cui si aggiungevano altri dieci reggimenti di cui tre alpini, portando la forza complessiva di quelle che venivano denominate \"forze mobili e locali\" a 90\u00a0000 uomini.\nAltre componenti dell'esercito di transizione erano l'Organizzazione centrale e undici comandi militari territoriali che dovevano sostituire le funzioni dei preesistenti comandi di corpo d'armata in tempo di pace, per complessivi 9.000 uomini; l'amministrazione, comprendente le unit\u00e0 dei servizi con altri 31.000 uomini; la componente detta \"Addestramento e complementi\" che raggruppava il Centro Addestramento Complementi di Cesano e le scuole militari, per complessivi 10.000 uomini, che portavano il totale a 140.000 uomini. Alcuni reparti, consistenti in una divisione, sei raggruppamenti e due gruppi di battaglioni (equivalenti a reggimenti) rimanevano ancora sotto il comando Alleato.\nL'organizzazione addestrativa di base era affidata ai comandi militari territoriali, attraverso i Centri addestramento reclute (CAR), con un organico a livello di reggimento, mentre l'addestramento avanzato veniva svolto dalle scuole militari. Inoltre ai comandi territoriali veniva assegnato un reggimento operativo in modo da garantire una presenza diffusa sul territorio, tranne in Sicilia nella quale i compiti di vigilanza vennero assegnati a due divisioni di sicurezza, visti i problemi legati alle tendenze separatiste dell'isola.\nNel 1946 le tre divisioni per la sicurezza interna vennero trasformate in unit\u00e0 operative, con l'aggiunta di un gruppo di artiglieria e un gruppo squadroni di cavalleria blindata (con cingolette CV35) della ricostituita Arma di cavalleria, e questa fu la struttura definitiva dell'Esercito di Transizione alla firma del trattato di Parigi nel 1947.\nGli anni cinquanta.\nDopo la fase di transizione, con l'accettazione dell'Italia nella NATO, le forze armate vengono rinforzate e riarmate, con un consistente concorso degli Stati Uniti d'America in termini di mezzi; la dottrina di impiego e l'addestramento vengono uniformati agli standard dell'alleanza, e vengono tenute regolarmente esercitazioni congiunte. \nLa consistenza dei reparti operativi cresce fino a raggiungere dieci divisioni di fanteria e tre corazzate (\"Ariete\", \"Centauro\" e \"Pozzuolo del Friuli\") cui si aggiungevano cinque brigate alpine. Nel 1954 la struttura di comando fu organizzata su due armate e cinque corpi d'armata, cui si aggiungeva il \"Corpo per la sicurezza della Somalia\", paese affidato all'Italia per mandato fiduciario dalle Nazioni Unite fino al 1956; di conseguenza, il corpo venne sciolto nello stesso anno.\nCon il concretizzarsi della minaccia di invasione da parte del Patto di Varsavia viene definita dalla NATO la dottrina di difesa avanzata, che in Italia port\u00f2 alla denominazione della \"soglia di Gorizia\" come linea di difesa alla quale doveva essere idealmente fermata l'eventuale invasione e al miglioramento ed estensione del Vallo Alpino, sistema di fortificazioni inizialmente concepito sotto il fascismo per contrastare una minaccia proveniente dalla Germania e successivamente ripristinato dall'inizio degli anni cinquanta fino al 1992, sotto il presidio di reparti appositamente dedicati allo scopo: Alpini d'arresto e Fanti d'arresto. Nacque la III Brigata missili che, dotata di missili \"Honest John\" prima (trentadue lanciatori) e \"Lance\" poi, acquis\u00ec la capacit\u00e0 di lancio di testate tattiche nucleari.\nGli anni settanta - la riforma.\nNel 1975 l'Esercito Italiano \u00e8 stato interessato da una delle pi\u00f9 radicali riforme della sua storia. La riforma venne promossa dal generale Andrea Cucino, che diventato capo di stato maggiore dell'esercito il 1\u00ba febbraio 1975, ordin\u00f2 una revisione immediata della struttura della forza armata. Dopo due mesi dal suo insediamento, Cucino e il suo staff presentarono un piano per ristrutturare l'intera forza armata e dopo aver assicurato ulteriori 1.100 miliardi di lire in dieci anni per modernizzare l'equipaggiamento dell'esercito, ordin\u00f2 che la riforma avesse inizio il 1\u00ba settembre 1975; il 31 dicembre 1975 la riforma era conclusa e gli organi, le unit\u00e0, la dottrina, l'addestramento e l'organizzazione dell'esercito erano stati radicalmente modificati. Tra gli aspetti pi\u00f9 rilevanti della riforma l'abolizione del livello reggimentale, con i battaglioni autonomi all'interno delle brigate. Dopo la riforma le unit\u00e0 operative erano pronte al 93%, con la Divisione corazzata \"Ariete\" pronta al 100% cos\u00ec come il Comando di artiglieria antiaerea.\nGli anni ottanta-novanta e le missioni internazionali.\nCon l'inizio degli anni ottanta l'esercito ha affrontato, dal 1980 al 1982, la sua prima missione armata (cio\u00e8 non limitata alla sola presenza di osservatori) all'estero, la Missione Italcon, durante la guerra in Libano come forza di pace. Durante la missione, effettuata congiuntamente con forze di altri paesi NATO tra i quali Stati Uniti e Francia, il contingente ha guadagnato la fiducia delle parti contrapposte, riuscendo a non essere vittima di disastrosi attacchi che invece colpirono le altre forze multinazionali e perdendo alla fine un solo uomo a causa dell'esplosione di una mina.\nNel 1992, dopo le stragi mafiose in Sicilia, fu utilizzato per l'operazione di polizia Vespri siciliani, che dur\u00f2 diversi anni.\nLa caduta del muro di Berlino e il dissolvimento del Patto di Varsavia diedero una nuova dimensione alle forze armate italiane, non pi\u00f9 in funzione esclusivamente difensiva ma anche e soprattutto in supporto alle iniziative di peacekeeping (come viene denominata internazionalmente un'operazione di mantenimento della pace). L'esercito venne infatti schierato nella missione ONU in Namibia (UNTAG, 1989-1990), in Albania e Kurdistan nel 1991, e in Somalia con l'operazione IBIS dal 1992 al 1994, operando nell'ambito dell'UNITAF, una delle operazioni pi\u00f9 complesse in teatro estero dalla fine della seconda guerra mondiale. Il contingente italiano, nello svolgere il suo lavoro sul campo somalo, sub\u00ec un'imboscata che caus\u00f2 la morte di alcuni soldati (battaglia del pastificio). Seguirono la missione ONU in Mozambico (1993-1995, ONUMOZ) e quelle in Bosnia ed Erzegovina (1995-2002, UNMIBH), Timor Est (1999-2000, UNAMET) e Kosovo (1999, UNMIK).\nLe riforme degli anni 2000.\nA partire dagli anni 1990 l'esercito italiano cominci\u00f2 ad attraversare una serie di trasformazioni come l'istituzione del ruolo dei volontari in ferma breve (VFB) prima e dei volontari in ferma annuale (VFA) poi. Dall'anno 2000 poi la partecipazione ai concorsi per l'accesso a tutte le FF.AA fu aperta anche alle donne senza alcuna limitazione di impiego, anche in incarichi di combattimento. In quello stesso anno si ebbe poi la separazione funzionale dell'Arma dei Carabinieri dall'esercito, elevata al rango di \"forza armata\", cessando di essere una specialit\u00e0 dell'esercito, e perdendo la tradizionale provenienza del suo Comandante generale dalle file dell'Esercito.\nCon la legge Martino del 2004 e la sospensione delle chiamate al servizio militare in Italia, venne avviata un notevole fase di ristrutturazione e ottimizzazione delle risorse soprattutto umane (la forza operativa pass\u00f2 negli anni da oltre 230.000 a circa 102.000) ne \u00e8 discesa una concezione delle forze armate e una razionalizzazione del loro impiego completamente nuove e molto pi\u00f9 agili.\nNel 2013 l'ultima profonda riorganizzazione, razionalizzando in particolare la componente operativa, e con la nascita del Comando delle forze speciali dell'Esercito.\nArmi, Corpi e Specialit\u00e0 dell'Esercito.\nArmi e specialit\u00e0.\nLe Armi dell'Esercito Italiano sono sei, mentre tra le specialit\u00e0 attive la pi\u00f9 antica \u00e8 quella dei \"granatieri\", la pi\u00f9 giovane quella dei \"lagunari\"::\nL'Arma dei Carabinieri fu, fino al 2000, la prima Arma dell'Esercito, e successivamente fu elevata a rango di quarta forza armata italiana.\nCorpi.\nI Corpi dell'Esercito Italiano sono i seguenti:\nPersonale.\nArruolamento.\nL'arruolamento avviene d'ufficio in determinate ipotesi per il servizio militare di leva in Italia o a domanda, in tale ultimo caso la selezione del personale \u00e8 affidata ai centri di selezione VFP1, mentre l'addestramento \u00e8 effettuato presso il reggimento addestramento volontari.\nGradi e qualifiche.\nLa gerarchia militare italiana \u00e8 disciplinata dal d.lgs. 15 marzo 2010, in particolare sono previsti:\nStruttura e organizzazione.\nLo Stato maggiore.\nLo Stato maggiore dell'Esercito (SME), con sede a Roma, \u00e8 l'organismo deputato alla definizione delle politiche di Forza Armata ed \u00e8 la struttura al vertice del comando dell'Esercito Italiano.\nPer l'attivit\u00e0 di comando e controllo sulle unit\u00e0 dell'Esercito, il Capo di stato maggiore dell'Esercito italiano, coadiuvato da un Sottocapo di stato maggiore, si avvale di nove alti comandi retti da altrettanti generali di corpo d'armata e da un Ispettorato diretto da un tenente generale.\nLe aree di vertice.\nIl capo di stato maggiore si avvale di due \"aree di vertice\":\nOltre allo SME, i seguenti comandi sono alle dipendenze del capo di stato maggiore:\nComando truppe alpine.\nIl \"Comando truppe alpine\" o COMTA (o anche T.A.) \u00e8 dislocato nella citt\u00e0 di Bolzano e inquadra le Brigate alpine, e il Centro addestramento alpini. Erede del 4\u00ba Corpo d'armata alpino, oggi \u00e8 costituito dai seguenti reparti:\nComando Forze Operative Nord.\nOrganigramma dei reparti Operativi del Comando Forze Operative Nord (COMFOP Nord):\nDipendono inoltre dal COMFOP NORD i seguenti comandi militari:\nComando Forze Operative Sud.\nOrganigramma dei reparti Operativi del Comando Forze Operative Sud (COMFOP Sud):\nDipendono inoltre dal COMFOP SUD i seguenti comandi regioni militari:\nNRDC-ITA.\nIl Corpo d'armata di reazione rapida/NATO Rapid Deployable Corps - Italy (NRDC-ITA) si trova nella citt\u00e0 di Solbiate Olona (provincia di Varese). \u00c8 costituito da un comando alimentato con personale multinazionale e da una Brigata di Supporto che inquadra solamente soldati italiani. Inoltre altri reparti sono a disposizione per un rapido intervento. \u00c8 al comando di un generale di corpo d'armata.\nCOMFORDOT.\nIl Comando per la formazione, specializzazione e dottrina dell'Esercito si trova alla citt\u00e0 militare della Cecchignola a Roma. Il nuovo comando \u00e8 cos\u00ec configurato:\nComfoter COE.\nIl \"Comando delle forze operative terrestri - Centro Operazioni Esercito\", con sede in Roma \u00e8 elemento di organizzazione dell\u2019Esercito responsabile dell\u2019indirizzo delle attivit\u00e0 di approntamento e costituisce lo staff per il Capo di Stato Maggiore Esercito per le problematiche connesse alla generazione delle forze per le operazioni, l\u2019addestramento, l\u2019approntamento. Ha sede a Roma.\nQuesti i reparti dipendenti:\nComfoter supporto.\nIl Comando delle forze operative terrestri di supporto \u00e8 deputato alla gestione di tutti i Comandi delle Armi di supporto al combattimento della forza armata. Ha sede a Verona.\nReparti dipendenti:\nArmamento.\nDi seguito \u00e8 elencato l'armamento in dotazione ai Reparti dell'Esercito\nMezzi terrestri.\nRuotati.\nA luglio 2018, si \u00e8 finalizzato un contratto per l'acquisizione delle prime 10 unit\u00e0 della Centauro II, il requisito totale \u00e8 di 136 unit\u00e0.\nSimbologia.\nAll'Esercito Italiano \u00e8 stato concesso un primo stemma con decreto del presidente della Repubblica del 22 luglio 1991, in seguito esso \u00e8 stato modificato nel 2014. Nella prima versione il rosso del campo dello scudo indicava \u00abl'audacia, il coraggio ed il sacrificio cruento\u00bb espressi dall'Esercito Italiano in tutte le guerre da lui combattute; il trofeo indicava l'insieme delle armi che compongono l'Esercito: \u00abi fucili la Fanteria, le lance la Cavalleria,[7] i cannoni l'Artiglieria, le asce il Genio, le saette le Trasmissioni\u00bb, mentre le due sciabole ricordavano la partecipazione alle battaglie risorgimentali; in ultimo la \u00abgranata d'oro, infiammata al naturale\u00bb \u00e8 il simbolo che accomuna tutte le truppe terrestri; nella nuova versione la granata, spostata nella lista riportante il motto , \u00e8 stata sostituita da una \u00ablorica d'oro, cimata dall'asta di legno al naturale, sostenente l'elmo\u00bb.\nFesta dell'Esercito Italiano.\nLa festa dell'Esercito Italiano ricorre il 4 maggio e celebra l'istituzione del Regio Esercito, nel 1861, nel 1946 il Regio Esercito ha assunto il nome di Esercito Italiano.\nImpiego operativo.\nMissioni e operazioni nazionali.\nA partire soprattutto dagli anni novanta del XX secolo, l'Esercito ha operato in concorso alle altre forze di polizia italiane in occasione di varie attivit\u00e0, come l'Operazione Vespri siciliani nel 1992, in Campania nell'Operazione Alto Impatto del 2002, nell'Operazione Partenope e nell'Operazione Strade Pulite nel 2008 per fronteggiare la crisi dei rifiuti in Campania, oltre a varie attivit\u00e0 di polizia in diverse localit\u00e0.\nL'arma \u00e8 stata impegnata anche in diverse operazioni contro il crimine, come ad esempio nell'operazione \"Partenope\" - nella quale vennero impiegati 500 soldati - che ebbe inizio il 18 febbraio 1994 e fu interrotta il 15 dicembre 1995. Ripresa il 14 luglio 1997 cess\u00f2 definitivamente il 30 giugno 1998. L'operazione ebbe risvolti positivi ma non riusc\u00ec a debellare il fenomeno camorristico, avendo comunque dei risultati nel ridurre la microcriminalit\u00e0 nella citt\u00e0 partenopea.\nAltre operazioni importanti sono l'operazione Vespri siciliani\", l'\"operazione Forza Paris\", l'\"operazione Riace\", l'\"operazione Salento\", l'\"operazione Old Bridge\", l'\"operazione Perseo\" e l'\"Operazione Strade sicure\".\nMissioni e operazioni internazionali.\nHa preso parte inoltre a varie missioni a livello internazionale, come ad esempio nella Missione Italcon nell'ambito della guerra in Libano del 1982 (la prima missione internazionale cui l'esercito italiano repubblicano abbia mai partecipato) e alla Missione Ibis I, nell'ambito dell'Operazione Restore Hope in Somalia tra il 1992 e il 1993.\nL'impegno in ambito internazionale \u00e8 continuato con le missioni in Congo (2001), Afghanistan (missione ISAF, dal 2002), Sudan (2003), Iraq (operazione Antica Babilonia, 2003-2006), Libano (operazione Leonte, dal 2006) e Libia (operazione Cyrene).\nLe funzioni C4IEW.\nLe funzioni di \"intelligence\" generali vengono ora svolte dall'AISI/AISE quella tecnico militare \u00e8 svolta dal II Reparto Informazioni e Sicurezza - RIS dello SMD. In ambito forza armata la funzione C4I (comando, controllo, comunicazione, computer, informazione) \u00e8 assolta dalla Brigata RISTA - EW, che raggruppa le unit\u00e0 di guerra elettronica appartenenti all'Esercito Italiano, alle dipendenze del Comando trasmissioni ed informazioni dell'Esercito (CoTIE).\nLa sigla RISTA-EW sta per \"Reconnaissance, Intelligence, Surveillance, Target Acquisition - Electronic Warfare\", sempre precisando che la funzione intelligence (a livello strategico e operativo) in Italia, dopo la riforma dell'intelligence italiana del 2007 viene assolta dalle agenzie alle dirette dipendenze della Presidenza del Consiglio dei ministri, che delega allo stato maggiore della difesa le funzioni tattiche, a sua volta supportato da organi delle singole forze armate (come appunto la Brigata RISTA - EW).\nFunzioni di protezione civile.\nTalvolta l'Esercito Italiano \u00e8 intervenuto con funzioni di soccorso alla popolazione in caso di disastri e calamit\u00e0 naturali prima della costituzione del Dipartimento della Protezione Civile avvenuto nel 1992. Dal terremoto di Messina del 1908, al terremoto del Friuli al terremoto dell'Irpinia, fino alla partecipazione annuale alle operazioni antincendio sia con uomini e mezzi terrestri sia con propri mezzi aerei (come gli elicotteri Chinook dotati di apposito cesto-secchio per il lancio di acqua), l'esercito ha partecipato alle operazioni di soccorso in caso di calamit\u00e0 naturali, schierando ospedali da campo e mezzi per movimento terra, nel controllo delle coste in occasioni degli sbarchi (operazione Salento nel 1995, e a Lampedusa nel 2010), e in occasione di disastri e calamit\u00e0 naturali come l'alluvione di Sarno e Quindici del 1998, il terremoto di Umbria e Marche del 1997, il terremoto del Molise del 2002, il terremoto dell'Aquila del 2009 e il terremoto dell'Emilia del 2012 e alle numerose inondazioni/disastri geologici (varie esondazioni del fiume Po), e nel 2010-2012 (in Calabria, in Sicilia e in Toscana e alle Cinque Terre) e ogni volta in cui la Protezione Civile non sia riuscita a soddisfare con i propri uomini e mezzi le necessit\u00e0 di soccorso alla popolazione.\nL'esercito ha anche partecipato nel 2010 all'operazione Strade Pulite, ovvero allo sgombero delle strade di Napoli ingombre di spazzatura durante l'emergenza rifiuti in Campania e ai lavori con organi del Genio per ripristinare e mettere in sicurezza numerosi siti in cui riporre l'enorme quantit\u00e0 di rifiuti che gli organi cittadini/provinciali e regionali preposti non erano in grado di soddisfare. Attualmente \u00e8 impegnato in concorso alla Polizia e ai Carabinieri nell'operazione Strade Sicure, mediante la sorveglianza di punti sensibili di grande transito (metropolitane, grandi stazioni ferroviarie) e presidio di posti fissi (ambasciate, consolati, ecc.).\nOnorificenze.\nOnorificenze alla bandiera di guerra.\nLa bandiera di guerra dell'Esercito Italiano \u00e8 decorata delle seguenti onorificenze (aggiornamento al dicembre 2018):"}
{"id": "91957", "revid": "125382523", "url": "https://it.wikipedia.org/wiki?curid=91957", "title": "Fognatura", "text": "Per fognatura (pi\u00f9 formalmente sistema di drenaggio urbano o impianto di fognatura, volgarmente chiavica) si intende il complesso di canalizzazioni, generalmente sotterranee, per raccogliere e smaltire lontano da insediamenti civili e/o produttivi le acque superficiali (meteoriche, di lavaggio, ecc.) e quelle reflue provenienti dalle attivit\u00e0 umane in generale.\nLe canalizzazioni, in generale, funzionano a pelo libero; in tratti particolari, in funzione dell'altimetria dell'abitato da servire, il loro funzionamento pu\u00f2 essere in pressione (condotte prementi in partenza da stazioni di pompaggio, attraversamenti, sifoni, ecc.).\nStoria.\nLe prime testimonianze storiche di fognature risalgono a un periodo compreso tra il 2500 e il 2000 a.C. circa e sono state trovate a Mohenjo-daro, nell'attuale Pakistan. Dai resti si \u00e8 potuta ricostruire la fisionomia della citt\u00e0 che, sotto il livello stradale, presentava una vasta rete di canali in mattoni in grado di convogliare le acque reflue provenienti dalle abitazioni. Anche la citt\u00e0 di Ninive, capitale del Regno assiro tra l'VIII e il VI secolo a.C. era fornita di una rete fognaria.\nLe fognature antiche pi\u00f9 efficienti furono per\u00f2 quelle di Roma. La prima cloaca romana di cui si abbia notizia risale al VII secolo a.C. e fu progettata per bonificare gli acquitrini che occupavano le vallate alla base dei colli dell'Urbe, e far defluire verso il Tevere i liquami del Foro Romano, di Campo Marzio e del Foro Boario.\nLa realizzazione pi\u00f9 importante fu per\u00f2 la cloaca massima, la cui costruzione fu avviata nel VI secolo a.C. sotto il leggendario re di Roma di origine etrusca Tarquinio Prisco. Con la cloaca massima (inizialmente era un canale a cielo aperto ma successivamente fu coperto per consentire l'espansione del centro cittadino), di cui si possono vedere alcuni tratti e lo sbocco presso i resti del Ponte Rotto, i Romani ci hanno tramandato uno dei pi\u00f9 importanti esempi di ingegneria idraulico-sanitaria.\nCon la caduta dell'impero, non vennero pi\u00f9 costruite nuove fogne e spesso quelle esistenti furono abbandonate. Solo molto pi\u00f9 tardi, nel XVII secolo, si sent\u00ec nuovamente l'esigenza di costruire fognature a seguito della forte urbanizzazione di citt\u00e0 come Parigi e, dal XIX secolo, Londra.\nUtenze.\nLe fonti di produzione dei reflui, in un agglomerato urbano, sono soprattutto le case e i luoghi di riunione abituali come la scuola, il posto di lavoro, la caserma, l'ospedale, ecc.\nNon vanno inoltre dimenticate le altre fonti di produzione, esse pure presenti nel tessuto cittadino, quali piccoli opifici, botteghe artigiane, officine meccaniche, garage, lavanderie, caseifici, studi fotografici, laboratori chimici e di analisi, macelli, ecc., che contribuiscono con scarichi di particolare natura, a volte a elevatissimo tasso inquinante.\nInoltre c'\u00e8 anche il contributo dei mercati all'aperto e delle fiere periodiche, dei luna park e di quante altre attivit\u00e0 l'uomo ha concepito nel suo lungo cammino dalle origini ai nostri giorni.\nPer la normativa vigente in materia non \u00e8 ammesso lo smaltimento dei rifiuti, anche se triturati, in fognatura, con l'eccezione di quelli organici che provengono dagli scarti dell'alimentazione trattati con apparecchi dissipatori di rifiuti alimentari che ne riducano la massa in particelle sottili, previo accertamento dell'esistenza di un idoneo sistema di depurazione. La normativa vigente in materia prevede che gli agglomerati urbani con un numero di abitanti equivalenti superiore a 2\u00a0000 devono essere provvisti di reti fognarie (fognatura dinamica) per lo smaltimento delle acque reflue urbane.\nAcque nere.\nPer quanto sopra, tutte le acque originate dalle suddette utenze vengono definite acque nere. In una definizione pi\u00f9 generale, le acque nere sono quelle acque riconosciute nocive per la salute pubblica o moleste per il pubblico.\nAcque bianche.\nDi contro tutte le acque non riconosciute nocive per la salute pubblica o moleste per il pubblico vengono chiamate acque bianche.\nTra queste ci sono:\nTipi.\nTutti i rifiuti liquidi comunque prodotti vanno collettati alla fognatura dinamica. Essa \u00e8 costituita dalle opere di raccolta e immissione delle acque di rifiuto nei collettori stradali, dalla rete composta da questi ultimi, dagli eventuali manufatti di controllo idraulico, dai sollevamenti e dai manufatti di scarico.\nA seconda del refluo di provenienza le fognature si distinguono in:\nI sistemi fognari urbani si distinguono ulteriormente in:\nSi possono trovare abitati serviti in parte con un sistema misto e in parte con un sistema separato (es. Bari).\nCon l'entrata in vigore del Decreto del Presidente del Consiglio dei ministri del 4 marzo 1996 nelle zone di nuova urbanizzazione e nei rifacimenti di quelle preesistenti si deve di norma, salvo ragioni economiche e ambientali contrarie, prevedere il sistema separato. In tali zone si pu\u00f2 prevedere il solo invio delle acque di prima pioggia nella rete nera solo se tale immissione \u00e8 compatibile con il sistema di depurazione adottato.\nGerarchia.\nLe canalizzazioni, in funzione del ruolo che svolgono nella rete fognaria sono distinte secondo la seguente terminologia:\nL'aspetto idraulico.\nOvviamente, una rete fognaria, a seconda che sia di tipo misto o separato, richiede un diverso approccio progettuale. Infatti mentre nel primo caso occorre tenere conto sia dei reflui addotti alla rete dalle varie utenze, civili e non che siano, sia delle precipitazioni che possono verificarsi nella regione considerata, nel caso di fognature separate questi due aspetti vanno considerati separatamente.\nI parametri che pi\u00f9 interessano per un corretto dimensionamento sono il valore medio e quello massimo di tale portata. In genere la condotta fognaria va dimensionata sulla base della portata media in base alla quale vengono disegnate le sezioni nel rispetto dei parametri di velocit\u00e0 ammissibili durante il funzionamento \"a regime\", ma deve essere in grado di smaltire senza problemi anche quella massima senza tracimare dai pozzetti intercalati lungo il percorso. In questo caso si ammette che possano essere superate, per brevi periodi, le velocit\u00e0 consigliate, ammissibili per quel tronco fognario.\n\u00c8 per questo motivo che soprattutto nei centri abitati di dimensioni medio-grandi o in aree interessate da frequenti allagamenti o da eventi meteorici di dimensioni eccezionali si sceglie in via preferenziale la soluzione a reti separate. In tal modo si evita di sovradimensionare inutilmente la rete ordinaria durante il funzionamento per gli usi \"civili\" e si crea una rete dedicata per sopperire agli inconvenienti legati a eventi meteorici gravosi per le citt\u00e0.\nNei sistemi unitari i collettori sono dimensionati in base alle portate meteoriche, che risultano nettamente prevalenti rispetto a quelle reflue in occasione dei massimi eventi di progetto. Poich\u00e9 la durata dei periodi piovosi \u00e8 relativamente breve, per la maggior parte del tempo i collettori sono interessati dalle sole acque nere, con frequenti problemi di velocit\u00e0 troppo esigua, e conseguente possibilit\u00e0 di sedimentazione di solidi e innesco di processi anaerobici putrefattivi. Per tale motivo per i collettori misti si utilizzano sezioni diverse dalla circolare (es. sezioni policentriche oppure ovoidali) in modo tale da garantire un'adeguata velocit\u00e0/battente anche alla portata di tempo secco (es. creazione di una savanella).\nFogna nera.\nPer il calcolo della fogna nera si fa riferimento alla portata nera media e di punta.\nIl calcolo delle portate dipende dai seguenti parametri:\nNel caso di massicce immissioni all'interno del sistema fognante indipendenti dalla rete di distribuzione idrica (acque parassite), quali i fenomeni di infiltrazioni a seguito dell'alto livello della falda freatica si dovr\u00e0 tenere in conto anche di queste ulteriori aliquote della portata.\nLa velocit\u00e0 relativa alla portata media non dovr\u00e0 di norma essere inferiore a 50\u00a0cm/s per scongiurare la sedimentazione della materia fecale. Quando ci\u00f2 non potesse realizzarsi dovranno essere interposti in rete adeguati sistemi di lavaggio. La velocit\u00e0 relativa alle portate di punta non dovr\u00e0 essere superiore a 4\u00a0m/s.\nFogna bianca.\nPer il dimensionamento della fogna bianca si fa riferimento alla massima portata pluviale che viene calcolata sulla base dello studio idrologico delle durate degli eventi meteorici, dell'estensione delle aree dei bacini scolanti e dei coefficienti di assorbimento dei terreni.\nTra i metodi pi\u00f9 utilizzati per il calcolo della portata pluviale ci sono:\nLa velocit\u00e0 massima eccezionale non dovr\u00e0 superare di norma 5\u00a0m/s.\nI collettori pluviali generalmente sono dimensionati per bassi valori del tempo di ritorno (T = 2-10 anni). Essendo T ben minore della vita utile dell'opera (pari a circa 40-40 anni), in pratica si accetta che i collettori risultino insufficienti durante alcune piogge eccezionali (di intensit\u00e0 superiore a quella di progetto) con conseguente fuoriuscita dai pozzetti di linea dell'acqua convogliata. D'altra parte per evitare le eventuali saltuarie esondazioni occorrerebbe incrementare in misura economicamente inaccettabile il tempo di ritorno T pertanto per contenere i costi dell'opera si preferisce accettare tale rischio che non comporta perdite di vite umane (come nel caso delle dighe) e/o danni a cose (come nel caso dei canali).\nFogna mista.\nPer la fogna a sistema misto, il dimensionamento dovr\u00e0 essere fatto sia per condizioni di tempo asciutto (portate nere) sia per quelle di tempo di pioggia (portate nere + portate pluviali), rimanendo valide indicazioni sopra riportate. La sezione tuttavia \u00e8 normalmente equivalente a quella di un collettore per sole acque meteoriche o di poco superiore, essendo queste ultime fino a 50 volte superiori rispetto alle sole acque nere in caso di eventi atmosferici.\nQualora il sistema sia a fognatura mista, con alcune modifiche, \u00e8 possibile procedere alla depurazione delle acque reflue solo in casi di tempo asciutto. In caso di pioggia, sia le acque nere sia le acque meteoriche sono normalmente conferite ai corsi d'acqua senza essere depurate.\nLungo una rete di fognatura mista o a valle della stessa sono installati dispositivi (scaricatori/sfioratori di piena - pi\u00f9 comunemente Combined Sewer Overflow CSO in lingua inglese) in modo da inviare l'intera fognatura ai corsi d'acqua senza trattamento nel caso vi sia pioggia, non essendo a oggi possibile trattare le acque nere insieme alle acque meteoriche quando queste ultime non sono in quantit\u00e0 trascurabile.\nL'aspetto igienico.\nLo smaltimento dei reflui in una citt\u00e0 come in un qualunque altro agglomerato di abitazioni \u00e8 un problema della massima importanza. Le deiezioni contengono sempre miliardi di germi molti dei quali possono essere causa di gravi malattie, pertanto devono essere allontanate dai centri abitati nel pi\u00f9 breve tempo possibile.\nNelle fattorie isolate, nei villaggi e in tutte le localit\u00e0 in cui manca un impianto pubblico di fognatura, si usano le cosiddette \"fosse biologiche\". Nelle comunit\u00e0 pi\u00f9 grandi, le deiezioni vengono allontanate per mezzo di apposite condotte che sfociano in mare, nei laghi e nei corsi d'acqua. In altre comunit\u00e0, le deiezioni vengono trattate secondo precisi piani di smaltimento.\nLa fossa biologica, usata per la sistemazione privata delle deiezioni, \u00e8 fatta di mattoni, o calcestruzzo o metallo, e ha la capacit\u00e0 di almeno 200 chilogrammi. Le deiezioni entrano nella fossa e vengono invase da particolari batteri che vivono nelle sostanze di rifiuto solide e che distruggono i batteri dannosi pullulanti nelle sostanze liquide. I liquidi, poi, escono dalla fossa attraverso un sistema di \"tubature collegate\" sistemate subito sotto la superficie del suolo. Infine, questi liquidi vengono assorbiti dal terreno. Questo scolo di liquidi nel terreno non \u00e8 pericoloso a meno che non avvenga in comunit\u00e0 troppo popolate, dove troppo liquido potrebbe penetrare nel terreno, sino a saturarlo.\nLa sistemazione delle deiezioni in una citt\u00e0 costituisce un problema molto pi\u00f9 complesso. Dalle tubature delle case private, degli edifici pubblici e degli stabilimenti, le deiezioni vengono raccolte in grandi condotti, dove, in seguito a speciale trattamento con calce, o con una miscela di calce e alluminio, oppure ancora con calce e solfato ferroso, si decompongono.\nPer prevenire l'accumularsi dei gas velenosi o esplosivi, che si formano dalle deiezioni in decomposizione, le tubature devono essere sufficientemente ventilate. \u00c8 per questo che, a distanza di una decina di metri l'uno dall'altro, vengono collocati, nelle condutture, dei serbatoi, o camere, chiusi con una grata di ferro, dalla quale l'aria possa passare. Vengono anche predisposti dei \"sifoni\" per evitare che questi gas tornino nelle case. In queste trappole, si raccoglie, appunto, l'acqua che impedisce ai gas di tornare indietro.\nLe citt\u00e0 che dispongono di un proprio impianto per l'eliminazione delle immondizie e delle deiezioni usano vari sistemi. Comunemente, vi \u00e8 un serbatoio di separazione usato per separare le sostanze metalliche, e altre sostanze inorganiche. Successivi serbatoi, a volte riscaldati, raccolgono le immondizie permettendo nel contempo all'aria di penetrarvi lentamente. L'aria tiene le immondizie in continuo movimento (e a questo scopo si possono usare anche dispositivi meccanici) e procura l'ossigeno per i batteri e altri organismi che si nutrono di immondizie. Con questo sistema, si ottiene la distruzione dei batteri dannosi e un certo grado di liquefazione delle materie solide. I liquidi vengono, a volte, spruzzati in aria, dove i batteri rimasti vengono distrutti dall'azione dell'ossidazione e dei raggi ultravioletti del sole. Dopo questo processo, possono venire immessi in corsi d'acqua, ma per maggior sicurezza vi si aggiungono sostanze germicide. I materiali solidi vengono estratti dal serbatoio di decomposizione, detto anche serbatoio digerente, essiccati e venduti come fertilizzanti.\nDati tecnici.\nPosizionamento plano-altimetrico.\nDal punto di vista altimetrico, la fognatura nera deve occupare nel corpo stradale sempre il livello pi\u00f9 basso rispetto a tutti gli altri sotto-servizi pubblici: acquedotto, gasdotto, elettrodotto, linee telefoniche, fogna pluviale, ecc., questo per poter raccogliere a gravit\u00e0 gli scarichi di utenze poste al piano terreno o al di sotto dei piani stradali (seminterrati, ecc.) come se ne trovano in molti vecchi quartieri. Di norma il posizionamento altimetrico della fognatura nera o mista deve essere tale da permettere la raccolta, senza sollevamenti, di liquami proveniente da utenze site almeno a 50\u00a0cm sotto il piano stradale.\nPer motivi igienici, la giacitura delle reti fognarie deve essere sempre inferiore a quella delle condotte di distribuzione di acqua potabile garantendo che tra la generatrice superiore della condotta di fognatura e la generatrice inferiore di quella di acqua potabile vi sia un opportuno dislivello comunque non inferiore a 30\u00a0cm.\nPlanimetricamente la distanza misurata in orizzontale fra le due condotte non deve comunque essere inferiore a 1 m.\nSe per ragioni di spazio (strade piccole e dotate di fitti sottoservizi) non fosse possibile rispettare i suddetti limiti si devono adottare idonee opere di protezione della condotta idrica (es. controtubo).\nRaccordo altimetrico tra canali di dimensioni diverse.\nPer i motivi descritti in seguito una rete fognaria necessita, per la sua manutenzione, di opera d'arte di linea da realizzarsi nei punti singolari (curve, campi di pendenza, ecc.) e comunque a una distanza prefissata (in genere 25\u00f730 m). Di regola i cambi di diametro avvengono in corrispondenza di questi pozzetti.\nPoich\u00e9 si ha a che fare con correnti lente, \u00e8 necessario che il raccordo fra i due tronchi di diametro diverso (Dmonte &lt;Dvalle) avvenga in modo tale che il profilo di rigurgito che si forma nel tronco a valle non crei il cosiddetto \"imbottamento del tronco a monte\".\nA tale scopo \u00e8 buona regola far coincidere i cieli delle fogne.\nPendenza e velocit\u00e0.\nLa pendenza delle canalizzazioni deve essere tale da garantire tempi di permanenza delle acque reflue nelle stesse idonei a evitare l'insorgere di fenomeni di settizzazione dei reflui.\nIl regime di velocit\u00e0 delle acque nelle tubazioni deve essere tale da evitare sia la formazione di depositi di materiali putrescibili, sia l'abrasione delle superfici interne da parte dei materiali solidi trasportati (sabbie, ecc.).\nPer rispettare quanto sopra, se si pu\u00f2 contare su una portata continua sufficiente a produrre l'autoespurgo, come accade normalmente nei collettori e nell'emissario, la pendenza della canalizzazione pu\u00f2 raggiungere valori minimi pari a 1 - 2%, anche se risulta pi\u00f9 idoneo non scendere sotto lo 0,5%.\nSe dovesse essere necessario posare il canale di fognatura con pendenza inferiore a 0,5%, bisogna prestare molta attenzione in fase realizzativa nel garantire la pendenza al fine di evitare \"corde molli\" lungo il percorso.\nNelle fogne bianche o miste, dove la portata pu\u00f2 essere notevole a seguito di piogge intense, assume una notevole importanza il valore massimo della pendenza, poich\u00e9 \u00e8 conveniente che la velocit\u00e0 di esercizio in condotta non superi valori compatibili con la resistenza all'usura dei materiali costituenti le tubazioni (normalmente circa 2,5\u00a0m/s), al fine di ridurre l'azione abrasiva dei detriti trasportati nella fognatura dalla pioggia sulle pareti del condotto.\nPer le fogne elementari che risultano in gran parte e per lunghi tratti asciutte per evitare la formazione di depositi putrescibili \u00e8 necessario procedere a un lavaggio periodico attraverso i pozzetti di testata o di linea.\nPrincipali opere.\nPozzetti di ispezione.\nIn corrispondenza di punti singolari della rete fognaria, quali:\ndevono essere previsti dei pozzetti d'ispezione dimensionati in modo tale da consentire l'accesso agevole al personale addetto alle operazioni di manutenzione e controllo. Di norma sezioni orizzontali pari a 1x1,2 m2 risultano pi\u00f9 che sufficienti.\nSe i pozzetti cos\u00ec disposti risultano a distanza troppo grande tra loro, occorre interporre altri pozzetti intermedi in modo che la distanza reciproca non superi i 25 \u00f7 30 m circa per le condotte non praticabili (altezza inferiore a 1,05 m), nelle quali di solito scorre una portata modesta, mentre per le condotte praticabili, in cui la portata \u00e8 continua, la distanza pu\u00f2 essere aumentata fino a valori non superiori a 50 m.\nQualora la sezione dei collettori o dell'emissario sia superiore a 2 m, si possono accettare pozzetti disposti a distanza fino a 150 m. I criteri indicati per la posizione dei pozzetti sono dettati dalla necessit\u00e0 di rendere possibile le operazioni di espurgo e di disostruzione effettuate con appositi arnesi.\nCaditoie pluviali.\nLe caditoie pluviali hanno una struttura semplice e sono essenzialmente costituite da una bocca di presa, da un pozzetto di contenimento (quasi sempre dotato di camera di sedimentazione per trattenere le materie solide prodotte dalla utilizzazione delle pertinenze stradali quali ad esempio mercati rionali), e di chiusura idraulica per impedire l'uscita dalla fogna di animali (blatte, ratti, ecc.) e di esalazioni moleste.\nLe bocche di presa possono essere:\nAnche le caditoie di solito sono posizionate alla confluenza di strade secondarie con altre di maggiore importanza e devono comunque essere disposte a distanza mutua tale da consentire la veloce evacuazione nella rete di fognatura dell'acqua meteorica e comunque in maniera da evitare ristagni di acqua sulle sedi stradali.\nScaricatori di piena.\nGli scaricatori di piena sono manufatti costruiti solo nelle fognature a sistema misto, quando la fogna fiancheggia il mare, un fiume o un altro recipiente capace. Nel periodo secco, la acque nere vengono convogliate normalmente all'impianto di depurazione, mentre in caso di piogge, le acque miste che superano la soglia sfiorante dello scaricatore, vengono scaricate direttamente nel corpo ricettore.\nGli scaricatori di piena vengono progettati in modo tale che l'acqua mista sfiorante abbia un rapporto di diluizione compatibile con il corpo ricevente.\nImpianti di sollevamento.\nQuando l'altimetria dell'abitato non consente il funzionamento di parti della rete fognaria a canaletta verso l'impianto di depurazione (ad esempio per quartieri posti a quota pi\u00f9 depressa di quella del depuratore), in punti strategici della rete vengono realizzati degli impianti elevatori. Nell'impianto, devono essere utilizzate delle pompe speciali idonee alla qualit\u00e0 del liquido trattato. Inoltre il manufatto deve essere dotato di vasche di pescaggio idoneamente dimensionate in modo che il liquame in esse non sosti per lungo tempo per evitare la sua setticizzazione.\nCanalizzazioni utilizzate.\nCanali.\nPer i collettori di fogna pluviali o unitarie, specialmente in passato si \u00e8 fatto uso di canali con varie sagome interne. La differenza fra le due fogne \u00e8 che per quella unitaria la sagoma deve essere tale da garantire un regolare scorrimento della portata nera nel periodo di tempo asciutto.\nTra le sezioni interne dei condotti di fognatura le pi\u00f9 comuni sono:\nTali cunette venivano in passato realizzate in muratura di mattoni e malta di cemento, mentre le pi\u00f9 recenti sono in calcestruzzo armato.\nCome \u00e8 noto, tutti i materiali a base cementizia sono estremamente sensibili all'azione degli acidi che si formano a causa dei gas sprigionatisi dall'azione batterica sui liquami, fenomeno che si manifesta nelle fogne in cui scorrono acque nere.\nLe cose peggiorano se le fogne accolgono reflui di natura industriale. Per le fogne pluviali, invece va considerato che le acque di pioggia sono prive di sali e pertanto a contatto con i calcestruzzi possono produrre la lisciviazione degli stessi. Quanto sopra va a compromettere la durabilit\u00e0 dal conglomerato cementizio. Per proteggere i canali in calcestruzzo spesso si prevede di rivestirli con un idoneo intonaco e/o con fondelli in gres.\nTubazioni.\nLa caratteristica principale delle tubazioni per fognatura \u00e8 quella di avere una buona resistenza alle azioni di tipo fisico, chimico e/o biologico, provocate dalle acque reflue e/o meteoriche trasportate.\nTale protezione interna viene assicurata o dal materiale costituente il tubo (gres, PVC, ecc.) oppure da idonei rivestimenti interni (poliuretano nelle tubazioni in ghisa sferoidale).\nIn passato, fino alla sua messa al bando per la pericolosit\u00e0 delle fibre di amianto, era molto utilizzata la tubazione in cemento amianto.\nAttualmente stanno prendendo piede delle altre tubazioni in fibrocemento ecologico, che utilizzano fibre di diversa natura, in sostituzione di quelle in amianto pericolose per la salute umana.\nAltri tipi di tubazione cementizie (calcestruzzo armato) vengono utilizzate, sempre pi\u00f9 raramente, per la realizzazione delle fognature. Infatti queste presentano tutti i difetti che denunciavano i cunicoli e i canali (utilizzati in passato) sia quelli in muratura sia quelli in calcestruzzi intonacati o meno internamente. Esse sono, per la loro natura, facilmente aggredibili chimicamente dai liquidi trasportati, infatti la formazione di acido solforico, a partire dall'idrogeno solforato presente normalmente nelle acque nere, \u00e8 causa della corrosione della calotta (parte del tubo normalmente non bagnata) con ripercussioni gravi sull'ambiente a causa della possibile dispersione dei liquami nel terreno e nelle falde. Inoltre sono aggredibili anche dall'esterno per azione del terreno di sedime quando questo ha particolare composizione e propriet\u00e0. Sono inoltre soggetti a essere scalfiti internamente a causa dei corpi abrasivi (sabbia, smerigli, ecc.) che nei reflui sono sempre presenti, per effetto di impropria immissione in fognatura di sostanze estranee o di acqua di provenienza meteorica ricadenti da tetti, terrazzi, cortili interni che non dovrebbero recapitare nella rete domestica.\nLe tubazioni pi\u00f9 utilizzate comunque rimangono quelle in gres ceramico. I pregi del gres sono ben noti a chiunque si occupi di fognature sia progettista, costruttore, gestore. Inattaccabile dall'aggressivit\u00e0 chimica dei liquami trasportati e dei terreni di posa \u00e8 di fatto immune all'azione abrasiva dei solidi trascinati dalla fase liquida. Presentano di contro una elevata fragilit\u00e0 e una bassa resistenza meccanica a trazione e di conseguenza a flessione (quella a compressione \u00e8 buona), e pertanto i singoli tubi hanno lunghezze limitate (normalmente 1 \u00f7 1,5 m fino a 2 m per diametri &lt; 600\u00a0mm) e pertanto richiedono un numero elevato di giunzioni.\nAltre tubazioni che stanno prendendo piede sono quelle a base di materiali plastici. Tra queste, il PVC \u00e8 quello che ha dato i risultati migliori nel settore delle fognature. Il PVC presenta una serie di propriet\u00e0 interessanti quali:\nPer\u00f2, come tutte le tubazioni plastiche, ha la tendenza a deformarsi secondo assi diametrali sotto l'effetto del suo stesso peso e dei carichi insistenti.\nPertanto per garantire immutata la sezione della tubazione una volta interrata, non si pu\u00f2 far affidamento sulla sola resistenza meccanica del tubo, bens\u00ec anche alle azioni esterne rappresentate dal rinfianco del tubo che deve essere formato con materiali idonei e compattato fino a valori elevati di compressione; pertanto per questi tubi sono fondamentali le modalit\u00e0 di posa e rinterro. Quando per\u00f2 i tubi vengono posati in citt\u00e0, poich\u00e9 le strade cittadine sono oggetto di frequenti scavi per la realizzazione di nuovi sottoservizi, questi nuovi scavi, se realizzati nelle vicinanze le condotte di fognatura, potrebbero danneggiare il terreno di rinfianco modificando cos\u00ec l'assetto statico del tubo in PVC, causando uno squilibrio tra le azioni deformanti e le reazioni stabilizzanti che pu\u00f2 portare all'ovalizzazione del tubo, che pu\u00f2 assumere deformazioni insopportabili che comportano il conseguente successivo collasso del manufatto.\nInoltre il PVC se esposto agli agenti atmosferici, \u00e8 soggetto a degrado dovuto all'invecchiamento e all'indebolimento delle caratteristiche meccaniche con conseguente riduzione della resistenza, inoltre talvolta i roditori aggrediscono le condotte in questo materiale, quando esse sbarrano il loro passaggio, causando danni decisamente onerosi.\nMolto raramente in fognatura vengono utilizzate le tubazioni metalliche (acciaio e ghisa sferoidale) e vengono prescelte per specialissime applicazioni quali le condotte prementi. A causa della loro sensibilit\u00e0 ai reflui, vengono opportunamente rivestite internamente; ad esempio le tubazioni per fognatura in ghisa sferoidale vengono realizzate con un rivestimento interno in poliuretano, perch\u00e9 pi\u00f9 resistente all'azione disgregatrice dei reflui. Le tubazioni in ghisa sferoidale recentemente vengono utilizzate anche per la realizzazione di semplici rami di fognatura, ma la barriera da superare per il loro sviluppo \u00e8 quella dei costi.\nAllaccio fognario.\nIl tramite del collettamento alla fogna nera \u00e8 l'allaccio fognario (fognolo), il tratto di condotta che unisce il luogo di produzione dello scarico al sistema di raccolta e allontanamento cittadino.\nTutte le utenze ricadenti in centri serviti da reti di fognatura, o in periferia o anche in borgate separate in cui il servizio \u00e8 stato addotto, sono tenute a collegare i loro scarichi alla fogna stradale se gli immobili di pertinenza fruiscono del rifornimento idrico.\nQuesto lo impongono le leggi vigenti in materia di risanamento ambientale e di disinquinamento della acque che vietano ogni forma di smaltimento quando nell'abitato \u00e8 organizzato un servizio di raccolta dinamico.\nIl pozzetto domestico che ospita il sifone intercettatore, \u00e8 l'origine dell'allacciamento, tutto ci\u00f2 che \u00e8 a valle \u00e8 di competenza dell'ente gestore, tutto ci\u00f2 che \u00e8 a monte \u00e8 di competenza del privato.\nEsso, detto anche cameretta d'ispezione, pu\u00f2 essere costituito da un manufatto in calcestruzzo armato gettato in opera o prefabbricato di dimensioni adatte per ospitare il sifone intercettatore.\nIl sifone intercettatore, come prescritto dalla normativa vigente, ha la funzione di impedire il ritorno all'interno dei fabbricati delle esalazioni maleodoranti o dei gas che dovessero formarsi nella rete fognaria stradale, ma anche quelle di impedire che corpi estranei (stracci, tamponi igienici, ecc.), di pezzatura superiore alla luce della sua gola, superino lo sbarramento da esso costituito e vadano a intasare, ostruendolo il condotto di collegamento stradale.\n\u00c8 infatti molto pi\u00f9 agevole l'ispezione e la manutenzione del sifone, dotato di una o due ispezioni, che non dell'allacciamento esterno, a volte notevolmente lungo, che pu\u00f2 essere raggiunto, quando si rende necessario, solo mediante l'apertura di una trincea stradale e il taglio della tubazione.\nIl sifone intercettatore pi\u00f9 comune presenta due bocche di ispezione rivolte verso l'alto, una a monte e l'altra a valle della gola, che consentono grande agibilit\u00e0 nelle ricorrenti operazioni di pulizia e di disostruzione. Attraverso l'ispezione a valle riesce facile ispezionare il fognolo, mentre da quella a monte, con semplici manovre, si possono estrarre tutti i materiali solidi che si dovessero attestare nella gola. Il sifone pu\u00f2 essere dotato di uno o pi\u00f9 aerofori per la ventilazione della fognatura. La pendenza dell'allacciamento \u00e8 assunta molto elevata, va dal 5% al 10%, quando \u00e8 possibile in funzione della disponibilit\u00e0 di quote, ma mai meno del 2%, per consentire il rapido deflusso delle portate scorrenti e il trascinamento dei corpi solidi. Il diametro che viene assegnato all'allacciamento nei casi pi\u00f9 frequenti \u00e8 il DN 150\u00a0mm, ma pu\u00f2 aumentare in rapporto alle dimensioni degli insediamenti da servire o per esigenze tecnologiche.\nDal sifone ha origine la parte di fogna stradale per mezzo di un pezzo speciale chiamato \"braca\". L'innesto del fognolo nel tronco stradale \u00e8 legato alla circostanza che l'allaccio arriva sempre dopo la realizzazione stradale.\nNormalmente si procede nei seguente modo:\nProve di tenuta.\nUna volta realizzate le tratte di fognatura prima di essere messe in esercizio i vari tronchi devono essere sottoposti a prove di tenuta al fine di scongiurare inquinamenti a causa di fuoriuscite delle acque reflue.\nUna prova di tenuta standard con acqua - metodo W - (UNI EN 1610) consiste in:\nLa prova pu\u00f2 essere eseguita anche sezionando il tronco solo in corrispondenza del pozzetto di valle e immettendo acqua nella condotta fino al riempimento del pozzetto di monte.\nIn questo caso si dovr\u00e0 attendere circa un'ora affinch\u00e9 il calcestruzzo, di cui \u00e8 costituito il pozzetto, si saturi di acqua; successivamente si provveder\u00e0 a riportare il livello del liquido a quello di massimo riempimento del pozzetto di monte.\nLa prova di tenuta pu\u00f2 essere eseguita anche con aria (metodo L). Nel caso di fognature in pressione si seguiranno le indicazioni della norma UNI EN 805/2002 secondo le stesse modalit\u00e0 delle condotte di acquedotto.\nNormativa.\nIn Italia.\nIn Italia si fa riferimento in particolare alle seguenti fonti:"}
{"id": "91960", "revid": "92723", "url": "https://it.wikipedia.org/wiki?curid=91960", "title": "Cardinale camerlengo", "text": ""}
{"id": "91962", "revid": "287204", "url": "https://it.wikipedia.org/wiki?curid=91962", "title": "Paleogeografia", "text": "La paleogeografia \u00e8 una branca della geografia che studia gli elementi utili per la ricostruzione della geografia esistente nelle ere passate, ricostruendo gli ambienti sedimentari dallo studio biostratigrafico e strutturale delle successioni sedimentarie oggi riorganizzate nelle diverse strutture geologiche (es. catene montuose, paesaggi collinari e costieri).\nLo studio delle rocce sedimentarie e dei fossili permette di ricostruire i paleoambienti di un determinato intervallo temporale, e quindi la distribuzione delle terre emerse, dei mari epicontinentali, dei bacini oceanici, ecc.\nSulla terminologia.\nLa paleogeografia deve tener conto di due tipi di movimenti:\n1) quello delle placche litosferiche, le quali in tempi geologici si sono mosse relativamente le une alle altre. Questi movimenti portano le masse continentali a \"spostarsi\" sulla superficie del globo, mutando la loro posizione reciproca. Gi\u00e0 Alfred Lothar Wegener agli inizi del Novecento si era accorto che la costa occidentale dell'Africa e quella orientale dell'America meridionale \"coincidono\", e aveva quindi ipotizzato che questi due continenti fossero anticamente uniti, per poi separarsi e migrare nelle attuali posizioni (Teoria della deriva dei continenti). Questi movimenti (di tipo tettonico), che si svolgono in tempi lunghi (milioni di anni), sono causati da forze endogene, cio\u00e8 interne al pianeta.\n2) quello del livello del mare (eustatismo). Se immaginiamo di prosciugare parzialmente il Mediterraneo, abbassandone il livello di un centinaio di metri, ad esempio, l'isola d'Elba diverrebbe una zona montuosa all'estremit\u00e0 di una grande \"pianura toscana\"; abbassando ancora il livello altre aree emergeranno, \"saldando\" singole terre al continente. Se viceversa immaginiamo di innalzare il livello del mare di 300 m, gran parte della pianura Padana sarebbe un golfo, e le prime propaggini di Prealpi ed Appennini diverrebbe una serie di isole: l'isola di Bergamo Alta, ad esempio. In questo caso, non sarebbe variata la posizione reciproca delle terre: Bergamo non si sarebbe allontanata dalle Prealpi, pur essendo separata da esse. Questo tipo di variazione avviene in tempi molto pi\u00f9 brevi rispetto alle variazioni del punto 1 e non comporta spostamenti laterali (traslazioni) delle terre in questione.\nDal punto di vista del geografo quello che si pu\u00f2 osservare \u00e8 soltanto il risultato netto di questi due movimenti. Si parla quindi di abbassamento (o innalzamento) relativo del livello del mare per indicare che c'\u00e8 stata una variazione positiva o negativa. L'abbassamento del livello del mare pu\u00f2 essere dovuto ai ghiacciai: nei periodi in cui si formano estese calotte glaciali, molta acqua rimane intrappolata in esse, e quindi viene sottratta al mare; quando i ghiacciai fondono e si passa ad una fase climatica pi\u00f9 calda, l'acqua che rilasciano finisce in mare e ne innalza il livello. Questo tipo di variazione del livello marino \u00e8 detta glacioeustatismo, ovvero una variazione eustatica legata all'estensione dei ghiacciai e alle loro variazioni. \nDurante l'ultima glaciazione, ad esempio, l'acqua intrappolata nei ghiacciai era tale che il mare risultava pi\u00f9 basso di circa un centinaio di metri: molte terre che oggi sono isole risultavano in continuit\u00e0 con aree continentali pi\u00f9 estese. La deglaciazione ha portato il livello del mare a quello attuale, sommergendo il canale della Manica, il canale di Sicilia, lo stretto di Messina, la costa fra Elba e Toscana, e molte altre zone. \nSe le previsioni degli scienziati sull'effetto serra e sul buco nell'ozono si rivelassero fondate, l'innalzamento delle temperature medie e la conseguente fusione di una parte delle calotte glaciali porterebbe in un futuro non lontano, alla sommersione di parecchie decine di metri delle attuali coste, riducendo le aree emerse e sommergendo gran parte delle citt\u00e0 anche grandi che si sviluppano lungo esse."}
{"id": "91966", "revid": "125829946", "url": "https://it.wikipedia.org/wiki?curid=91966", "title": "Jean Cocteau", "text": "La versatilit\u00e0, l'originalit\u00e0 e l'enorme capacit\u00e0 espressiva gli portarono il plauso internazionale. Cocteau \u00e8 soprattutto conosciuto per il suo romanzo \"I ragazzi terribili\", del 1929, la rappresentazione teatrale \"La voce umana\", del 1930, e il film \"La bella e la bestia\", del 1946.\nBiografia.\nJean Cocteau nasce il 5 luglio 1889 a Maisons-Laffitte, cittadina a pochi chilometri da Parigi, da Eug\u00e9nie Lecomte e Georges Cocteau, gi\u00e0 genitori di Marthe (1877-1958) e Paul (1881-1961). Il padre, depresso e senza lavoro, si suicida nel 1898. D'estate, fino all'adolescenza, risiede spesso nel paese natale, presso i nonni materni, che hanno anche un \"h\u00f4tel particulier\" a Parigi, in rue La Bruy\u00e8re 45, oppure va dagli altri nonni, a Vierzy. Dopo la morte del padre vive per qualche mese in Svizzera.\nHa una governante tedesca, Jos\u00e9phine Ebel, da lui detta \"J\u00e9phine\". Disegna molto, soprattutto fa caricature. Frequenta il Liceo Condorcet di Parigi fino all'et\u00e0 di 15 anni allorch\u00e9 decide di studiare privatamente, non essendo interessato agli studi ufficiali; ciononostante, dopo aver tentato invano di conseguire la maturit\u00e0 al liceo F\u00e9nelon, nel 1907 interromper\u00e0 ogni studio. In questo periodo prende a frequentare i salotti degli amici Lucien Daudet, Reynaldo Hahn, Catulle Mend\u00e8s e Maurice Rostand, pubblicando nel 1909 il suo primo libro di poesie \"La lampada di Aladino\" e fondando una rivista \"Sch\u00e9h\u00e9razade\", che non dura a lungo. Abita con la madre in rue d'Anjou, 10.\nSi appassiona quindi al mondo della musica, frequentando il balletto, e ha occasione di assistere al primo spettacolo in assoluto dei Balletti russi di Sergej Djagilev, \"Pavillon d'Armide\". Conosce di persona Djagilev, che gli commissiona il soggetto di \"Le Dieu bleu\", balletto su musica di Reynaldo Hahn, presentato al Th\u00e9\u00e2tre du Ch\u00e2telet nel 1912.\nHa intanto pubblicato altre due raccolte di poesie e ha fatto un viaggio in Algeria (12 marzo - 8 aprile 1912). Nel 1913 resta colpito dalla prima della \"La sagra della primavera\" di Stravinskij, nonostante l'opera abbia generato un putiferio e abbia diviso ferocemente pubblico e critica (Cocteau la prende a modello di quel che per lui \u00e8 l'arte moderna).\nLa fama.\nI suoi scritti non passano inosservati, tanto che il 20 giugno 1912 Marcel Proust gli scrive: \nIn questi anni alloggia all'Hotel Byron, lo stesso nel quale risiedono Reiner Maria Rilke e Auguste Rodin. Lo scoppio della Prima guerra mondiale \u00e8 per lui motivo di grande emozione: dapprima si getta nella mischia e lavora come infermiere d'ambulanza sul fronte delle Fiandre, in seguito tiene posizioni pi\u00f9 caute e continua l'attivit\u00e0 intellettuale nei locali alla moda di Parigi. A Montmartre stringe amicizia con Guillaume Apollinaire, Roland Garros, Max Jacob, Pablo Picasso (con il quale si reca a Roma nel febbraio 1917), Blaise Cendrars, Erik Satie e Amedeo Modigliani (che lo ritrarr\u00e0 in un famoso dipinto).\nA dispetto dei suoi risultati, in tutti i campi artistici e letterari, Cocteau insisteva d'essere un poeta e che tutti i suoi lavori fossero espressioni poetiche. Come intellettuale controcorrente e di carattere esuberante, ebbe grande influenza sui lavori di altri artisti, ad es. il circolo musicale di Montparnasse, conosciuto come \"Gruppo dei Sei\". Ne scrisse il manifesto intitolandolo \"Le Coq et l'Arlequin\", edito per Les \u00c9ditions de la Sir\u00e8ne, casa editrice fondata da Cocteau e da Blaise Cendrars, che dal 1917 pubblicava volumi illustrati da Marie Laurencin, Andr\u00e9 Lhote, Picasso e Raoul Dufy.\nNel soleggiato pomeriggio del 12 agosto 1916 Picasso, la modella P\u00e2querette, sua nuova compagna, Max Jacob, Manuel Ortiz de Zarate, Marie Vassilieff, Henri-Pierre Roch\u00e9, Mo\u00efse Kisling, Amedeo Modigliani e il critico Andr\u00e9 Salmon erano seduti di fronte al caff\u00e8 La Rotonde in Montparnasse. Il loro amico Cocteau immortal\u00f2 il gruppo in una serie di 21 fotografie.\nCollabora al libro collettivo \"Anthologie Dada\" e frequenta Philippe Soupault; tuttavia, malgrado il termine surrealismo fosse stato coniato da Guillaume Apollinaire (morto lo stesso anno) per descrivere la collaborazione a \"Parade\" (1918) di Cocteau, Erik Satie, Pablo Picasso e L\u00e9onide Massine, l'autoproclamatosi leader surrealista Andr\u00e9 Breton disse che Cocteau era un \nNello stesso anno conosce Raymond Radiguet; con lui instaura un rapporto sentimentale che durer\u00e0 fino alla morte di Radiguet, avvenuta 5 anni dopo.\nNel 1919 pubblica \"Le Cap de Bonne-Esp\u00e9rance\", che aveva letto la prima volta il 15 giugno 1917 a casa di Paul Morand, l'encomio \"Ode \u00e0 Picasso\" e il romanzo \"Le Potomak\"; nel 1920 e nel 1921 collabora con gli artisti del Gruppo dei Sei scrivendo il soggetto di \"Le B\u0153uf sur le toit\", di cui cura la regia al Th\u00e9\u00e2tre des Champs-\u00c9lys\u00e9es, e di \"Les Mari\u00e9s de la Tour Eiffel\" (poco prima \"Le Gendarme incompris\" e poco dopo \"Le Secret professionel\" danno il senso della continuit\u00e0 e dell'entusiasmo con cui lavorava a diversi progetti). Insieme a Radiguet fonda la rivista \"Le Coq\", che uscir\u00e0 appena 4 volte, e trascorre le vacanze estive del 1922 nel sud della Francia, dove scriver\u00e0 \"Thomas l'imposteur\".\nLa dipendenza dall'oppio.\nIl 12 dicembre 1923 Raymond Radiguet, appena ventenne, muore di febbre tifoidea. Cocteau si consola cominciando a far uso di oppio e dedicandosi alla ricerca religiosa. Collabora alla rivista cattolica \"Roseau d'or\", disegna la serie \"Maison de sant\u00e9\", tiene un carteggio con il teologo Jacques Maritain, durato fino al 1925, anno della rottura, in cui scrive la \"Lettre \u00e0 Jacques Maritain\" (da leggersi con la \"R\u00e9ponse \u00e0 Jean Cocteau\" di Maritain) nella quale racconta il modo di intendere l'origine divina di arte e poesia.\nNel 1923-1925 e nel 1928-1929 entra in clinica per disintossicarsi, riuscendoci in parte. L\u00ec concepisce quello che \u00e8 ritenuto il suo maggior successo, il romanzo breve \"I ragazzi terribili\" (1929). Nel 1926 soggiorna a Villefranche e Nizza, difende una contestata mostra di Giorgio de Chirico (con lo scritto \"Le Myst\u00e8re la\u00efc\", poi in \"Essai de critique indirecte\") e si mette in scena nell'atelier di Isadora Duncan con il suo \"Orph\u00e9e\", ripreso l'anno successivo. Del 1927 \u00e8 la sua collaborazione con Igor' F\u00ebdorovi\u010d Stravinskij per l'opera \"Oedipus Rex\" e con Arthur Honegger per \"Antigone\", entrambi da Sofocle.\nGli anni '30.\nNegli anni trenta Cocteau ha una relazione con la principessa Natalia Pavlovna Paley, sorella del gran duca Romanov, attrice, modella, ex moglie del sarto Lucien Lelong. Con gran dolore di Cocteau ed eterno rammarico di Natalia, essa, rimasta incinta, abortisce a causa dell'intervento di Marie-Laure de Noailles, l'eccentrica mecenate che da giovane am\u00f2 Cocteau e che era determinata a rovinare la sua nuova relazione.\nIntanto nel 1930, il monologo \"La Voix humaine\" \u00e8 presentato alla Com\u00e9die-Fran\u00e7aise e Cocteau gira il film \"Le sang d'un po\u00e8te\". Nel 1931 si trasferisce a rue Vignon, poi scrive \"La Machine infernale\" e \"Le Fant\u00f4me de Marseille\", prova ancora a disintossicarsi, scrive canzoni per Marianne Oswald e si trasferisce di nuovo al Madeleine-Palace H\u00f4tel. Nel 1935 fa una crociera nel Mediterraneo con Marcel Khill, suo nuovo segretario, e pubblica i \"Portraits-Souvenir\". L'anno successivo lascia Parigi per un giro che tocca Roma, Atene, Il Cairo, Bombay, Singapore, Hong-Kong (dove incontra su un battello Charlie Chaplin), Tokyo, Honolulu, San Francisco, Hollywood e New York. Collabora da marzo a giugno 1937 a \"Ce soir\", giornale di Louis Aragon e conosce l'attore francese Jean Marais, con il quale viaggia a Montargis, dove scrive in otto giorni \"I parenti terribili\" (\"Les Parents terribles\"). Cocteau dedica a Marais il poema \"L'Incendie\" (1938), lo scrittura per \"La bella e la bestia\" e avr\u00e0 con lui una relazione durata fino alla morte.\nNel 1940 \"Le Bel indifferent\", riduzione de \"La Voix humaine\" scritta per \u00c9dith Piaf, \u00e8 un enorme successo. Si trasferisce di nuovo a rue Montpensier, vicino a casa di Colette. Morto Khill si rifugia a Perpignan e tenta ancora di disintossicarsi.\nLa seconda guerra mondiale.\nDurante la guerra sottovaluta la reale portata delle sorti europee, badando pi\u00f9 a una vita spensierata e frivola che ai doveri dell'intellettuale. Stringe amicizia con Arno Breker, scultore tedesco, amico di Hitler, di stanza a Parigi. Da questo rapporto ottiene soltanto critiche da parte della Francia intellettuale. Solamente il vano appello che scrive nel 1943 per la liberazione di Max Jacob, arrestato e ucciso dalla Gestapo, far\u00e0 dimenticare il suo atteggiamento leggero di quel periodo. Va anche detto che fu in contatto con Louis Aragon e Paul \u00c9luard, attivi nella Resistenza francese.\nNel 1947 acquista una casa a Milly-la-For\u00eat, segue la realizzazione dell'episodio che lo riguarda de \"L'amore\" di Roberto Rossellini con Anna Magnani, girato a Parigi, e gira a sua volta a Vizille \"L'Aigle \u00e0 deux t\u00eates\". Scrive la sceneggiatura di \"Ruy Blas\" (girato da Pierre Billon). Nello stesso periodo \u00e8 entusiasmato dalla visione del cortometraggio sperimentale \"Fireworks\" del regista underground americano Kenneth Anger,che inviter\u00e0 a lavorare con lui per il decennio successivo.\nGli ultimi anni.\nDalla fine della guerra si dedica particolarmente alla cinematografia. I film di Cocteau, il grosso dei quali scrive e dirige in collaborazione, sono molto importanti perch\u00e9 introduce l'immaginario surrealista nel cinema francese e influenzeranno in un certo grado i futuri cineasti francesi della \"Nouvelle Vague\". Nei suoi viaggi, inoltre, ci tiene a incontrare personaggi come Marlene Dietrich e Greta Garbo; segue anche il pugilato (\u00e8 amico di Panama Al Brown che nel 1937 aiuta a tornare sul ring).\nNel 1950 il film \"Orfeo\" vince il premio della critica al festival di Venezia. Nel 1951 comincia a tenere un diario. Nel 1952 viene organizzata in Germania la prima mostra importante di disegni e dipinti a Monaco. Nel 1953 \u00e8 presidente di giuria al Festival di Cannes.\nNel 1955 \u00e8 eletto membro della Acad\u00e9mie fran\u00e7aise e della Acad\u00e9mie Royale des Sciences, des Lettres et des Beaux-Arts de Belgique. Nel 1956 scrive \"Adieu \u00e0 une \u00e9toile\" (in memoria di Mistinguett). Altra mostra importante \u00e8 a Nancy nel 1960. Negli ultimi anni disegna vetrate e decora cappelle, realizza costumi, scenografie, ceramiche e mosaici.\nNel corso della sua vita Jean Cocteau fu commendatore della Legion d'onore francese, membro della Accademia Mallarm\u00e9, della Accademia Tedesca (Berlino), della Accademia Mark Twain (Stati Uniti), dell'Acad\u00e9mie Royale (Belgio), laureato honoris causa a Oxford (nel 1956), presidente onorario del Festival di Cannes, presidente onorario della Associazione Franco-Ungherese e presidente della Accademia Jazz e dell'Accademia del Disco, cittadino onorario di Mentone (dove ha decorato la sala dei matrimoni del comune). Combatt\u00e9 contro la dipendenza dall'oppio per la maggior parte della sua vita adulta e fu apertamente gay, sebbene avesse avuto brevi e complicate relazioni con donne.\nMor\u00ec d'infarto nel 1963, poche ore dopo aver appreso la notizia della morte di \u00c9dith Piaf, per la quale aveva scritto l'elogio funebre. Fu inumato nella chapelle Saint-Blaise-des-Simples in Milly-la-For\u00eat, dipartimento dell'Essonne, Francia."}
{"id": "91970", "revid": "124337966", "url": "https://it.wikipedia.org/wiki?curid=91970", "title": "Gaspard Bauhin", "text": "A lui si deve l'introduzione nella tassonomia della nomenclatura binomiale, che fu poi adottata da Linneo nel suo sistema di classificazione scientifica. Infatti, l'opera di Bauhin, \"Pinax theatri botanici\" (1596), fu la prima ad adottare questa convenzione per il nome delle specie. Egli ebbe inoltre interessi medici, in quanto discepolo del celebre Girolamo Mercuriale: si dedic\u00f2 quindi anche alla nomenclatura dell'anatomia umana.\nSuo fratello, Johann Bauhin, o Jean Bauhin, fu anch'egli un medico e botanico. Jean e Gaspard erano figli di Jean Bauhin (1511-1582), un medico francese che dovette abbandonare il proprio paese a causa della sua conversione al Protestantesimo. Gaspard nacque cos\u00ec a Basilea e studi\u00f2 medicina a Padova, Montpellier e in Germania. Ritornato a Basilea nel 1580, fu insignito del titolo di dottore e si dedic\u00f2 a letture private sulla botanica e sull'anatomia.\nNel 1582 gli venne assegnata la cattedra di greco nella sua universit\u00e0, e nel 1588 quella di anatomia e botanica. In seguito divenne professore delle pratiche di medicina, rettore dell'universit\u00e0 di Basilea e decano della sua facolt\u00e0.\nIn aggiunta al \"Pinax Theatri Botanici\", Gaspard progett\u00f2 un'altra opera, il \"Theatrum Botanicum\", che doveva consistere di dodici parti, delle quali ne fin\u00ec soltanto tre; solo una, comunque, venne pubblicata (1658). Inoltre egli don\u00f2 un copioso catalogo di piante spontanee dei dintorni di Basilea, ed edit\u00f2 le opere di Pietro Andrea Mattioli (1500-1577) con considerevoli approfondimenti. La sua principale opera di anatomia fu \"Theatrum Anatomicum infinitis locis auctum\" (1592).\nCharles Plumier dedic\u00f2 a Caspar Bauhin il genere \"Bauhinia\" della famiglia delle Leguminose."}
{"id": "91972", "revid": "1543377", "url": "https://it.wikipedia.org/wiki?curid=91972", "title": "Evento di Tunguska", "text": "Con \"evento di Tunguska\" () si indicano le conseguenze verificatesi in una remota regione della Siberia la mattina del 30 giugno 1908, a seguito del possibile impatto o esplosione, non ancora del tutto certo, di un grande meteoroide, o di una cometa. L'esplosione, avvenuta a un'altitudine di 5\u201310 chilometri dalla superficie terrestre, abbatt\u00e9 decine di milioni di alberi e gener\u00f2 un bagliore visibile a 700\u00a0km circa di distanza. \u00c8 il pi\u00f9 importante evento esplosivo naturale registrato nella storia recente in prossimit\u00e0 della Terra. La localit\u00e0 prende il nome dal fiume Tunguska Pietrosa (), che scorre nella parte settentrionale del Territorio di Krasnojarsk, nella Siberia centrale.\nL'avvenimento.\nAlle ore 7:14 locale, 0:14 T.U., del 30 giugno 1908 un evento catastrofico ebbe luogo nelle vicinanze del fiume Tunguska Pietrosa (\"Podkamennaja Tunguska\"), abbattendo 60-80 milioni di alberi su una superficie di 2.150 chilometri quadrati. Si stima che l'onda d'urto dell'esplosione avrebbe potuto essere assimilabile a un terremoto di grado 8 della scala Richter. Un'esplosione di questa portata \u00e8 in grado di distruggere una grande area metropolitana.\nIl rumore dell'esplosione fu udito a 1.000 chilometri di distanza. A 500 chilometri alcuni testimoni affermarono di avere udito un sordo scoppio e avere visto sollevarsi una nube di fumo all'orizzonte. A 65 chilometri il testimone Semen Semenov raccont\u00f2 di aver visto in una prima fase il cielo spaccarsi in due e un grande fuoco coprire la foresta e in un secondo tempo not\u00f2 che il cielo si era richiuso, ud\u00ec un fragoroso boato e si sent\u00ec sollevare e spostare fino a qualche metro di distanza.\nL'onda d'urto fece quasi deragliare alcuni convogli della ferrovia transiberiana a 600\u00a0km dal punto di impatto. Si ritiene, in base ai dati raccolti, che la potenza dell'esplosione sia stata compresa tra 10 e 15 megatoni (40-60 petajoule), equivalente a circa mille bombe di Hiroshima. Altri effetti si percepirono persino a Londra, dove, in quel frangente, pur essendo mezzanotte il cielo era talmente chiaro e illuminato da poter leggere un giornale senza l'ausilio della luce artificiale.\nLa spedizione di Kulik.\nIl mineralologo russo Leonid Alekseevi\u010d Kulik credette di identificare il luogo dell'impatto in una foresta abbattuta presso il bacino del fiume Tunguska Pietrosa alle coordinate . Tra il 1927 e il 1939 Kulik organizz\u00f2 quattro spedizioni, ma non fu mai trovato il cratere o altre evidenze dell'impatto. Per iniziativa di Kulik, e sotto la sua direzione, fu realizzata nel 1938, la prima ripresa aerofotografica della zona colpita dalla catastrofe utilizzando l'LZ 127 Graf Zeppelin.\nTracce di nickel e iridio.\nSul luogo identificato come l'origine dell'evento del 1908 sono state organizzate numerose spedizioni scientifiche dal 1950 fino ai nostri giorni. Mediante analisi chimiche \u00e8 stata rilevata la presenza di polveri con tracce di nichel e iridio.\nIpotesi sulle cause dell'accaduto.\nIpotesi dell'esplosione di un asteroide.\nL'ipotesi pi\u00f9 accreditata come causa del fenomeno \u00e8 l'esplosione di un asteroide sassoso di dimensioni comprese fra i 30 ed i 60 m di diametro che si muoveva a una velocit\u00e0 di almeno 15 chilometri al secondo (54.000\u00a0km/h). La deflagrazione del corpo celeste sarebbe avvenuta a un'altezza di 8 chilometri. La resistenza offerta dall'atmosfera pu\u00f2 aver frantumato l'asteroide, la cui energia cinetica \u00e8 stata convertita in energia termica. La conseguente vaporizzazione dell'oggetto roccioso ha causato un'immane onda d'urto che ha colpito il suolo.\nSimulazioni pi\u00f9 recenti, come quella effettuata da N. A. Artemieva per conto dell'Istituto per la dinamica della geosfera di Mosca, hanno confermato la probabile vaporizzazione dell'asteroide avvenuta 5-10 chilometri sopra Tunguska, mentre nel 2007 Mark Boslough, per conto del \"Sandia National Laboratories\", ha calcolato che l'esplosione fu di circa 3-5 megatoni.\nLa frequenza media di impatti terrestri con oggetti simili a quello caduto su Tunguska \u00e8 all'incirca di uno ogni 600 anni, ma meteoroidi entrano nell'atmosfera della Terra dallo spazio ogni giorno, di solito viaggiando a una velocit\u00e0 di oltre 10 chilometri al secondo. Il calore generato dalla compressione dell'aria nella parte anteriore del corpo che viaggia attraverso l'atmosfera \u00e8 enorme e la maggior parte dei meteoroidi bruciano o esplodono prima di raggiungere il suolo terrestre. Dalla seconda met\u00e0 del XX secolo, un attento monitoraggio dell'atmosfera terrestre ha portato alla scoperta che le esplosioni di meteoriti si verificano piuttosto frequentemente. Un meteoroide di pietra di circa 10 metri di diametro pu\u00f2 produrre un'esplosione di circa 20 kilotoni, simile a quella della bomba \"Fat Man\", sganciata su Nagasaki. Dati rilasciati dal programma di difesa della \"US Air Force\" indicano che tali esplosioni si verificano nell'atmosfera superiore pi\u00f9 di una volta all'anno. Eugene Shoemaker ha stimato che tali eventi si verificano circa una volta ogni 300 anni.\nModello d'esplosione.\nL'effetto dell'esplosione sugli alberi vicino all'epicentro dell'esplosione \u00e8 stato replicato durante i test atmosferici nucleari negli anni 1950 e 1960. Dai test si evince che tali effetti possono essere prodotti da un'onda d'urto prodotta solamente da grandi esplosioni. Gli alberi direttamente sotto l'esplosione sono spogli, dato che l'onda d'urto si muove verticalmente verso il basso, mentre gli alberi pi\u00f9 lontani sono caduti perch\u00e9 l'onda d'urto viaggia in orizzontale quando raggiunge gli alberi.\nEsperimenti sovietici eseguiti a met\u00e0 degli anni 1960, con l'ausilio di modelli di foreste e alcune piccole cariche esplosive che scivolano verso il basso, hanno prodotto modelli di esplosioni a forma di farfalla, ovvero molto simili a quanto risulta nell'area di Tunguska. Gli esperimenti suggeriscono che l'oggetto si era avvicinato con un angolo di circa 30 gradi rispetto al suolo e 115 gradi da nord ed esplose a mezz'aria.\nComposizione dell'asteroide.\nGrazie a una simulazione, alcuni scienziati della NASA e dell'Universit\u00e0 del Wisconsin, Christopher Chyba e Kevin Zahnle con Paul J. Thomas, escludono che l'asteroide possa essere stato di natura ferrosa o carbonacea. Nel primo caso, il corpo celeste avrebbe raggiunto il suolo senza frantumarsi; nel secondo caso, la deflagrazione sarebbe avvenuta troppo in alto nell'atmosfera per devastare una zona cos\u00ec ampia di taiga. Per ragioni analoghe e per considerazioni sulla densit\u00e0, i tre studiosi ritengono improbabile che l'evento di Tunguska sia stato generato da una cometa.\nIpotesi della cometa.\nNel 1930, l'astronomo britannico Fred Lawrence Whipple ha suggerito che il corpo Tunguska fosse una piccola cometa. Una cometa, essendo composta principalmente da ghiaccio e polvere, avrebbe dovuto essere completamente vaporizzata dall'impatto con l'atmosfera terrestre, senza lasciare tracce visibili. L'ipotesi della cometa \u00e8 stata ulteriormente supportata dai cieli luminosi (o \"notti luminose\") osservati in tutta Europa per diverse serate dopo il giorno dell'impatto. L'ipotesi della cometa ha ottenuto un consenso generale tra i ricercatori sovietici dal 1960.\nIn particolare, nel 1978, l'astronomo \u013dubor Kres\u00e1k ha suggerito che il corpo fosse un frammento della cometa Encke, che \u00e8 responsabile per la pioggia di meteoriti Beta Tauridi: l'evento di Tunguska ha coinciso con un picco in quella pioggia, e la traiettoria approssimativa del dispositivo di simulazione Tunguska \u00e8 coerente con quello che ci si aspetterebbe da un tale frammento. \u00c8 ormai noto che i corpi di questo tipo esplodono a decine o centinaia di chilometri sopra la terra. Satelliti militari hanno osservato queste esplosioni da decenni.\nNel 2008 \u00e8 stata realizzata una modellazione digitale tridimensionale dell'evento a Tunguska, disegnata da Utyuzhnikov e Rudenko, che secondo gli autori avvalora l'ipotesi della cometa. Secondo i risultati, la materia della cometa si \u00e8 dispersa nell'atmosfera, mentre la distruzione della foresta \u00e8 stata causata dall'onda d'urto.\nNel 2009, Kelly \"et al.\" sostengono che l'impatto \u00e8 stato causato da una cometa a causa degli avvistamenti di nubi nottilucenti dopo l'impatto, un fenomeno dovuto alla massiccia quantit\u00e0 di vapore acqueo nell'atmosfera superiore. Hanno confrontato il fenomeno delle nuvole nottilucenti per il flusso di scarico dallo space shuttle della NASA Endeavour.\nNel 2010, una spedizione di Vladimir Alexeev, con gli scienziati della \"Innovazione Troitsk e Nucleare Research Institute\" (TRINITY), ha utilizzato un radar a penetrazione della terra (\"Georadar\") per esaminare il cratere Suslov presso il sito di Tunguska. Quello che ha provato \u00e8 che il cratere \u00e8 stato creato dal violento impatto di un corpo celeste. Gli strati del cratere erano costituiti da permafrost recente sulla parte superiore, sotto strati pi\u00f9 vecchi danneggiati e, infine, nelle profondit\u00e0, frammenti del corpo celeste sono stati scoperti. Un'analisi preliminare ha dimostrato che si trattava di un enorme pezzo di ghiaccio che si \u00e8 frantumato al momento dell'impatto.\nIpotesi alternative.\nL'evento impression\u00f2 profondamente gli ambienti scientifici e letterari russi e ispir\u00f2 numerose teorie ufologiche, prive di validazione scientifica, che chiamavano in causa varie tecnologie di origine extraterrestre. Ipotesi, molte delle quali fantascientifiche, vennero formulate anche nel resto del mondo e, in quanto pseudoscientifiche, non vengono prese in considerazione dalla comunit\u00e0 scientifica.\nDue professori dell'Universit\u00e0 del Texas ipotizzarono che l'evento fosse la conseguenza del passaggio di un buco nero di piccolissime dimensioni, che avrebbe attraversato il pianeta \"entrando\" da Tunguska e \"uscendo\" dalla parte opposta. Tale ipotesi tuttavia non spiegava in maniera soddisfacente l'evento e poneva ulteriori problemi (ad esempio l'assenza di qualsiasi perturbazione nell'ipotetico punto di uscita) e non trov\u00f2 consenso nella comunit\u00e0 scientifica.\nGli studi sul lago \u010ceko.\nA partire dal 1991 il dipartimento di fisica dell'Universit\u00e0 di Bologna ha intrapreso una serie di spedizioni in Siberia allo scopo di studiare in loco l'evento e raccogliere campioni da analizzare in laboratorio. La spedizione era costituita da esperti in varie discipline, provenienti da varie universit\u00e0 italiane e russe.\nEssi non confutavano il fatto che il corpo fosse esploso a mezz'aria, ma ritenevano che solo un frammento dalle dimensioni di un metro circa, sopravvissuto all'esplosione, avesse dapprima colpito il suolo e successivamente formato il lago. Le loro ricerche hanno permesso di ricostruire una mappa pi\u00f9 dettagliata sull'orientamento centrifugo degli alberi abbattuti e il riconoscimento di anomalie negli anelli di crescita degli alberi in corrispondenza dell'anno 1908. Le ricerche indicherebbero come localizzazione del cratere d'impatto del meteorite il lago \u010ceko, situato a circa 8 chilometri a nord-ovest dall'epicentro stimato dell'esplosione: la morfologia del lago e la struttura dei sedimenti suggeriscono che questo sia il sito d'impatto di un meteorite. L'analisi sul fondale del lago vicino all'epicentro stimato, condotta mediante l'uso di un sonar, ha rilevato una forma a cono che pu\u00f2 essere riconducibile al cratere. Carotaggi effettuati sul fondale del lago indicano un'anomalia nei depositi sedimentari del terreno databile attorno al 1908, con una percentuale di minerali non coerente con il resto del territorio. Tale ipotesi \u00e8 stata confermata inoltre da un piccolo batiscafo che ha potuto osservare il fondale, osservando gli alberi distrutti dall'esplosione.\nI risultati della ricerca del 2009 condotta da Gasperini e altri ricercatori sono stati pubblicati sul sito Internet dell'Universit\u00e0 di Bologna. Dopo aver prelevato e studiato alcuni reperti, si \u00e8 trovata anche la presenza di materiale organico; ci\u00f2 contribuisce all'ipotesi che tale lago si sia formato contemporaneamente all'evento di Tunguska.\nNel 2017, ulteriori analisi effettuate da ricercatori russi, hanno confutato la teoria secondo cui il lago Cheko \u00e8 stato creato dall'evento di Tunguska. Le ricerche hanno usato la ricerca sul suolo per determinare che il lago ha 280 anni o anche molti di pi\u00f9; in ogni caso chiaramente pi\u00f9 antico dell'evento di Tunguska. Analizzando il fondale del lago Cheko, \u00e8 stato identificato uno strato di contaminazione da radionuclidi durante i test nucleari della met\u00e0 del XX secolo a Novaya Zemlya. La profondit\u00e0 di questo strato ha dato un tasso di sedimentazione medio annuo compreso tra 3,6 e 4,6 mm l'anno. Questi valori di sedimentazione sono inferiori alla met\u00e0 di 1 cm/anno calcolato da Gasperini nella loro pubblicazione del 2009 sulla loro analisi del fondale del lago Cheko nel 1999. Gli scienziati russi nel 2017, hanno contato almeno 280 di tali varve annuali nel campione di fondale lungo 126 cm estratto dal fondo del lago, il che suggerisce un'et\u00e0 del lago pi\u00f9 antico dell'evento di Tunguska.\nInoltre, ci sono problemi con la fisica dell'impatto: \u00e8 improbabile che un meteorite sassoso del giusto intervallo di dimensioni abbia la forza meccanica necessaria per sopravvivere al passaggio atmosferico intatto, e che tuttavia mantenga una velocit\u00e0 abbastanza alta da scavare un cratere di quelle dimensioni una volta raggiunta superficie della terra.\nTestimoni oculari.\nDi quel giorno e di tale avvenimento sono state raccolte alcune storie di testimoni oculari, ognuno dei quali descrive l'evento dal suo punto di vista:\nInfluenza culturale.\nL'evento di Tunguska ha alimentato una ricca letteratura pseudoscientifica viva ancor oggi: attorno alle cause sono state avanzate numerose ipotesi implicanti gli UFO, l'antimateria, i buchi neri o altri fenomeni mai dimostrati. C'\u00e8 persino l'ipotesi che l'evento sia stato causato dall'attivazione della Wardenclyffe Tower di Nikola Tesla.\nLe ipotesi letterarie pi\u00f9 popolari furono quelle del famoso scrittore e scacchista Aleksandr Kazancev il quale, nel romanzo \"Pylaju\u0161\u010dij ostrov\" (\"L\u2019isola in fiamme\", 1941) descrive l\u2019incidente di un\u2019astronave aliena in fase di atterraggio sulla Terra. Kazantsev \u00e8 poi ritornato altre volte sul tema, in particolare nei racconti \"\"Il visitatore sconosciuto\" (\"\u0413\u043e\u0441\u0442\u044c \u0438\u0437 \u043a\u043e\u0441\u043c\u043e\u0441\u0430\", 1951; lett. \"L'ospite dal cosmo\") e \"Il marziano\" (\"\u041c\u0430\u0440\u0441\u0438\u0430\u043d\u0438\u043d\", 1958), questi ultimi pubblicati anche in Italia, in appendice a \"Elephas Sapiens\"\", Galassia 28, Casa Editrice La Tribuna, 1963. In particolare, Kazantsev (che \u00e8 sempre stato un convinto sostenitore del paleocontatto) cita Kulik e le varie spedizioni scientifiche organizzate nel corso degli anni e spiega che l'evento \u00e8 connesso a marziani in viaggio tra il pianeta rosso, Venere e la Terra. Riesce a mettere in correlazione il tragitto dei visitatori con le opposizioni planetarie (che avrebbero reso agevole il viaggio nello spazio) e ad alcuni strani fenomeni (lampi di luce e segnali radio) osservati sulla superficie di Marte nel corso degli anni successivi: \u00abE, durante l'opposizione di quell'anno [1924, n.d.r.], molti apparecchi radio ricevettero strani segnali. Si fece un gran parlare di questi messaggi radio provenienti da Marte. Molti dissero che si trattava di uno scherzo di Marconi, ma Marconi neg\u00f2\u00bb. I fratelli Strugatskij, nel loro \"Luned\u00ec inizia sabato\", fanno il verso in chiave ironica alle teorie di Kazantsev immaginando che l'evento sia collegato a un'astronave aliena in fase di decollo, con l'equipaggio assalito dalle temibili zanzare siberiane."}
{"id": "91974", "revid": "1222", "url": "https://it.wikipedia.org/wiki?curid=91974", "title": "Caspar Bauhin", "text": ""}
{"id": "91976", "revid": "436907", "url": "https://it.wikipedia.org/wiki?curid=91976", "title": "Steven Wilson", "text": "Nel corso della sua carriera ha avuto all'attivo numerosi side-project, tra cui i Blackfield (con il cantautore israeliano Aviv Geffen), gli Storm Corrosion (con Mikael \u00c5kerfeldt degli Opeth), Bass Communion, gli I.E.M. e i No-Man. Nel nuovo millennio ha anche curato le versioni remix di numerosi album legati al rock progressivo, come \"In the Court of the Crimson King\" dei King Crimson, \"Aqualung\" dei Jethro Tull e \"Fragile\" e \"Close to the Edge\" degli Yes.\nBiografia.\nNato a Hemel Hempstead, Hertfordshire il 3 novembre 1967, Wilson scopre la musica all'et\u00e0 di 8 anni quando a Natale i genitori gli regalano \"The Dark Side of the Moon\" dei Pink Floyd e \"Love to Love You Baby\" di Donna Summer. Dai Pink Floyd impara il gusto per la psichedelia, la sperimentazione e per la musica progressive, come si vede nei suoi Porcupine Tree, mentre da Donna Summer prende il gusto per il groove, da cui i No-Man saranno influenzati.\nCominci\u00f2 a suonare a 11 anni con una chitarra classica e negli anni successivi form\u00f2 vari gruppi a scuola che gli fecero conoscere l'ambito \"live\", e di queste esperienze fece tesoro: infatti, con i Porcupine Tree si pu\u00f2 notare la sua scioltezza sul palco, con una precisione quasi maniacale nel riproporre le canzoni il pi\u00f9 fedelmente possibile alle registrazioni e il loro creare un percorso musicale ben strutturato. Rimane il fatto che per\u00f2 preferiva e preferisce tuttora registrare i suoi pezzi in sala piuttosto che suonarli dal vivo (ed egli stesso ammette che sono stati i Porcupine Tree a fargli scoprire il piacere di suonare davanti a un pubblico. Steven suona sul palco senza scarpe e calzini, completamente a piedi nudi, perch\u00e9, a suo dire, gli permetterebbe di azionare con pi\u00f9 disinvoltura la pedaliera degli effetti).\nTra il 1983 e il 1985 produce vari demo con due suoi gruppi: gli Altamont e i Karma, lavori che con la crescente fama dei Porcupine Tree sono riemersi (e lo stesso Wilson dir\u00e0 che nel ritrovarli si sente come un pittore che vede appesi i suoi primi disegni fatti da bambino): la sua prima demo sar\u00e0 incisa all'et\u00e0 di 15 anni. Dall'underground anni ottanta fonder\u00e0 i due suoi gruppi principali, i Porcupine Tree e i No-Man insieme a Tim Bowness, che lo accompagneranno per il resto della sua carriera musicale.\nCarriera solista.\nParallelamente all'attivit\u00e0 con gli altri suoi gruppi musicali, Wilson ha realizzato diverso materiale da solista. Tra produzione e missaggio, invece, Wilson ha lavorato su alcuni album degli Opeth (\"Blackwater Park\", \"Deliverance\", \"Damnation\" e \"Heritage\"). Ha anche collaborato all'arrangiamento o suonato in vari album, tra cui \"The Never Ending Way of ORWarriOr\" degli Orphaned Land, \"We're Here Because We're Here\" e \"Weather Systems\" degli Anathema e nell'album \"Immersion\" dei Pendulum.\nLa prima pubblicazione a suo nome \u00e8 la raccolta \"Unreleased Electronic Music Vol 1\", uscita nel 2004. Il suo primo vero album in studio \u00e8 invece \"Insurgentes\", registrato tra dicembre 2007 e agosto 2008 e messo in vendita in edizione limitata a novembre 2008 e successivamente a marzo 2009 nei negozi. Il disco, che artisticamente non si sposta molto dalle coordinate stilistiche tracciate dai Porcupine Tree, vede la partecipazione di alcuni acclamati musicisti in ambito progressive, tra cui Gavin Harrison (gi\u00e0 membro dei Porcupine Tree) alla batteria, Tony Levin al basso e Jordan Rudess al pianoforte. A \"Insurgents\" sono seguiti \"Grace for Drowning\" e \"The Raven That Refused to Sing (And Other Stories)\", pubblicati rispettivamente nel 2011 e nel 2013.\nIl 1\u00ba dicembre 2014 Wilson ha annunciato il quarto album \"Hand. Cannot. Erase.\", pubblicato il 2 marzo 2015, a cui ha fatto seguito la raccolta \"Transience\", uscita nel mese di settembre dello stesso anno nel formato vinile.\nIl 9 maggio 2017 viene annunciato il suo quinto album solista, \"To the Bone\", pubblicato il 18 agosto dello stesso anno e anticipato dai singoli \"Pariah\", \"The Same Asylum as Before\", \"Song of I\", \"Permanating\" e \"Refuge\". Il disco, coprodotto da Wilson e da Paul Stacey, \u00e8 un omaggio ai dischi pop progressivo degli anni settanta e ha visto la partecipazione di Ninet Tayeb, Sophie Hunger e Adam Holzman in alcuni brani in esso contenuti. Tra gennaio e maggio 2018 il disco \u00e8 stato promosso dal vivo attraverso il relativo tour svoltosi tra Europa e America del Nord. Il 1\u00ba dicembre dello stesso anno ha pubblicato \"Last Day of June (The Complete Game Soundtrack)\", colonna sonora dell'omonimo videogioco uscito ad agosto. In occasione dell'annuale Record Store Day, il 21 aprile 2018 \u00e8 stato pubblicato il singolo inedito \"How Big the Space\", originariamente composto durante le sessioni di \"To the Bone\".\nIl 12 marzo 2020 ha pubblicato il singolo \"Personal Shopper\", scelto come anticipazione al sesto album in studio \"The Future Bites\", un disco definito da Wilson come \u00abun'esplorazione di come il cervello umano si \u00e8 evoluto nell'era di Internet\u00bb. Originariamente previsto per il 12 giugno dello stesso anno, l'album \u00e8 stato posticipato al 29 gennaio 2021 a causa della pandemia di COVID-19 insieme alla relativa tourn\u00e9e programmata nell'autunno 2020. A partire da settembre Wilson ha ripreso la promozione del disco, pubblicando a cadenza mensile i singoli \"Eminent Sleaze\", \"King Ghost\" e \"12 Things I Forgot\", oltre al videoclip di \"Personal Shopper\". Il 7 dicembre \u00e8 stato distribuito digitalmente l'EP \"The B-Sides Collection\", contenente le b-side originariamente incluse nelle edizioni fisiche di \"Eminent Sleaze\" e \"12 Things I Forgot\"."}
{"id": "91978", "revid": "110157", "url": "https://it.wikipedia.org/wiki?curid=91978", "title": "Lucchese da Poggibonsi", "text": "Patrono della citt\u00e0 di Poggibonsi, \u00e8 venerato come beato dalla Chiesa cattolica: fu il primo terziario francescano.\nBiografia.\nNato a Gaggiano, piccolo borgo sulla strada che da Poggibonsi porta a Castellina in Chianti, Lucchese aveva tentato in giovane et\u00e0 la carriera delle armi.\nA capo di una fazione guelfa, si impegn\u00f2 in prima persona nelle lotte che agitavano la Toscana, fino a quando in seguito a una sconfitta si vide costretto a fuggire e cercare rifugio altrove.\nTrasferitosi a Poggibonsi (che in quel periodo con il nome di Poggiobonizio stava godendo di una sorta di \"boom economico\" medievale) e abbandonata la carriera militare fin\u00ec col prendere in moglie la nobile Bona, figlia di Bencivenni de' Segni, comunemente chiamata Buonadonna Segni e avviare una florida attivit\u00e0 commerciale.\nSecondo la tradizione, Lucchese divent\u00f2 in breve tempo, oltre che uno dei pi\u00f9 ricchi e potenti mercanti della Toscana, anche un uomo avaro; Buonadonna, la moglie al quale probabilmente doveva gran parte della sua fortuna, non si mostr\u00f2 diversa.\nLa morte prematura dei figli lo spinse a una \"conversatio\" spirituale che, condivisa dalla moglie, lo avrebbe avvicinato alle proposte penitenziali della primitiva fraternit\u00e0 francescana, in fase di espansione toscana e valdelsana nei primi decenni del Duecento.\nCol passare degli anni, Lucchese, ormai indurito nell'avarizia, si avvicin\u00f2 quindi alla religione cominciando a prendere molto sul serio i doveri di cristiano, diversamente da quando, nel 1221, pass\u00f2 da Poggibonsi Francesco d'Assisi. Lucchese lo aveva gi\u00e0 conosciuto come il figlio del suo collega Pietro di Bernardone, mercante di lana ad Assisi, ma ora i seguaci di Francesco aumentavano, e anche Lucchese e Buonadonna, che lo ospitavano nella loro casa, ne furono conquistati.\nSempre secondo la tradizione, furono proprio i due sposi a chiedergli una regola come egli aveva gi\u00e0 dato ai frati e alle suore di santa Chiara. Una norma di vita cristiana e francescana, con la quale anch'essi potessero vivere nella consacrazione al loro Dio.\nFrancesco pensava gi\u00e0 da tempo ad una istituzione che raggruppasse sotto una regola di vita, anche i laici, che si sposavano e lavoravano, e non potevano quindi seguire completamente i tre voti francescani di castit\u00e0, obbedienza e povert\u00e0 e la richiesta dei due sposi di Poggibonsi lo spinse ad attuare quella idea. Intanto fece indossare a Lucchese e a Buonadonna un saio simile a quello dei frati, cinto alla vita con una corda annodata.\nPi\u00f9 tardi, invi\u00f2 loro la Regola del cosiddetto Terz'ordine francescano, che verr\u00e0 poi definita \"Midolla del Santo Evangelo\".\nLa tradizione secondo la quale i due furono i primissimi terziari francescani non \u00e8 sicura, per\u00f2 sembra trovare conferma in una pala d'altare di Filippino Lippi che dalla chiesa francescana di San Salvatore al Monte al Monte a Firenze fin\u00ec al Memphis Brooks Museum of Art: vi compaiono, attorno a Francesco d'Assisi, i Santi \"terziari\" Luigi IX di Francia, Elisabetta d'Ungheria, Lucchese e la moglie Buonadonna.\nCulto.\nCertamente essi furono i primi a raggiungere la \"gloria degli altari\", visto che a Poggibonsi il culto di Lucchese e di Buonadonna ebbe inizio subito dopo la loro morte e che la basilica che gli stessi sposi avevano contribuito a costruire, dando fondo agli ultimi loro capitali, consacrata in un primo momento a Francesco d'Assisi, fu poi subito dedicata a Lucchese: la morte secondo la tradizione colse i coniugi nello stesso giorno. La tomba di san Lucchese viene ricordata in un documento del 1251, quindi la data della sua morte \u00e8 sicuramente anteriore a tale anno. Oggi i resti del corpo del Beato sono conservati in un'urna esposta nel transetto sinistro della basilica. La sua memoria liturgica \u00e8 il 28 aprile.\nLucchese fu beatificato da Innocenzo XII il 27 marzo 1697. Gregorio XVI ne conferm\u00f2 il culto il 23 agosto 1883."}
{"id": "91981", "revid": "1409228", "url": "https://it.wikipedia.org/wiki?curid=91981", "title": "Augusto Daolio", "text": "Biografia.\nDa adolescente fonda con Beppe Carletti il primo gruppo con cui comincia a ottenere una discreta fama locale, i Monelli. In seguito, nel 1963, con Franco Midili, Leonardo Manfredini, Gualberto Gelmini e Antonio Campari, fonda il gruppo dei Nomadi.\nIl complesso diventer\u00e0 uno dei pi\u00f9 importanti nella storia della musica italiana. Cantante e leader del gruppo, i testi delle sue canzoni, col passare degli anni, cominciano ad assumere un carattere sempre pi\u00f9 politico. \u00c8 evidente anche il cambio strutturale della voce e dell'intensit\u00e0 dell'espressione col passare degli anni.\nUna voce posata e fiscale in studio che tuttavia ribaltava completamente la situazione nei concerti. Famosa la versione in concerto della canzone \"Ala bianca\", originariamente pezzo di Elton John intitolato \"Sixty Years On\".\nNel 1972 incide un 45 giri da solista: \"Una ragazza come tante\", colonna sonora del film \"La ragazza di via Condotti\". Il 1972 \u00e8 anche l'anno di \"Io vagabondo\", canzone simbolo dei Nomadi e del loro leader che amava identificarsi in questa canzone.\nAgli inizi del 1992 le sue condizioni di salute iniziarono a peggiorare, fino ad arrivare al 14 maggio, giorno in cui muore in un incidente stradale il suo amico e collaboratore Dante Pergreffi. La notizia colpisce Augusto le cui condizioni, a partire dall'estate di quell'anno, si aggravano ulteriormente. Daolio muore il 7 ottobre 1992 a 45 anni per un cancro ai polmoni.\nDaolio \u00e8 stato anche pittore e scultore autodidatta. I suoi quadri, dopo la prima personale allestita dal 2 giugno al 1\u00ba luglio 1991 a Novellara alla presenza dello stesso artista, vengono spesso esposti ancora oggi in mostre organizzate con il patrocinio dell'associazione Augusto Per La Vita, fondata dalla compagna Rosanna Fantuzzi per utilizzare al meglio le offerte devolute da amici e fan dopo la scomparsa del cantante. La finalit\u00e0 principale \u00e8 quella di aiutare la ricerca oncologica e la formazione di medici specializzati.\nTributi.\nDal 1993, su iniziativa dei giornalisti musicali Stefano Ronzani (scomparso il 14 agosto 1996) e Fausto Pirito, in memoria di Augusto Daolio \u00e8 stato istituito il premio \"Tributo ad Augusto\" grazie alla disponibilit\u00e0 dei Nomadi e con l'approvazione di Rosanna Fantuzzi, compagna di Augusto. Il Tributo veniva assegnato ogni anno a Novellara, durante il Nomadincontro, nel week end pi\u00f9 vicino al compleanno di Augusto (18 febbraio), a un artista che si fosse particolarmente distinto per iniziative di solidariet\u00e0. Nel 1995 il premio \u00e8 stato assegnato a tutti gli artisti che hanno preso parte al disco a scopo benefico \"Tributo ad Augusto\". Dal 2018, dopo la defezione di Fausto Pirito dalla organizzazione del premio, il Tributo \u00e8 stato cancellato e sostituito con il Premio Augusto Daolio \u2013 Citt\u00e0 di Novellara.\nTributi musicali.\nAd Augusto sono state dedicate alcune canzoni:"}
{"id": "91982", "revid": "767487", "url": "https://it.wikipedia.org/wiki?curid=91982", "title": "Parnassius Guccinii (album)", "text": "Parnassius Guccinii (1993) \u00e8 il sedicesimo album di Francesco Guccini.\nIl disco.\nIl titolo, cos\u00ec come l'immagine di copertina, \u00e8 quello della omonima farfalla presente nell'Appennino tosco-emiliano e descritta per la prima volta nel 1992 da Giovanni Sala, che ha voluto dedicarla \"per gratitudine\" al cantautore modenese, suo cantante preferito.\nI brani.\nLa prima canzone dell'album, \"Canzone per Silvia\", \u00e8 dedicata all'attivista Silvia Baraldini.\nLa canzone \"Farewell\" \u00e8 dedicata alla compagna Angela, la madre di sua figlia Teresa, con cui si era appena lasciato; \nLa canzone \"Nostra signora dell'ipocrisia\" \u00e8 esplicitamente rivolta a Silvio Berlusconi, \"Nostra signora dell'ipocrisia era un atto d'accusa verso Berlusconi e alcuni politici di allora, oltre che nei confronti della televisione\".\n\"Dovevo fare del cinema\" e \"Parole\" erano gi\u00e0 state incise nel 1981 da Gian Piero Alloisio nel suo primo disco solista, \"Dovevo fare del cinema\"; le canzoni sono tutte scritte da Guccini, tranne la gi\u00e0 citata \"Dovevo fare del cinema\" di Alloisio e \"Luna fortuna\", scritta da Guccini per il testo e da Biondini per la musica.\nRiconoscimenti.\nNel 1994 \u00e8 stato premiato con la Targa Tenco come album dell'anno."}
{"id": "91983", "revid": "125663186", "url": "https://it.wikipedia.org/wiki?curid=91983", "title": "Nuto Revelli", "text": "Ufficiale effettivo degli Alpini durante la seconda guerra mondiale, partecip\u00f2 alla seconda battaglia difensiva del Don.\nA partire dal settembre 1943 prese parte alla Resistenza italiana, dapprima con una propria formazione, poi entrando nella Banda Italia Libera delle formazioni Giustizia e Libert\u00e0 del Cuneese.\nBiografia.\nGiovent\u00f9.\nDiplomato geometra, a vent'anni si arruol\u00f2 nel Regio Esercito, entrando alla Regia Accademia Militare di Fanteria e Cavalleria di Modena, rimanendovi per due anni e uscendone con il grado di sottotenente, assegnato all'arma di fanteria, corpo degli alpini.\nNel 1942 part\u00ec volontario per il fronte russo con la 2\u00aa Divisione alpina \"Tridentina\", inquadrato nel Battaglione \"Tirano del 5\u00ba Reggimento alpini; il 19 settembre 1942 fu ferito al braccio, guadagnandosi per il suo comportamento una medaglia d'argento al valore militare e una promozione al grado di tenente per merito di guerra. Ricoverato al convalescenziario di Dnepropetrovsk, torn\u00f2 poi in prima linea sul Don, a Belogor', su sua insistita richiesta. Dal 16 gennaio 1943 al 4 febbraio visse in prima persona le fasi della ritirata di Russia a Belgorod, partecipando tra le altre alla battaglia di Nikolaevka. In marzo rientr\u00f2 in Italia, subito ricoverato per una grave forma di pleurite.\nIl 26 luglio a Cuneo vide la caduta del fascismo e poi, con l'armistizio dell'8 settembre, visse lo sfascio dell'esercito e l'occupazione tedesca della citt\u00e0. Dal 13 settembre 1943 inizi\u00f2, collegandosi ad altri resistenti, a raccogliere materiali e a prendere contatti per una formazione di pianura (in quel momento era scettico sulla possibilit\u00e0 di azioni in montagna), che in ottobre chiamer\u00e0 \"1\u00aa Compagnia rivendicazione caduti\"; inizi\u00f2 anche una collaborazione, via via pi\u00f9 stretta, con la Banda Italia Libera. Entrer\u00e0 in questa banda il 7 febbraio 1944, dopo il Convegno di Valloriate. A fine mese il gruppo Bande Italia Libera, che aveva sede a Paraloup, diede origine alla IV Banda, sotto il comando di Revelli, che si spost\u00f2 a operare nel Vallone dell'Arma, sopra Demonte. Qui Revelli compose la canzone partigiana \"Bandiera nera\", pi\u00f9 nota oggi con il titolo \"Piet\u00e0 l'\u00e8 morta\".\nSotto il suo comando la IV Banda super\u00f2 senza perdite la violenta offensiva tedesca \"Aktion T\u00fcbingen\" del 20-29 aprile 1944.\nDurante una sosta tra i combattimenti, presso il villaggio di Narbona, gli uomini della IV crearono il canto partigiano \"La Badoglieide\". Pi\u00f9 tardi la banda si sposter\u00e0 in Val Vermenagna. Di qui, ai primi di agosto, Revelli fu nominato comandante della Brigata Valle Stura \u201cCarlo Rosselli\u201d, che in agosto contraster\u00e0 efficacemente la spinta tedesca verso il Colle della Maddalena, e a fine mese sconfiner\u00e0 in Francia collaborando con le forze alleate (perdendo in battaglia, fra gli altri, Giuseppe Scagliosi e Arrigo Guerci).\nIl 24 settembre Revelli sub\u00ec gravissime lesioni al volto in un incidente durante un'azione di collegamento; lesioni che lo costringeranno a molte operazioni chirurgiche a Nizza e a Parigi.\nIl 26 aprile 1945 rientr\u00f2 in Italia attraverso la Valle Maira e partecip\u00f2 alla battaglia per la liberazione di Cuneo.\nNel 1945 si spos\u00f2 con Anna Delfino e nel 1947 nacque il figlio Marco, storico e sociologo. Lasci\u00f2 l'esercito con il grado di maggiore e divenne commerciante di ferro, ma inizi\u00f2 a impiegare il proprio tempo libero a ritrovare ex-alpini, ex-partigiani, contadini e a raccoglierne le testimonianze. Si dedic\u00f2 pertanto alla scrittura, narrando con uno stile scarno e realistico le sue esperienze durante il conflitto mondiale, e continu\u00f2 il suo impegno politico per sostenere i valori della guerra partigiana e della democrazia.\nTemi letterari.\nNuto Revelli fu uno scrittore e partigiano. I suoi primi libri, tutti pubblicati da Einaudi, trattano della sua esperienza come ufficiale alpino sul fronte russo durante la Seconda battaglia difensiva del Don del gennaio 1943 ed il suo successivo passaggio nelle file della Resistenza: \"Mai tardi, diario di un alpino in Russia\", il suo volume autobiografico \"La guerra dei poveri\" e \"L'ultimo fronte, lettere di soldati caduti o dispersi nelle II guerra mondiale\". \"La strada del Davai\" \u00e8 invece l'accusa all'organizzazione dei vertici militari, responsabili della tragedia russa.\nL'altro tema al quale Revelli ha prestato particolare attenzione \u00e8 stato lo studio e la denuncia delle condizioni di vita dei contadini poveri delle vallate cuneesi, con l'emigrazione di massa nel dopoguerra verso le grandi industrie della citt\u00e0.\nI suoi due pi\u00f9 importanti lavori sono basati su lunghe interviste biografiche con uomini e donne delle vallate cuneesi e rappresentano anche importanti e pionieristici contributi all'affermazione e allo sviluppo della storia orale italiana. Con \"Il mondo dei vinti\" e \"L'anello forte\", con oltre 270 interviste stenografate e successivamente ribattute a macchina, Revelli ha dato voce ai \"vinti\" e, attraverso le loro storie, ha riportato all'attenzione un mondo dimenticato e abbandonato.\nNegli ultimi anni di vita \u00e8 ritornato sui temi della guerra e della Resistenza, con \"Il disperso di Marburg\", \"Il prete giusto\" e l'ultimo suo volume, del 2004, \"Le due guerre\", che ripercorre i venticinque anni dall'avvento del fascismo al dopo-Liberazione.\nTenne un ciclo di lezioni all'Universit\u00e0 di Torino nell'anno accademico 1984-1985 (in cattedra proprio lui che, schivo come era, a chi gli chiedeva come voleva essere definito, scrittore o professore, rispondeva: \"Geometra, io sono un geometra...\"), che furono un momento formativo di grande importanza per diversi futuri storici e intellettuali piemontesi.\nRevelli mor\u00ec dopo una lunga malattia il 5 febbraio del 2004; \u00e8 tumulato nel cimitero di Spinetta, frazione di Cuneo, accanto alla moglie.\nNel 2006 gli eredi e gli amici hanno dato vita alla Fondazione \"Nuto Revelli\" onlus, che ha sede a Cuneo, nella casa dove Nuto viveva e scriveva le sue ultime opere.\nCultura di massa.\nIl rocker Massimo Priviero ha scritto due canzoni dedicate alla figura di Nuto Revelli: \"La strada del Davai\" e \"Pane, Giustizia e Libert\u00e0\", ripresa anche dai Gang in \"La rossa primavera\".\nLa canzone \"Piet\u00e0 l'\u00e8 morta\", scritta da Nuto Revelli, \u00e8 stata interpretata tra gli altri dai Modena City Ramblers in \"Appunti partigiani\" e dai Gang in \"La rossa primavera\"."}
{"id": "91984", "revid": "118729875", "url": "https://it.wikipedia.org/wiki?curid=91984", "title": "Charango", "text": "Il charango \u00e8 uno strumento musicale sudamericano a corde, che discende dalla \"vihuela de mano\" introdotta dagli spagnoli nelle zone conquistate. \nGli indios lo realizzarono, a somiglianza della \"vihuela\", utilizzando quale cassa armonica la corazza del \"quirquincho\" (armadillo). Le ricerche circa la sua origine sono rese difficili dalla diffusione eterogenea che questo strumento ha conosciuto sull'altopiano andino. Sembra abbia avuto origine a Potos\u00ed, in Bolivia, \"Villa Imperial\" all'epoca ricchissima, dove fior\u00ec ogni genere di arte a seguito del ritrovamento di miniere d'argento. Pu\u00f2 essere definito quale strumento musicale frutto del \"mestizaje\", cio\u00e8 dell'unione tra la cultura europea e quella degli \"indios\".\nIl suo bacino di utilizzazione \u00e8 esteso ai paesi andini del Sudamerica (Bolivia, Per\u00f9, Cile, Ecuador e Argentina). Osservando le numerose varianti esistenti dello strumento ci si rende conto come la sua diffusione nell'arco andino sia capillare ma soggetta a variazioni notevoli. La pi\u00f9 evidente \u00e8 quella che intercorre fra charango boliviano e charango peruviano: il primo \u00e8 ricavato da un unico legno, in cui il liutaio lavora per escavazione. Il secondo \u00e8 costruito per laminatura a fasce, esattamente come per la chitarra classica. \nLa forma dello strumento \u00e8 quella di una piccola chitarra, a tastiera non libera e con cinque corde doppie da suonarsi a pizzico (tecnica \"punteada\") o eseguendo ritmiche con accordi (tecnica \"rasgueada\"); la cassa armonica, originariamente costituita dalla citata corazza, \u00e8 ora realizzata prevalentemente in legno, essendo l'armadillo tutelato perch\u00e9 in pericolo di estinzione. Originariamente le corde erano di budello, sostituito ora dal nylon che offre maggiori garanzie di precisione nel calibro; tuttavia negli altipiani andini \u00e8 frequente l'utilizzo di charangos che montano corde metalliche assai sottili che conferiscono allo strumento una sonorit\u00e0 molto caratteristica. In questo caso i charangos, solitamente di dimensioni inferiori, vengono classificati come \"chillador\".\nEsiste in diverse versioni di accordatura, che \u00e8 sempre rientrante. Ci\u00f2 significa che le corde non sono ordinate per nota dalla pi\u00f9 grave alla pi\u00f9 acuta. Nell'accordatura standard, chiamato \"temple natural,\" la corda centrale \u00e8 ottavata. Sono questi accorgimenti che conferiscono allo strumento un suono particolarmente cristallino e ricco e ne aumentano la sonorit\u00e0.\nCollegamenti esterni.\nwww.charango.it "}
{"id": "91993", "revid": "125608503", "url": "https://it.wikipedia.org/wiki?curid=91993", "title": "Freccia Vallone", "text": "La Freccia Vallone (in francese \"la Fl\u00e8che Wallonne\") \u00e8 una corsa in linea maschile di ciclismo su strada, che si svolge annualmente in Belgio nella regione della Vallonia. Una delle tre classiche delle Ardenne, fa parte del calendario mondiale UCI e in passato, tra il 2005 e il 2007, fu parte del circuito UCI ProTour. Dal 1998 se ne corre anche un'edizione femminile, che si svolge sullo stesso percorso degli uomini con un chilometraggio inferiore ma identico percorso finale. La corsa femminile fa parte della coppa del mondo \u00e9lite UCI.\nStoria.\nNel 2009 la gara \u00e8 stata vinta da Davide Rebellin, il quale ha replicato i successi del 2007 e 2004, ottenendo cos\u00ec la diciannovesima vittoria italiana in questa competizione. Con questo successo Rebellin eguagli\u00f2 i tre centri ottenuti da Moreno Argentin, vittorioso nel 1990, 1991 e 1994. L'Italia \u00e8 la seconda nazione per numero di vittorie dopo i padroni di casa del Belgio, che hanno vinto la corsa ben 38 volte.\nIl record di vittorie \u00e8 detenuto dallo spagnolo Alejandro Valverde, con 5 successi di cui 4 consecutivi (nel 2006 e in seguito dal 2014 al 2017).\nPercorso.\nQuesta corsa viene da molti considerata la \"piccola Liegi-Bastogne-Liegi\": il percorso ha infatti caratteristiche molto simili, si svolge in zone limitrofe e la gara viene disputata solitamente 3-4 giorni prima della Liegi, da cui differisce principalmente nel chilometraggio inferiore (200\u00a0km circa contro i 260 della \"Doyenne\").\nDopo molti anni in cui la partenza era posta a Charleroi, a partire dal 2013 il via \u00e8 stato dato da diverse localit\u00e0 (a Binche nel 2013, a Bastogne nel 2014, a Waremme nel 2015 e a Marche-en-Famenne nel 2016).\nIl percorso della Freccia \u00e8 lungo circa 200\u00a0km, il punto pi\u00f9 delicato \u00e8 il muro di Huy, una salita di un chilometro e trecento metri con una pendenza media del 9,6% e massima del 26% da ripetere tre volte, l'ultima delle quali a poche decine di metri dal traguardo.\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato al 2021\"\nPlurivincitori.\nUn solo corridore ha ottenuto cinque vittorie:\nCinque corridori hanno ottenuto tre vittorie:\nMusica.\nNel 1995 gli Yo Yo Mundi nell'album \"Bande rumorose\" dedicano un brano a questa corsa, intitolato \"Freccia Vallona\"."}
{"id": "91995", "revid": "228587", "url": "https://it.wikipedia.org/wiki?curid=91995", "title": "Parnassius Guccinii", "text": "Il termine Parnassius Guccinii pu\u00f2 avere vari significati."}
{"id": "91997", "revid": "1573940", "url": "https://it.wikipedia.org/wiki?curid=91997", "title": "Prunella modularis", "text": "La passera scopaiola (Prunella modularis ) \u00e8 un uccello della famiglia Prunellidae.\nBiologia.\nLa passera scopaiola presenta aspetti particolari nel comportamento riproduttivo che interessano la complessa struttura dei nuclei che gravitano attorno al nido.\nLe femmine spesso si accoppiano con pi\u00f9 maschi. Particolare importante del comportamento \u00e8 quello che effettua il maschio che, prima dell'accoppiamento, colpisce in maniera delicata e ripetuta, con il proprio becco, la zona esterna dell'organo sessuale femminile. Ci\u00f2 fa s\u00ec che, se la femmina si \u00e8 da poco accoppiata con un altro maschio, essa estrometta il seme appena ricevuto cosicch\u00e9 l'attore ultimo possa sostituirvi il suo. Questo comportamento \u00e8 stato studiato scientificamente nei primi anni ottanta del XX secolo dal ricercatore inglese Nick Davies utilizzando la tecnica dell'\"impronta genetica\", all'epoca nuovissima e messa a punto da Alec Jeffreys, che tramite l'analisi delle molecole di DNA permise di determinare il padre di ogni figlio.\nSistematica.\nNe sono conosciute otto sottospecie:"}
{"id": "91998", "revid": "1318658", "url": "https://it.wikipedia.org/wiki?curid=91998", "title": "Samuel Hahnemann", "text": "Biografia.\nI primi anni: 1755-1790.\nChristian Friedrich Samuel Hahnemann nacque a Mei\u00dfen in Sassonia, 12\u00a0km a nord-ovest di Dresda, una cittadina di appena 4000 abitanti, ma importante per la produzione di porcellane, un'attivit\u00e0 giovane e molto in voga all'epoca. Suo padre Christian Gottfried Hahnemann, decoratore di porcellane, si era trasferito due anni prima nella citt\u00e0 per lavoro insieme alla moglie Johanna Christiana nata Spiess.\nNei primi anni egli ricevette un'educazione salda e basata sulla rettitudine dal padre ed impar\u00f2 a leggere e a scrivere dalla madre. Frequent\u00f2 prima la scuola pubblica e poi quella privata. Acquis\u00ec la conoscenza di numerose lingue, tra cui l'inglese, il francese, l'italiano, il greco e il latino, oltre che nozioni di arabo e caldeo.\nStudi\u00f2 medicina per due anni alla Universit\u00e0 di Lipsia e quindi si spost\u00f2 a Vienna, dove rimase per dieci mesi.\nSi laure\u00f2 con lode il 10 agosto del 1779 a Erlangen. Plausibilmente la sua scarsa disponibilit\u00e0 economica lo spinse a scegliere l'Universit\u00e0 di Erlangen poich\u00e9 ivi le tasse di iscrizione erano pi\u00f9 basse. La tesi di laurea aveva come titolo: \"Conspectus adfectuum spasmodicorum aetiologicus et therapeuticus\".\nIn questo periodo entr\u00f2 nella Massoneria. Nel 1781 Hahnemann ricopr\u00ec la posizione di medico nell'area mineraria di Mansfeld. Nel 1782 spos\u00f2 Johanna Kuchler, dalla quale ebbe undici figli. Proprio allora Hahnemann si rese conto dell'inefficienza delle tecniche terapeutiche dell'epoca, decidendo di non praticare pi\u00f9 la professione medica; si narra che, ai pazienti in sala di attesa nel suo vecchio studio, disse: \u201c\"Andatevene, non sono in grado di curarvi, non voglio rubarvi i soldi\"\u201d Negli anni successivi, lasciata la pratica medica, si interess\u00f2 di chimica, lavor\u00f2 come traduttore di testi medici e scientifici e viaggi\u00f2 visitando diversi paesi, fermandosi per un po' di tempo in diverse citt\u00e0 come Dresda, Torgau, Lipsia e Kothen, per poi stabilirsi definitivamente a Parigi nel giugno del 1835.\nDurante la traduzione del testo \"Materia Medica\" del medico scozzese William Cullen, alla voce Cortex peruvianis (Corteccia di China) egli trasse una deduzione decisiva per la formulazione della legge dei simili. Al tempo la malaria si curava con l'estratto della corteccia di china: Cullen riteneva che l'efficacia del chinino fosse dovuta al suo '\u2019effetto tonico sullo stomaco'\u2019; Hahnemann rifiut\u00f2 questa idea, in quanto sostanze molto pi\u00f9 astringenti del chinino non curavano la febbre; di conseguenza la causa dei suoi effetti terapeutici doveva essere un'altra. Hahnemann decise di sperimentare il chinino su s\u00e9 stesso e, dopo averlo assunto per diversi giorni, ritenne di avere sviluppato gli stessi sintomi della malaria: ipotizz\u00f2 quindi che una serie di sintomi si potesse curare con la sostanza che in una persona sana avrebbe prodotto gli stessi sintomi..\nTale assunto si rivel\u00f2 in seguito errato e tentativi di riprodurre il suo esperimento con il chinino non sortirono gli stessi effetti: n\u00e9 la corteccia di Cinchona, n\u00e9 il suo principale ingrediente, il chinino, producono i sintomi della malaria in un individuo sano.. La causa pi\u00f9 probabile dei sintomi che Hahnemann osserv\u00f2 su se stesso fu dovuta ad una reazione allergica al chinino.\nGli anni 1810-1821.\nNel 1806 Hahnemann pubblic\u00f2 il suo primo lavoro importante, \"La medicina dell'esperienza\", che conteneva gi\u00e0 le idee fondamentali dell'omeopatia (dal greco \"omeios\", simile e \"pathos\", malattia):\nNel 1810 Hahnemann pubblic\u00f2 la prima edizione del suo principale lavoro teorico, \"L'Organon della guarigione razionale\", pi\u00f9 tardi ribattezzato \"L'Organon dell'arte di guarire\", seguito da altre edizioni fino ad arrivare alla sesta, pubblicata postuma nel 1921.\nTornato per la quarta volta a Lipsia, nel 1812 fond\u00f2 una Scuola di omeopatia presso l'Universit\u00e0 di Medicina, nonostante venisse osteggiato; per poter dare lezioni dovette pagare una somma di 50 talleri. Hahnemann incontr\u00f2 la forte opposizione degli altri medici e dei farmacisti. In questo periodo condusse molti esperimenti, insieme con un piccolo gruppo di allievi, per verificare gli effetti di numerose sostanze: la sostanza veniva somministrata pi\u00f9 volte fino a provocare dei sintomi che venivano registrati dagli allievi e comunicati a Hahnemann. I risultati furono pubblicati in un testo in sei volumi, chiamato \"La materia medica pura\". Va ricordato che all'epoca l'importanza della suggestione non era ben compresa, e nei suoi esperimenti Hahnemann non faceva nulla per impedirla: i suoi allievi sapevano quali sostanze assumevano e quale effetto era atteso da esse.\nA questo punto arriv\u00f2 a Lipsia il principe Schwarzenberg, l'eroe della battaglia di Lipsia, per farsi curare da Hahnemann in persona, ma il principe mor\u00ec e circol\u00f2 la voce che fosse colpa di Hahnemann. Gli altri farmacisti riuscirono ad ottenere per Hahnemann l'ingiunzione a non distribuire i propri prodotti, e Hahnemann, non potendo pi\u00f9 praticare, dovette lasciare la citt\u00e0.\nGli anni successivi.\nNel 1821 si trasfer\u00ec a Kothen, dove ampli\u00f2 la propria teoria per rispondere alle critiche e per riflettere la propria crescente adesione alla dottrina del vitalismo. Per evitare gli effetti collaterali delle medicine, Hahnemann aveva ridotto sempre di pi\u00f9 il dosaggio, arrivando cos\u00ec a dosi estremamente basse. Di fronte all'obiezione che dosi cos\u00ec piccole non potevano pi\u00f9 essere efficaci, Hahnemann ribatt\u00e9 che l'efficacia curativa delle sostanze poteva essere enormemente aumentata tramite un processo chiamato \"dinamizzazione\", consistente nello scuotere ripetutamente il prodotto.\nParallelamente svilupp\u00f2 la propria teoria sui disturbi cronici: nel 1827 comunic\u00f2 ai suoi due allievi pi\u00f9 fidati di avere scoperto le cause di tutti i disturbi cronici cos\u00ec come le medicine per curarle, che pubblic\u00f2 nel discusso trattato \"Le malattie croniche\". Secondo Hahnemann, tutte le malattie croniche, tranne quelle causate dalla medicina ortodossa o da un cattivo stile di vita, erano causate da quattro \"miasmi\": sifilide, sicosi, tubercolosi e psora. Contraddicendo i suoi stessi principi, Hahnemann aveva sperimentato i suoi prodotti soprattutto sui suoi pazienti cronici, cosa che lo port\u00f2 ad attribuire alle medicine una serie di sintomi causati in realt\u00e0 dalla malattie croniche.\nMentre le prime critiche di Hahnemann alla medicina ortodossa erano empiricamente fondate, questa evoluzione della teoria si basava soprattutto sulla dottrina filosofica del \"vitalismo\" e non su una corretta applicazione del metodo scientifico, e fu criticata anche da alcuni omeopati. Le prime controversie tra gli stessi omeopati vennero alimentate dallo stesso Hahnemann, che attaccava come \"traditori\" e \"apostati\" gli omeopati che apportavano variazioni anche minime alla sua dottrina.\nDopo la morte della moglie, nel 1835, all'et\u00e0 di quasi ottant'anni Hahnemann si spos\u00f2 nuovamente con Marie Melanie d'Hervilly, una donna di poco pi\u00f9 di trent'anni con la quale pochi mesi dopo si trasfer\u00ec a Parigi. Nella sua casa al n\u00ba1 di Rue de Milan continu\u00f2 a ricevere pazienti.\nHahnemann mor\u00ec a Parigi nel 1843 e fu seppellito nel cimitero monumentale di P\u00e8re-Lachaise della stessa citt\u00e0.\nIl primo saggio: \"La strana costruzione della mano\".\nAll'Istituto Sant'Afra, scuola riservata ai ricchi dove Hahnemann studi\u00f2 grazie alla raccomandazione del professor Muller, era consuetudine al termine della carriera scolastica presentare una dissertazione in latino. Il giovane Samuel, allora diciannovenne, decise di intitolare la sua opera \u201cLa strana costruzione della mano\u201d. Si pensa che il tema sia stato scelto con un briciolo di vanit\u00e0, in quanto Hahnemann possedeva mani bellissime, affusolate ed eleganti, che a suo dire erano simbolo di appartenenza alla classe aristocratica.\nTuttavia, lasciando da parte tale metafora, peraltro proposta con leggerezza, il lavoro di Hahnemann si propose come una dissertazione sul significato della mano in ambiti spirituale e metaforico, definendola come ponte tra pensiero e azione, congiunzione tra l'intuizione che nasce nel mondo interiore ed intellettuale e la realizzazione pratica di tale intuizione.\nAltre teorizzazioni: la teoria del caff\u00e8.\nAgli inizi del XIX secolo Hahnemann pubblic\u00f2 un saggio (\"On the Effects of Coffee from Original Observations\" del 1803) nel quale teorizzava che molti malanni fossero causati dal caff\u00e8. Successivamente Hahnemann abbandon\u00f2 tale tesi in favore di una nuova teorizzazione che imputava la causa dei malanni alla psora (uno stato cronico di intossicazione determinato dalle pi\u00f9 svariate patologie, sia ereditarie che acquisite ed ha due possibilit\u00e0 di manifestarsi). Tuttavia i critici notano che la \"teoria del caff\u00e8\" mostra come Hahnemann tendesse a costruire teorizzazioni sulla base di scarse prove."}
{"id": "92002", "revid": "15756", "url": "https://it.wikipedia.org/wiki?curid=92002", "title": "The Times They Are a-Changin'", "text": "The Times They Are a-Changin' \u00e8 il terzo album di Bob Dylan.\n\u00c8 stato pubblicato nel 1964 (lo stesso anno di uscita di \"Another Side of Bob Dylan\"), dopo il long playing di debutto che porta il nome del compositore e musicista di Duluth (\"Bob Dylan\", distribuito nel 1962) e dopo \"The Freewheelin' Bob Dylan\", dell'anno successivo.\nL'album riporta nelle note di copertina una versione ridotta del poema \"11 Outlined Epitaphs\".\nIl disco.\nRegistrato a New York, venne prodotto da Tom Wilson. Dylan - autore, come accadr\u00e0 dal suo secondo album in poi, di testi e musiche - si accompagna con chitarra ed armonica a bocca.\nQuesto album, interamente acustico, \u00e8 considerato da molti cultori della produzione dylaniana un vero e proprio manifesto della canzone politica e di \"protesta\"; nei dieci brani che lo compongono, Dylan si scaglia contro la societ\u00e0 e, in modo profetico e cadenza quasi \"biblica\", sembra ammonire duramente: fate attenzione, poich\u00e9 \"i tempi stanno cambiando\" e i figli di oggi sono pronti a rivoltarsi contro i loro stessi padri per ribaltare - appunto in maniera biblica - concetti e filosofie, aspettative e pregiudizi.\nLe sonorit\u00e0 di questo disco sono impostate su un blues secco ed essenziale, scandito dalle \"pennate\" marcate sulla chitarra e dal suono che d\u00e0 anima alla musica folk dell'armonica a bocca.\nLe \"canzoni politiche\" qui proposte, a detta dei cultori della poetica dylaniana, non indicano in effetti alcuna nuova strada (Dylan ha sempre sostenuto di non essere il portavoce di nessuno eccetto che di s\u00e9 stesso, e che \"non c'\u00e8 bisogno del meteorologo\" per sapere \"da che parte tira il vento\"), suscitando per\u00f2 nuovi dubbi e inedite domande.\nLa \"traccia\" che chiude l'album - intitolata \"Restless Farewell\" (\"Inquieto addio\") - \u00e8 in questo senso esemplare, specie nel passaggio in cui afferma:\nUn altro brano che indica una profonda inquietudine da parte dell'autore - pronto ad interrogarsi, piuttosto che a darsi delle risposte che, abitualmente, soffiano nel vento, sulle ingiustizie della societ\u00e0 - \u00e8 \"The Lonesome Death of Hattie Carroll\", in cui narra dell'uccisione di una \"sguattera di cucina\" (la \"Hattie Carroll\" del titolo, appunto) da parte di un tale William Zantzinger, ventiquattrenne possidente terriero, che sar\u00e0 condannato ad una pena mite da una giuria compiacente che derubricher\u00e0 l'accusa di omicidio volontario a quella di omicidio colposo (\u00e8 da ricordare che Dylan ha ammesso nella sua autobiografia \"Chronicles - Volume 1\" di essersi ispirato per le sue prime composizioni a fatti di cronaca realmente accaduti).\nMeritevoli di citazione, infine, sono le caustiche ed amare \"With God on Our Side\" (\"Con\" \"Dio dalla nostra parte\") e \"Only a Pawn in Their Game\" (\"Solo pedine del loro gioco\"), veri e propri \"j'accuse\" verso l'intera classe politica.\nCome accadr\u00e0 anche per il successivo \"Another Side of Bob Dylan\", l'edizione del disco in vinile riporta per la prima volta sul retro copertina una lunga poesia dello stesso Dylan; in essa viene ricordato con accenti mesti e poetici al tempo stesso l'uccisione, avvenuta pochi mesi prima dell'uscita del disco a Dallas (Texas) del presidente John F. Kennedy.\nRegistrazione.\nDylan inizi\u00f2 la lavorazione del suo terzo album il 6 agosto 1963 nello Studio A della Columbia a New York City. Ancora una volta, Tom Wilson si occup\u00f2 della produzione del disco.\nOtto canzoni furono registrate nel corso della prima seduta in studio, ma solamente una incisione di \"North Country Blues\" venne ritenuta alla fine utilizzabile e messa da parte come nastro master. Altro brano completato fu \"Seven Curses\", ma escluso dalla versione finale dell'album.\nIl giorno successivo si tenne un'altra sessione nello Studio A, questa volta con l'incisione di quattro tracce master: \"Ballad of Hollis Brown\", \"With God on Our Side\", \"Only a Pawn in Their Game\", e \"Boots of Spanish Leather\", tutte poi finite sull'album.\nUna terza sessione ebbe luogo il 12 agosto, ma niente di quello che venne inciso fu ritenuto utilizzabile per il disco. Tuttavia, tre dei brani registrati nel corso di questa seduta, \"Paths of Victory\", \"Moonshine Blues\" e \"Only a Hobo\", saranno in seguito inclusi nella compilation \"The Bootleg Series Volumes 1\u20133 (Rare &amp; Unreleased) 1961\u20131991\" pubblicata nel 1991.\nSuccessivamente la lavorazione dell'album si ferm\u00f2 per circa due mesi. Durante questo lasso di tempo, Dylan and\u00f2 in tour con Joan Baez. Quando Dylan torn\u00f2 nello Studio A il 23 ottobre, egli aveva pronte sei nuove canzoni originali. Furono approntate versioni definitive di \"The Lonesome Death of Hattie Carroll\" e \"When the Ship Comes In\".\nIl giorno dopo, furono incise \"The Times They Are a-Changin\"' e \"One Too Many Mornings\", entrambe finite sul disco. \"Lay Down Your Weary Tune\", lasciata fuori dall'album; venne inclusa nell'antologia \"Biograph\" nel 1985. Altre due outtake, \"Eternal Circle\" e \"Suze (The Cough Song)\", finirono invece in \"The Bootleg Series Volumes 1-3 (Rare &amp; Unreleased) 1961-1991\".\nLa sesta ed ultima sessione in studio per \"The Times They Are a-Changin\"' si tenne il 31 ottobre 1963. L'intera seduta venne dedicata all'incisione di \"Restless Farewell\" (la cui melodia era tratta da un'antica ballata folk scozzese intitolata \"The Parting Glass\"), che serv\u00ec come brano di chiusura dell'album.\nTracce.\nTutte le canzoni sono state scritte da Bob Dylan.\nConseguenze.\nIl 26 ottobre 1963, tre giorni dopo la fine delle sessioni di registrazione per \"The Times They Are a-Changin\"', Dylan tenne un concerto alla Carnegie Hall di New York. Quella sera, egli esegu\u00ec otto canzoni dal suo terzo album in uscita, insieme ad altre outtake provenienti dalle stesse sessioni (incluse \"Percy's Song\", \"Seven Curses\", e \"Lay Down Your Weary Tune\"). La Columbia registr\u00f2 l'intero concerto, ma ci vollero decenni prima che una porzione dello stesso venisse ufficialmente pubblicata (il concerto integrale non \u00e8 ancora stato pubblicato). Nondimeno, la performance fu ben accolta da critica e pubblico.\nUn mese dopo, il 22 novembre 1963, il Presidente John F. Kennedy fu assassinato a Dallas, Texas. L'amico Bob Fass era insieme a Dylan nell'appartamento di Carla Rotolo il giorno dell'omicidio. Secondo quanto raccontato da Fass, Dylan rest\u00f2 profondamente sconvolto dall'accaduto e disse: \u00abQuesto significa che stanno tentando di dirci di \"non sperare neanche che si possano cambiare le cose\"\u00bb. In seguito Dylan dichiar\u00f2 che la morte di Kennedy non gli aveva direttamente ispirato nessuna canzone, ma in un appunto scritto poco tempo dopo l'assassinio, egli scrisse: \"\u00c8 inutile ricordare quel giorno ancora una volta\" e \"non c'\u00e8 destra e sinistra, c'\u00e8 solo alto e basso.\"\nTre settimane dopo l'assassinio di Kennedy, l'Emergency Civil Liberties Committee assegn\u00f2 a Dylan il loro annuale premio Tom Paine per il suo contributo al movimento per i diritti civili. Alla cerimonia di premiazione, Dylan tenne un controverso discorso di ringraziamento presso l'Hotel Americana di New York. Nelle sue conclusioni finali, afferm\u00f2 quanto segue:\nDopo la cerimonia, alcuni testimoni riportarono che Dylan sembrava molto nervoso e che bevve parecchi alcolici prima del suo discorso."}
{"id": "92003", "revid": "834", "url": "https://it.wikipedia.org/wiki?curid=92003", "title": "The Times They'Are A-Changin'", "text": ""}
{"id": "92008", "revid": "2039709", "url": "https://it.wikipedia.org/wiki?curid=92008", "title": "Vanillina", "text": "La vanillina (o vaniglina) \u00e8 la molecola che impartisce alla vaniglia il suo tipico profumo.\nChimicamente \u00e8 un'aldeide aromatica, precisamente \u00e8 la 4-idrossi-3-metossibenzaldeide. A temperatura ambiente \u00e8 un solido cristallino bianco (o giallo tenue se poco pura) dal caratteristico aroma di vaniglia; abbastanza solubile in acqua, si scioglie molto meglio in etanolo (500 g/l a 20\u00a0\u00b0C) e nei pi\u00f9 comuni solventi organici.\nLa vanillina sintetica viene ora utilizzata pi\u00f9 spesso dell'estratto di vaniglia naturale come aromatizzante in alimenti, bevande e prodotti farmaceutici. I semi di vaniglia ne contengono una percentuale compresa tra l'1,5% ed il 4%. L'estratto di vaniglia naturale contiene una miscela di diverse centinaia di composti oltre alla vanillina. \nIl prodotto sintetico si differenzia da quello di origine naturale per una maggiore probabilit\u00e0 di trovare deuterio oppure prozio tra il metossile ed il carbonile sul carbonio dell'anello.\nStoria.\nLa vaniglia era coltivata nell'America Centrale gi\u00e0 in epoca precolombiana; gli europei la scoprirono solo nei primi decenni del Cinquecento, con la conquista del Messico da parte di Hern\u00e1n Cort\u00e9s, quando videro che gli aztechi la usavano come un aroma per il cioccolato. Tuttavia fu solo nel 1858 che Nicolas-Theodore Gobley identific\u00f2 la vanillina come sostanza a s\u00e9, mentre nel 1874 i chimici tedeschi Ferdinand Tiemann e Wilhelm Haarmann ne ottennero la prima sintesi di laboratorio producendola a partire dalla coniferina, presto sostituita dal pi\u00f9 economico eugenolo, e poi dal guaiacolo.\nVerso la fine del XIX secolo, la vanillina semisintetica veniva prodotta dall'eugenolo proveniente dall'olio di chiodi di garofano, che fu successivamente soppiantata, negli anni '30, da quella prodotta a partire dagli scarti dell'industria della carta, contenenti lignina. Mentre la vanillina \u00e8 ancora prodotta a partire dalla lignina, la maggior parte della vanillina sintetica \u00e8 oggi sintetizzata in un processo a due fasi dai precursori del guaiacolo e acido gliossilico.\nPreparazione.\nBiosintesi.\nL'esatta biosintesi della vanillina da parte della \"V. planifolia\" \u00e8 sconosciuta, anche se vi sono diverse ipotesi al riguardo. La biosintesi della vanillina generalmente accettata \u00e8 quella della via fenilpropanoide, a partire dalla L-fenilalanina, che viene deaminata dalla fenilalanina ammoniaca liasi (PAL) per formare acido cinnamico. La posizione para dell'anello viene quindi idrossilata dall'enzima citocromo P450 cinnamato 4-idrossilasi (C4H / P450) per creare acido p-cumarico. Quindi l'enzima 4CL lega l'acido p-cumarico al coenzima A (CoA) per creare la p-cumaroil CoA. L'enzima HCT quindi converte la p-cumaroil CoA in 4-cumaroil shichimato chinato. Questo subisce l'ossidazione dell'enzima P450 che produce il caffeoil shichimato chinato. L'HCT elimina lo shichimato chinato dal CoA per creare il caffeoil CoA e la 4CL rimuove il CoA per produrre l'acido caffeico. L'acido caffeico viene sottoposto a una metilazione dalle COMT per dare acido ferulico. Infine, la vanillina sintasi catalizza l'idratazione del doppio legame nell'acido ferulico che consente la formazione di vanillina.\nProduzione naturale.\nLa vanillina naturale \u00e8 estratta dai baccelli del seme di \"Vanilla planifolia\" un'orchidea originaria del Messico, oggi coltivata nelle zone tropicali di tutto il mondo. Il Madagascar \u00e8 attualmente il pi\u00f9 grande produttore di vanillina naturale. Al momento del raccolto, i baccelli verdi contengono vanillina nella forma del suo \u03b2-D-glucoside, e sono sprovvisti sia del sapore che dell'odore caratteristico. Dopo essere stati raccolti, il sapore caratteristico viene sviluppato attraverso un processo di stagionatura che dura diversi mesi, i cui metodi variano a seconda dei produttori. In generale i baccelli vengono sbianchiti in acqua calda, per arrestare i processi di deterioramento dei tessuti vegetali. Quindi, per 1\u20132 settimane, durante il giorno, vengono stesi al sole e ogni notte avvolti in panni e imballati in scatole a tenuta stagna per sudare. Durante questo processo, i baccelli diventano marrone scuro e gli enzimi del baccello rilasciano vanillina come molecola libera. Infine, i baccelli vengono essiccati e ulteriormente invecchiati affinch\u00e9 i sapori si sviluppino ulteriormente.\nProduzione chimica.\nLa richiesta di aroma di vaniglia ha di gran lunga superato l'offerta di baccelli di vaniglia. La vanillina in commercio, usata in pasticceria, in profumeria e in quasi tutti i prodotti igienici, \u00e8 di origine sintetica. La si prepara per ossidazione dell'eugenolo (che si trova nell'olio di chiodi di garofano) con permanganato di potassio o ozono oppure per reazione del guaiacolo con formaldeide in un lento processo che ha tempi di reazione dell'ordine dei giorni.\nUn'altra fonte industriale di vanillina sono gli scarti solforici dell'industria della carta. Questi contengono acido ligninsolfonico che, trattato ad alta temperatura e ad alta pressione con agenti ossidanti e alcalini, si decompone in svariati prodotti, tra cui la vanillina che viene successivamente estratta dalla miscela e purificata per distillazione e cristallizzazione.\nSi stima che la produzione mondiale di vanillina sintetica sia di circa 12.000 tonnellate l'anno; la vanillina di origine naturale, ottenuta dalle 2.000 tonnellate/anno di semi di vaniglia raccolti nel mondo, ammonta a circa 40 tonnellate l'anno.\nDistribuzione.\nLa vanillina \u00e8 il principale aroma della vaniglia. I baccelli di vaniglia stagionati contengono circa il 2% di vanillina secca; su baccelli di alta qualit\u00e0, la vanillina relativamente pura pu\u00f2 essere visibile come una polvere bianca sulla parte esterna del baccello.\nSi trova anche nel \"Leptotes bicolor\", una specie di orchidea originaria del Paraguay e del sud del Brasile, e nel pino rosso cinese. A concentrazioni pi\u00f9 basse, la vanillina contribuisce al sapore e ai profili aromatici di prodotti alimentari diversi come l'olio di oliva, il burro, il lampone il litchi e altri frutti.\nL'invecchiamento in botti di rovere impartisce l'aroma di vanillina ad alcuni vini, aceti o bevande alcoliche.\nIn altri alimenti, il trattamento termico genera vanillina a partire da altre sostanze chimiche. In questo modo, la vanillina contribuisce al sapore e all'aroma del caff\u00e8 e dello sciroppo d'acero, e anche di alcuni prodotti integrali quali la farina di avena.\nUsi.\nLa vanillina viene principalmente usata per coprire gli odori, come l'odore di lievito naturale in pasticceria, e per invogliare al consumo del prodotto, specialmente nei prodotti dolciari. Trova massiccio impiego nell'industria alimentare per aromatizzare i dolci da forno (le cosiddette \"merendine\"), torte e creme, gelati, liquori, ecc. Sui prodotti in vendita spesso viene semplicemente dichiarata in etichetta sotto la dicitura \"aromi\" ed \u00e8 parte della preparazione di molte variet\u00e0 di cioccolato. In commercio la si trova sotto forma di polvere bianca, venduta in bustine, oppure come liquido da usarsi a gocce, contenuto in fialette.\nNella farmacopea antica la vaniglia veniva usata per eccitare il senso di fame e quindi invogliare l'individuo a cibarsi quand'era in condizioni di apatia verso il cibo.\nViene utilizzata in laboratorio per la visualizzazione delle macchie sulle lastrine usate in cromatografia su strato sottile. Il reattivo viene preparato sciogliendo la vanillina in etanolo e acido solforico, dopo l'applicazione occorre un riscaldamento; l'utilizzo \u00e8 specifico per alcoli e chetoni.\nPrecauzioni.\nLa vaniglia e la vanillina possono causare reazioni allergiche o emicranie in soggetti ipersensibili al prodotto."}
{"id": "92010", "revid": "30610", "url": "https://it.wikipedia.org/wiki?curid=92010", "title": "Luigi Poletti", "text": "Biografia.\nFrequentato il ginnasio nel seminario vescovile di Pontremoli, inizi\u00f2 gli studi liceali a Parma per poi terminarli a Torino, dove si iscrisse anche all'universit\u00e0. Qui segu\u00ec le lezioni di scienze matematiche per un paio di anni prima di abbandonare i corsi accademici per andare a lavorare in banca.\nRitorn\u00f2 tuttavia agli studi matematici nel 1911, dopo aver scoperto del tutto casualmente l'esistenza delle tavole di Lehmer in casa del professor Gino Loria, amico di famiglia cui aveva fatto visita a Genova. Da allora si dedic\u00f2 per molti anni all'espansione della tavola dei numeri primi, giungendo anche ad elaborare una significativa semplificazione del Crivello di Eratostene che gli valse il plauso degli studiosi del ramo; battezz\u00f2 Neocribrum (\"Novum Eratosthenis Cribrum\") il suo procedimento e lo present\u00f2 nel volume \"Resultati teorico-pratici di una radicale modificazione del Crivello di Erastotene\" (1914), che rimane il suo principale contributo al progresso della matematica. Successivamente, pubblic\u00f2 diversi elenchi di numeri primi e le opere \"Il mistero dei numeri primi\" e \"I protometri dei numeri primi\". Fu, inoltre, membro, con Andr\u00e9 Gerardin, di una commissione di studio, istituita dal congresso dell'Association fran\u00e7aise pour l'avancement des sciences del 1946 e presieduta da Nicolaas George Wijnand Henri Beeger, con il compito di valutare la possibilit\u00e0 di ampliare la tavola dei numeri primi di Lehmer oltre la soglia di 10.006.721. Nel 1955 fu premiato dal presidente della repubblica Giovanni Gronchi con una medaglia d'oro e la commenda della Repubblica per i risultati ottenuti con i suoi studi.\nNella sua lunga vita, accanto agli interessi matematici, fu anche commissario prefettizio ma soprattutto coltiv\u00f2 una vena poetica dialettale dai toni efficacemente popolari che lo rese famoso tra i suoi concittadini. Legate al nome di Poletti sono, infatti, composizioni come \"Al campan\u00f3n d' Pontr\u00e9mal\", \"La Zumniana\" (entrambe musicate da lui stesso) o \"Al cant dal Cont Ugol\u00ecn\", pregevole traduzione in pontremolese del XXXIII canto dell\"'Inferno\" dantesco. Pare che si sia anche dilettato a comporre versi in lingua latina.\nOnorificenze.\n\u00c8 stata dedicata a lui una via a Pontremoli, la sua citt\u00e0 natale."}
{"id": "92011", "revid": "9", "url": "https://it.wikipedia.org/wiki?curid=92011", "title": "Stretto dei Dardanelli", "text": ""}
{"id": "92017", "revid": "2227803", "url": "https://it.wikipedia.org/wiki?curid=92017", "title": "Sinapsi", "text": "La sinapsi (o giunzione sinaptica) \u2013 dal greco \"synapses\", composto da (\"con\") e (\"toccare\"), vale a dire \"connettere\") \u2013 \u00e8 una struttura altamente specializzata che consente la comunicazione delle cellule del tessuto nervoso tra loro (neuroni) o con altre cellule (cellule muscolari, sensoriali o ghiandole endocrine). Attraverso la trasmissione sinaptica, l'impulso nervoso (potenziale d'azione) pu\u00f2 viaggiare da un neurone all'altro o da un neurone a una fibra per es. muscolare (giunzione neuromuscolare).\nIn relazione agli elementi neuronali che entrano in contatto nella sinapsi, si possono distinguere sinapsi asso-dendritiche, in cui l'assone di un neurone contatta l'albero dendritico di un altro neurone, sinapsi asso-assoniche, in cui due assoni sono a contatto e sinapsi asso-somatiche, che si stabiliscono tra l'assone di un neurone e il corpo cellulare (soma) di un secondo neurone. Esiste anche un caso particolare in cui l'assone di un neurone forma una sinapsi con il dendrite o il soma dello stesso neurone (autapsi).\nDal punto di vista funzionale, esistono due tipi di sinapsi: le sinapsi elettriche e le sinapsi chimiche. Nei vertebrati superiori prevalgono le sinapsi di tipo chimico.\nSinapsi elettrica.\nNella sinapsi elettrica, una cellula stimolabile e un neurone sono tra loro connesse mediante una giunzione comunicante detta anche gap junction. Le giunzioni comunicanti consentono il rapporto tra cellule per passaggio diretto di correnti elettriche da una cellula all'altra, quindi non si verificano ritardi sinaptici. In genere le sinapsi elettriche, al contrario di quelle chimiche, consentono la conduzione in entrambe direzioni. Esistono sinapsi elettriche che conducono preferenzialmente in una direzione piuttosto che nell'altra: questa propriet\u00e0 prende il nome di rettificazione. Le sinapsi elettriche sono particolarmente adatte per riflessi (dette anche azioni riflesse) in cui sia necessaria una rapida trasmissione tra cellule, ovvero quando sia richiesta una risposta sincronica da parte di un numero elevato di neuroni, come ad esempio nelle risposte di attacco o di fuga.\nLe particelle intermembranarie delle giunzioni comunicanti sono costituite da 6 subunit\u00e0 che circondano un canale centrale. Le 6 subunit\u00e0 sono disposte a esagono e formano una struttura chiamata \"connessone\". Ciascuna subunit\u00e0 \u00e8 formata da una singola proteina, la connessina. Attraverso i connessoni passano molecole, soluzioni idrosolubili e ioni il cui passaggio determina una corrente elettrica.\nSinapsi chimica.\nUna sinapsi chimica \u00e8 formata da tre elementi: il terminale presinaptico, o bottone sinaptico, spazio sinaptico (detto anche fessura inter-sinaptica o vallo sinaptico) e membrana post-sinaptica.\nIl terminale presinaptico \u00e8 un'area specializzata nell'assone del neurone presinaptico (il neurone portatore del messaggio), che contiene neurotrasmettitori incapsulati in piccole sfere chiamate vescicole sinaptiche.\nIl terminale presinaptico include la membrana pre-sinaptica dotata di canali per lo ione Ca2+ al passaggio del quale si crea un potenziale d'azione e le vescicole sinaptiche si fondono con la membrana, rilasciando il neurotrasmettitore nello spazio sinaptico. Qui il neurotrasmettitore entra in contatto con la membrana postsinaptica dove sono presenti specifici recettori o canali ionici.\nIl neurotrasmettitore in eccesso viene riassorbito nella membrana presinaptica (ricaptazione), o scisso in parti inerti da un apposito enzima. Tali parti possono poi essere riassorbite dalla membrana presinaptica permettendo, all'interno del terminale presinaptico, una resintesi del neurotrasmettitore.\nGiunzione neuromuscolare.\nLa giunzione neuromuscolare (o placca motrice) \u00e8 la sinapsi che il motoneurone forma con il muscolo scheletrico. Fra nervo e muscolo c'\u00e8 uno spazio sinaptico. Il nervo \u00e8 pre-sinaptico e il muscolo \u00e8 post-sinaptico.\nIn prossimit\u00e0 della giunzione neuromuscolare, la fibra motrice perde il suo rivestimento di mielina e si divide in 2-300 ramificazioni terminali che si adagiano lungo la doccia sinaptica sulla superficie del sarcolemma. In anatomia, il sarcolemma \u00e8 la membrana cellulare delle fibre del tessuto muscolare striato, di origine connettivale. La membrana ha la funzione di ricevere e condurre stimoli. Le alterazioni della stabilit\u00e0 e del sistema di riparazione della membrana sarcolemmale possono portare alla distrofia muscolare.\nLa membrana plasmatica della fibra muscolare \u00e8 notevolmente invaginata e forma numerose pliche giunzionali per aumentare la superficie di contatto fra nervo e muscolo.\nNei terminali assonici sono presenti molte vescicole sinaptiche contenenti acetilcolina (ACh), il mediatore chimico della placca motrice, sintetizzata in periferia del neurone.\nQuando il potenziale d'azione raggiunge la parte terminale dell'assone si aprono canali voltaggio potenziale elettrico-dipendenti per il Ca2+ (presenti nei bottoni sinaptici). Siccome la concentrazione extracellulare di Ca2+ \u00e8 maggiore di quella interna il Ca2+ entra nella cellula secondo il gradiente di concentrazione. Inoltre \u00e8 attratto nello spazio intracellulare anche dalla polarit\u00e0 negativa della membrana. Quindi \u00e8 spinto a entrare da un doppio gradiente. Il suo ingresso permette la liberazione di ACh nello spazio sinaptico: la membrana della vescicola si avvicina alla membrana della sinapsi, le due membrane si fondono e viene rilasciata ACh. A livello presinaptico troviamo dunque due elementi fondamentali: le vescicole (contenenti ACh) e le zone attive, le zone in cui, nell'elemento presinaptico, vi \u00e8 la maggior concentrazione di canali voltaggio-dipendenti per il calcio.\nSulla membrana del muscolo ci sono molecole recettoriali con grande affinit\u00e0 per ACh: si tratta di canali attivi che si aprono in seguito al legame con ACh. A differenza dei canali tensione-dipendenti questi canali sono aspecifici, cio\u00e8 consentono il passaggio di ogni tipo di ione. All'apertura di questi recettori-canale il Na+ entra all'interno del muscolo spinto sia dalla forza chimica sia da quella elettrostatica e K+ esce fuori dal muscolo spinto dalla forza chimica. Questo passaggio di ioni avviene contemporaneamente. (Durante il potenziale d'azione entra prima il Na+ e poi esce il K+ in maniera sequenziale, non contemporanea). Si ha quindi una depolarizzazione di membrana, perch\u00e9 entra pi\u00f9 Na+ spinto da una forza maggiore di quella che spinge il K+ fuori dalla cellula. Il potenziale elettrico di membrana (Em) a riposo del muscolo \u00e8 ; dopo l'apertura dei recettori-canale ACh-dipendenti e il flusso di ioni, l'Em del muscolo diventa \u221240\u00a0mV.\nQuesto valore \u00e8 maggiore del valore soglia, ma non scatena un potenziale d'azione (quindi \u00e8 un elettrotono), perch\u00e9 lungo la doccia sinaptica sulla superficie del sarcolemma non ci sono canali tensione-dipendenti per il Na+. Il potenziale di placca dunque, come tutti gli elettrotoni, \u00e8 un potenziale locale, ma per potersi propagare lungo tutta la fibra muscolare deve essere trasformato in potenziale d'azione. Le regioni del sarcolemma adiacenti alla doccia sinaptica hanno canali tensione-dipendenti per il Na+; tra la regione della placca (in cui Em\u00a0=\u00a0\u221240\u00a0mV) e la regione contigua (in cui Em\u00a0=\u00a0\u221290 mV) c'\u00e8 una differenza di potenziale, perci\u00f2 si verifica uno spostamento di carica che forma un circuito di corrente capace di depolarizzare la regione di membrana su cui sono presenti i canali tensione-dipendenti per il Na+ generando un potenziale d'azione (anche questo preceduto da un elettrotono depolarizzante, quello della placca). Il potenziale d'azione si propaga lungo tutto il muscolo provocandone la contrazione.\nIl potenziale di placca ha sempre un valore sufficiente per scatenare il potenziale d'azione. Quindi questa \u00e8 una sinapsi \"1:1\", cio\u00e8 in cui il potenziale di placca scatena il potenziale d'azione. Fra neuroni le sinapsi sono del tipo \"molti:1\", cio\u00e8 occorrono pi\u00f9 potenziali d'azione pre-sinaptici per scatenare un potenziale d'azione nel neurone post-sinaptico.\nSinapsi del sistema nervoso centrale.\nIl sistema nervoso centrale \u00e8 una fitta rete di connessioni: \u00e8 costituito da almeno trenta miliardi di neuroni interconnessi tra loro, il quadruplo dei neuroni corticali delle scimmie pi\u00f9 evolute. L'uomo dispone di 1014 o 1016 sinapsi.\nLa giunzione neuromuscolare \u00e8 di tipo 1:1, cio\u00e8 c'\u00e8 una giunzione per ogni fibra muscolare. La superficie del corpo cellulare del motoneurone \u00e8 cosparsa di bottoni sinaptici (ricoprono l'80% del soma e dei dendriti): quindi, la sinapsi del motoneurone \u00e8 di tipo \"molti:1\". Molti potenziali d'azione che arrivano attraverso gli assoni presinaptici determinano eventualmente una risposta a livello del monticolo postsinaptico.\nPrendiamo in esame un solo assone presinaptico. Il potenziale d'azione che viaggia lungo l'assone causa in prossimit\u00e0 della sinapsi l'apertura di canali tensione-dipendenti per il Ca2+. Il bottone sinaptico presenta vescicole contenenti un mediatore chimico. L'entrata di Ca2+ nella parte terminale dell'assone causa il rilascio del mediatore chimico nello spazio intersinaptico attraverso la fusione delle vescicole con la membrana cellulare. Nella membrana postsinaptica ci sono recettori con alta affinit\u00e0 per il mediatore. Il mediatore legandosi a questi recettori-canale ne causa l'apertura, quindi nella membrana postsinaptica avviene uno spostamento di ioni e si crea una d.d.p. di tipo elettrotonico. Questa non \u00e8 sempre una depolarizzazione, pu\u00f2 essere anche una iperpolarizzazione e l'ampiezza (\u00b1 2 mV) non \u00e8 elevata come quella dell'elettrotono depolarizzante che genera il potenziale di placca.\nSe in seguito all'apertura dei recettori-canale si genera un potenziale depolarizzante, la membrana del neurone postsinaptico passa da\u00a0\u2013 70 mV (Er) a\u00a0\u2013 68 mV (potenziale postsinaptico eccitatorio, PPSE), cio\u00e8 raggiunge un valore pi\u00f9 vicino al valore soglia, quindi occorre un elettrotono depolarizzante di intensit\u00e0 inferiore affinch\u00e9 avvenga un potenziale d'azione. Se si forma un potenziale iperpolarizzante la membrana passa da\u00a0\u2013 70 a\u00a0\u2013 72 mV (potenziale postsinaptico inibitorio, PPSI), un valore pi\u00f9 lontano dal valore soglia, che quindi diventa pi\u00f9 difficile da raggiungere.\nIl mediatore pu\u00f2 aprire canali aspecifici che lasciano passare tutti gli ioni presenti nell'ambiente extracellulare (Na+ e K+) contemporaneamente secondo il loro gradiente elettrochimico (Na+ dentro e K+ fuori), si crea cos\u00ec un PPSE (+ 2mV), cio\u00e8 un cataelettrotono. Se il recettore di membrana \u00e8 specifico solo per gli ioni piccoli, quali K+ e Cl-, si crea un PPSI (\u2013 2 mV), cio\u00e8 un anaelettrotono: il K+ esce secondo gradiente, quindi Em non \u00e8 pi\u00f9 uguale a Er (che coincide col potenziale di equilibrio elettrochimico di Cl-) e perci\u00f2 il Cl- non essendo pi\u00f9 all'equilibrio elettrochimico entra nel neurone.\nUn'unica sinapsi attiva non porta alla generazione del potenziale d'azione perch\u00e9 genera un elettrotono piccolo, locale e anche perch\u00e9 i canali voltaggio-dipendenti per il Na+ non sono presenti nella regione immediatamente adiacente al bottone sinaptico, bens\u00ec si trovano all'inizio dell'assone. Quindi il potenziale d'azione si genera solo se la somma algebrica degli elettrotoni generati dalle sinapsi arriva al monticolo assonico con intensit\u00e0 sufficiente a far raggiungere il valore soglia.\nDal punto in cui si crea il PPSE e il monticolo assonico si genera una differenza di potenziale e quindi uno scambio di carica che si propaga in maniera proporzionale a CS e crea un elettrotono depolarizzante in corrispondenza della regione del monticolo assonico. Se nella regione postsinaptica si crea un PPSI, avviene comunque uno scambio di carica con il monticolo assonico, ma le cariche scambiate sono opposte, quindi si crea un elettrotono iperpolarizzante in corrispondenza della regione del monticolo assonico.\nSomma di afferenze sinaptiche.\nPrendiamo in esame due sinapsi. \nPerch\u00e9 nella regione del monticolo assonico si produca un potenziale d'azione \u00e8 necessario che si generino pi\u00f9 potenziali d'azione postsinaptici in somma l'uno con l'altro. Tutti gli elettrotoni causati da PPSI e PPSE si sommano algebricamente tra loro. La sinapsi molti:1 consente l'integrazione di molti segnali afferenti in un segnale efferente: c'\u00e8 un'elaborazione dell'informazione.\nOgni sinapsi funziona da valvola: il segnale si propaga unidirezionalmente dall'elemento presinaptico a quello postsinaptico e mai viceversa. PPSE e PPSI sono fenomeni elettrotonici e quindi graduati e proporzionali alla quantit\u00e0 di mediatore chimico liberato dal bottone sinaptico. Il mediatore chimico \u00e8 liberato in maggiore quantit\u00e0 se la sinapsi \u00e8 attivata spesso (meccanismi di memoria) o se la sinapsi \u00e8 asso-assonica. Entrambe le sinapsi sono da considerare eccitatorie. Il potenziale d'azione che viaggia verso la sinapsi si propaga anche lungo il ramo collaterale dello stesso assone presinaptico che va a formare una sinapsi su un altro assone presinaptico in cui viene generato un PPSE che ne varia il Em di 2 mV (da\u00a0\u2013 70 a\u00a0\u2013 68 mV). Su quest'ultimo assone, che ora definiremo postsinaptico (rispetto al primo assone), ci sono recettori-canale per i ligandi (in quanto elemento postsinaptico) e canali voltaggio-dipendenti per il Na+ (in quanto assone), alcuni dei quali (pochi), in risposta al cambiamento di Em, si aprono e generano un potenziale d'azione di ampiezza minore (perch\u00e9 entra meno Na+). Questo potenziale d'azione minore apre meno canali voltaggio-dipendenti per il Ca2+ e quindi si libera meno mediatore chimico, dunque il PPSE generato da questo secondo assone \u00e8 minore di quello generato dall'assone di partenza, ma comunque i due PPSE si sommano. \nEsistono anche connessioni fra giunzioni inibitorie ed eccitatorie.\nSecrezione dei neurotrasmettitori.\nNon \u00e8 ancora chiaro il meccanismo preciso tramite il quale un aumento del Ca2+ intracellulare scateni la fusione delle vescicole sinaptiche con la membrana plasmatica del terminale presinaptico. Ci\u00f2 che \u00e8 certo, \u00e8 che nel processo sono coinvolte decine di proteine, alcune sono caratteristiche delle sinapsi neuronali, altre invece svolgono determinate funzioni sia nelle sinapsi sia all'interno di molte altre cellule per esempio a livello del reticolo endoplasmatico, degli endosomi o dell'apparato di Golgi. Una famiglia di proteine importanti nella fusione delle vescicole sinaptiche con la membrana plasmatica sono le \"SNARE-associated proteins\".\nDue di esse, la sinaptobrevina e la snapina sono proteine transmembrana presenti nella membrana delle vescicole sinaptiche. Le proteine SNAP, NSF, tomosina, complexina e nSec1 sono SNARE-associated proteins presenti nel citoplasma del terminale presinaptico, mentre la sintaxina, sintafilina e SNAP-25 sono proprie della membrana del terminale presinaptico (le prime due sono proteine transmembrana, la seconda \u00e8 una proteina estrinseca ancorata alla membrana tramite lipidi). Le proteine NSF (\"NEM-sensitive fusion protein\") e quelle della famiglia SNAPs (\"soluble NSF-attachment proteins\") agiscono coordinando l'assemblaggio di alcune proteine SNARE come la sinaptobrevina, la sintaxina e SNAP-25.\nLa funzione delle proteine SNARE sembra quella di associarsi, formando un complesso capace di portare in stretta apposizione due membrane, in questo caso quella delle vescicole sinaptiche e quella del terminale presinaptico, in particolare le proteine SNARE del citoplasma sembrano svolgere una funzione regolatrice nei confronti delle SNARE associate alle membrane; questa \u00e8 una condizione essenziale affinch\u00e9 le due membrane si fondano permettendo l'esocitosi nella fessura sinaptica dei neurotrasmettitori contenuti nelle vescicole sinaptiche. Certo \u00e8 che sono una famiglia di proteine fondamentali per la secrezione, dal momento che le tossine che le inibiscono bloccano il rilascio di neurotrasmettitori. Tuttavia, nessuna delle proteine SNARE lega il Ca2+.\nNelle sinapsi le proteine leganti Ca2+ sono RIM, DOC2, CAPS, munc-13, la rabfilina, la calmodulina e la sinaptotagmina. Sembra che sia quest'ultima a legare il Ca2+ a concentrazioni simili a quelle che occorrerebbero per scatenare la fusione delle vescicole sinaptiche con la membrana plasmatica del terminale presinaptico. La sinaptotagmina \u00e8 una grossa proteina transmembrana che si trova nella membrana delle vescicole sinaptiche. RIM e DOC2 sono proteine leganti il Ca2+ che si trovano nel citoplasma del terminale presinaptico, la rabfilina \u00e8 legata a Rab3 la quale a sua volta \u00e8 una proteina estrinseca della membrana delle vescicole, cos\u00ec come lo \u00e8 la proteina chinasi II Ca2+/CaM dipendente. Quando il Ca2+ si lega alla sinaptotagmina le fa cambiare conformazione e le permette di interagire con le proteine della famiglia SNARE che nel frattempo hanno apposto le due membrane, per cui sembra suo il ruolo determinante nella fusione delle due membrane. Anche se il suo ruolo nell'esocitosi non \u00e8 chiaro, la sinaptotagmina \u00e8 certamente una proteina fondamentale poich\u00e9 anche una sola delezione in un suo gene non \u00e8 compatibile con la vita.\nMediatori chimici.\nL'acetilcolina (Ach) \u00e8 l'unico mediatore che agisce nella giunzione neuromuscolare, ma agisce anche nelle sinapsi del SNC e del SNP. Le sinapsi il cui mediatore \u00e8 l'ACh sono dette colinergiche. L'acetilcolina viene distrutta dall'enzima acetilcolinesterasi (acetil-colina-esterasi).\nLe monoammine sono mediatori che presentano il gruppo funzionale (\u2013NH2). Dopamina (DA), noradrenalina (NA) e adrenalina sono caratterizzate dal catecolo, perci\u00f2 sono dette catecolammine, e sono presenti nelle sinapsi di SNC e SNP. Il Parkinson \u00e8 dovuto a una degenerazione dei neuroni dopaminergici. Sia l'adrenalina (detta anche epinefrina) sia la noradrenalina (norepinefrina) si ritrovano nel circolo sanguigno, agendo anche come ormoni. I neuroni che utilizzano le monoammine sono detti aminergici e le monoamine vengono distrutte dal complesso delle Monoaminossidasi (MAO). La serotonina o 5-idrossitriptamina deriva dal triptofano ed \u00e8 utilizzata in alcune regioni del SNC come quella ippocampica.\nAmminoacidi come Glutammato, glicina e acido \u03b3-idrossibutirrico o GABA (che deriva dal glutammato per perdita di COOH). Glicina e GABA sono inibitori a livello delle sinapsi del SNC, si legano sempre a una classe di recettori che provoca effetti inibitori.\nI mediatori trattati finora sono monomeri, cio\u00e8 mediatori a piccola molecola. In passato si pensava che valesse il principio di Dale: ogni neurone \u00e8 in grado di sintetizzare esclusivamente una sola classe di mediatori a piccola molecola, oggi si sa che questo principio \u00e8 falso, ogni neurone pu\u00f2 rilasciare pi\u00f9 neurotrasmettitori.\nI Peptidi neuroattivi sono polimeri di un numero limitato di amminoacidi (da 7 a 33-34). Questi peptidi neuroattivi sono sintetizzati all'interno del soma (a differenza dei monomeri di minute dimensioni). Questi sono trasportati lungo l'assone fino al bottone sinaptico. Alcuni sono prodotti nelle cellule nervose, altri in altre cellule. Il peptide inibitore gastrico \u00e8 prodotto da una parte delle cellule intestinali, funziona come ormone ma ha anche funzione neuroattiva. Ogni neurone pu\u00f2 produrre una classe di mediatori a piccola molecola (liberati anche solo con un potenziale d'azione) e uno o pi\u00f9 peptidi neuroattivi (liberati dopo pi\u00f9 potenziali d'azione a elevata frequenza).\nNeurotrasmettitori.\nSono pi\u00f9 di cinquanta le sostanze chimiche di cui \u00e8 stata dimostrata la funzione di neurotrasmettitore a livello sinaptico. Ci sono due gruppi di trasmettitori sinaptici: quello costituito da trasmettitori a basso peso molecolare e a rapida azione e quello costituito da neuropeptidi di dimensioni maggiori e ad azione pi\u00f9 lenta.\nIl primo gruppo \u00e8 composto da trasmettitori responsabili della maggior parte delle risposte immediate del sistema nervoso, come la trasmissione di segnali sensoriali al cervello e di comandi motori ai muscoli. I neuropeptidi sono, invece, implicati negli effetti pi\u00f9 prolungati, come le modificazioni a lungo termine del numero di recettori e la chiusura o l'apertura prolungata di alcuni canali ionici.\nI neurotrasmettitori a basso peso molecolare vengono sintetizzati nel citosol della terminazione presinaptica e, successivamente, mediante trasporto attivo, sono assorbiti all'interno delle numerose vescicole presenti nel terminale sinaptico. Quando un segnale giunge al terminale sinaptico, poche vescicole alla volta liberano il loro neurotrasmettitore nella fessura sinaptica. Tale processo avviene in genere nell'arco di un millisecondo.\nI neuropeptidi, invece, vengono sintetizzati come parti di grosse molecole proteiche dai ribosomi del soma neuronale. Tali proteine sono subito trasportate all'interno del reticolo endoplasmatico e quindi all'interno dell'apparato del Golgi, dove avvengono due cambiamenti. Dapprima, la proteina da cui originer\u00e0 il neuropeptide viene scissa enzimaticamente in frammenti pi\u00f9 piccoli, alcuni dei quali costituiscono il neuropeptide come tale oppure un suo precursore; successivamente, l'apparato di Golgi impacchetta il neuropeptide in piccole vescicole che gemmano da esso. Grazie al \"flusso assonale\" le vescicole sono trasportate alle estremit\u00e0 delle terminazioni nervose, pronte per essere liberate nel terminale nervoso all'arrivo di un potenziale d'azione.\nIn genere i neuropeptidi vengono liberati in quantit\u00e0 molto minori rispetto ai neurotrasmettitori a basso peso molecolare, ma ci\u00f2 \u00e8 compensato dal fatto che i neuropeptidi sono assai pi\u00f9 potenti.\nRecettori.\nSono molecole proteiche localizzate sulla membrana post-sinaptica.\nI recettori metabotropici agiscono attraverso l'intervento di proteine G di membrana. In prossimit\u00e0 del recettore \u00e8 presente la proteina G, costituita da tre subunit\u00e0 (\u03b1, \u03b2, \u03b3). Alla subinit\u00e0 \u03b1 \u00e8 legato il guanosindifosfato (GDP). Quando il mediatore si lega al recettore e lo attiva, la subinit\u00e0 \u03b1 della proteina G rilascia il GDP, si lega al guanosin trifosfato (GTP) e si dissocia dal complesso \u03b2\u03b3. \u03b1-GTP si lega a una proteina effettrice, la cui attivazione scatena una risposta a cascata, e il GTP si idrolizza spontaneamente in GDP + P.\nLa molecola effettrice pu\u00f2 essere un canale ionico che a contatto con \u03b1-GTP si apre. Questa via \u00e8 breve. \nConsideriamo il caso in cui la molecola effettrice sia un enzima. Adrenalina e noradrenalina possono legarsi a 4 tipi di recettori (\u03b1, \u03b12, \u03b2, e \u03b22). Se la noradrenalina (primo messaggero) si lega a \u03b2 attivante la proteina G si dissocia e \u03b1-GTP si lega alla molecola effettrice che \u00e8 un enzima (nella maggior parte \u00e8 l'adenilico ciclasi) che trasforma ATP in cAMP (secondo messaggero) che agisce su proteine chinasi che servono a fosforilare le proteine. Avvengono cos\u00ec fosforilazioni e reazioni chimiche a cascata il cui effetto ultimo \u00e8 l'apertura di canali ionici. \nCi sono due tipi di proteine G di membrana:\nIl meccanismo con cui \u03b1-GTP agisce sull'adenilato ciclasi \u00e8 sempre lo stesso. L'inibizione dell'adenilico ciclasi causa una diminuzione di cAMP e quindi una diminuzione della velocit\u00e0 delle reazioni a cascata. Conseguentemente a questo meccanismo uno stesso mediatore pu\u00f2 avere sia un effetto attivante sia un effetto inibente. Un mediatore che si lega a un recettore ionotropo pu\u00f2 avere sempre e solo effetto attivante o sempre e solo effetto inibente. I mediatori che si legano a recettori metabotropi possono avere entrambi gli effetti, a seconda del tipo di recettore al quale si legano. Il legame del mediatore a un recettore metabotropo comporta un ritardo di 50\u2013100 msec dell'apertura dei canali, al contrario degli ionotropi. La cascata di reazioni innescata da un singolo mediatore (che si lega a un singolo canale) comporta l'amplificazione del segnale cio\u00e8 comporta l'apertura di pi\u00f9 canali, al contrario di quanto accade per gli ionotropi (in cui ogni mediatore apre un solo canale).\nL'effetto complessivo in seguito all'attivazione di un metabotropo \u00e8 una modulazione dell'elemento postsinaptico, poich\u00e9 il segnale \u00e8 ritardato, prolungato nel tempo e generalizzato."}
{"id": "92018", "revid": "5456", "url": "https://it.wikipedia.org/wiki?curid=92018", "title": "Aalborg BK", "text": ""}
{"id": "92019", "revid": "125975590", "url": "https://it.wikipedia.org/wiki?curid=92019", "title": "Area di Broca", "text": "Larea di Broca (o area del linguaggio articolato) \u00e8 una parte dell'emisfero cerebrale dominante, solitamente il sinistro, localizzata nel piede della terza circonvoluzione frontale, la cui funzione \u00e8 coinvolta nell'elaborazione del linguaggio. Tale area pu\u00f2 anche essere descritta come l'unione dell'area 44 e 45 di Brodmann ed \u00e8 connessa all'area di Wernicke da un percorso neurale detto fascicolo arcuato. Prende il nome dal medico e anatomista francese Paul Broca, il primo a descriverla nel 1861 dopo aver condotto l'autopsia di un paziente afasico, monsieur Leborgne, anche detto paziente Tan, perch\u00e9 \"tan tan\" erano le uniche parole che egli riusciva a pronunciare. Il primo che si accorse che questa regione fosse implicata nella facolt\u00e0 del linguaggio fu il medico italiano Bartolomeo Panizza (1785-1867).\nDescrizione.\nL'area di Broca \u00e8 costituita da tre zone principali, con diversi ruoli nella comprensione e nella produzione del linguaggio:\nPatologie.\nUn danno funzionale in quest'area (dovuto a ictus o altro) pu\u00f2 provocare la cosiddetta afasia di Broca, classificata tra le afasie non fluenti.\nI pazienti colpiti da afasia non fluente possono essere incapaci di formulare frasi con una struttura grammaticale complessa.\nAlcune forme di afasia legate a danni nell'area di Broca possono colpire solo determinate aree del linguaggio, come i verbi o i sostantivi.\nNel caso di pazienti con vario grado di Sordit\u00e0, pu\u00f2 essere inibita la capacit\u00e0 di produrre quei segni corrispondenti al messaggio che essi vogliono comunicare, pur essendo in grado di muovere mani, dita e braccia come prima.\nStoria.\nNel 1861 Paul Broca riport\u00f2 uno studio post mortem di un paziente afasico che era senza parole a parte una sola parola senza senso: \"Tan\". Broca dimostr\u00f2 che un'area del lobo frontale sinistro era danneggiata. Poich\u00e9 Tan non era in grado di produrre il discorso ma poteva ancora capirlo, Broca sostenne che quest'area poteva essere specializzata per la produzione del discorso e che le abilit\u00e0 linguistiche potevano essere localizzate in quest'area corticale. Broca fece uno studio simile su un altro paziente, Lelong, poche settimane dopo. Lelong, come Tan, poteva capire il discorso ma poteva ripetere solo le stesse 5 parole. Dopo aver esaminato il suo cervello, Broca not\u00f2 che Lelong aveva una lesione in circa la stessa area del suo paziente Tan. Not\u00f2 anche che negli oltre 25 pazienti che esamin\u00f2 con afasia, tutti avevano lesioni al lobo frontale sinistro, ma non c'erano danni all'emisfero destro del cervello. Da questo concluse che la funzione del linguaggio era probabilmente localizzata nel giro frontale inferiore dell'emisfero sinistro del cervello, un'area ora conosciuta come area di Broca.\nKarl Wernicke successivamente rifer\u00ec di pazienti con danni pi\u00f9 indietro nel lobo temporale che potevano parlare ma non erano in grado di capire ci\u00f2 che veniva detto loro, fornendo la prova di due centri del linguaggio potenzialmente interconnessi. Queste descrizioni cliniche furono integrate da Lichtheim in una teoria dell'organizzazione del linguaggio. \nSuccessivamente, questi modelli furono usati e sviluppati da Joseph Jules Dejerine sulla lettura, Hugo Liepmann sulla teoria dell'azione, daHeinrich Lissauer sul riconoscimento degli oggetti, Max Lewandowsky &amp; E.Stadelmann sul calcolo nel 1908-"}
{"id": "92020", "revid": "15756", "url": "https://it.wikipedia.org/wiki?curid=92020", "title": "Bandiera della Lettonia", "text": "La bandiera lettone \u00e8 composta da due bande civili orizzontali di colore rosso scuro di uguale dimensione, separate al centro da una striscia bianca pi\u00f9 sottile (larga la met\u00e0 delle due bande rosse). La particolare tonalit\u00e0 di rosso, corrispondente al Pantone 1807 C, \u00e8 nota anche come \"rosso lettone\".\nStoria.\nLa prima menzione della bandiera rosso-bianco-rosso si trova nella \"Livl\u00e4ndische Reimchronik\", un'opera letteraria sulla storia medievale della Livonia dal X al XIII secolo. Nel testo si parla di un drappo rosso attraversato da una striscia bianca usato come vessillo da soldati lettoni. Per questo si pu\u00f2 considerare la bandiera lettone come una delle pi\u00f9 antiche tra quelle ancora in uso al giorno d'oggi. Secondo una leggenda locale, per\u00f2, la bandiera potrebbe avere origine dal lenzuolo di un soldato lettone gravemente ferito in battaglia: l'enorme quantit\u00e0 di sangue versato era interrotta, sul lenzuolo, solo dalla sagoma del soldato sdraiato (la striscia bianca). La bandiera descritta nel \"Livlandische Reimchronik\" fu \"riscoperta\" nel XIX secolo, ed adottata dagli studenti lettoni all'Universit\u00e0 di Tartu nel 1870.\nPrima indipendenza.\nI colori e le proporzioni della bandiera attuale furono definiti nel maggio 1917 dall'artista lettone Ansis Cirulis. Fu usata come bandiera nazionale quando la Lettonia divenne indipendente il 18 novembre 1918, con l'adozione formale da parte del parlamento nazionale il 20 gennaio 1923.\nPeriodo sovietico.\nNel 1940, con l'annessione della Lettonia all'Unione Sovietica, fu sostituita dalla bandiera della repubblica sovietica lettone. In tale versione essa \u00e8, nella parte superiore, identica alla bandiera dell'Unione Sovietica, mentre in quella inferiore \u00e8 raffigurata un'onda di colore blu, separata dal rosso da un contorno bianco.\nNuova indipendenza.\nVenne riadottata come bandiera nazionale della Lettonia il 27 febbraio 1990, un anno e mezzo prima della ritrovata indipendenza dall'Unione Sovietica.\nSignificato.\nIl simbolismo dei colori \u00e8 il seguente:"}
{"id": "92021", "revid": "120716221", "url": "https://it.wikipedia.org/wiki?curid=92021", "title": "Indirizzo IP privato", "text": "In telecomunicazioni con indirizzi IP privati si intendono alcune classi di indirizzi IPv4, definite nella RFC 1918, riservate alle reti locali allo scopo di ridurre le richieste di indirizzi pubblici.\nChiunque pu\u00f2 utilizzare questi indirizzi per la propria rete locale, perch\u00e9 i pacchetti con tali indirizzi non vengono utilizzati per l'indirizzamento e instradamento tramite protocollo IP dai router Internet verso la rete di trasporto, ed il loro \"riutilizzo\" su altre reti locali, oltre a ridurre il numero di indirizzi IP utilizzati come da obiettivo originario, non genera conflitti con analoghi indirizzi posti su altre reti locali in quanto non visibili dall'esterno della sottorete locale risultando appunto \"privati\" e non indirizzi IP pubblici.\nNel caso occorra connettere ad Internet una rete locale che utilizza queste classi di indirizzi si deve perci\u00f2 ricorrere al network address translation (NAT) il quale multipla (o mappa) pi\u00f9 indirizzi IP privati su un solo indirizzo IP pubblico, visibile all'esterno della sottorete ed utilizzabile per l'instradamento.\nL'idea di usare indirizzi IP privati nasce dall'esigenza di limitare l'uso di indirizzi IPv4 il cui numero \u00e8 limitato a 232 indirizzi (circa 4 miliardi) ed in via di esaurimento col crescere del numero degli host connessi in Rete ed allo spreco di indirizzi dovuto all'assegnazione di classi di indirizzi non pienamente utilizzate (saturazione di IPv4).\nClassi di indirizzi.\nLe classi in questione sono:"}
{"id": "92023", "revid": "164044", "url": "https://it.wikipedia.org/wiki?curid=92023", "title": "Aalesunds Fotballklubb", "text": "L'Aalesunds Fotballklubb, meglio noto come Aalesund, \u00e8 una societ\u00e0 calcistica norvegese con sede nella citt\u00e0 di \u00c5lesund. Dal 2022 milita in Eliteserien, la massima divisione del campionato norvegese.\nStoria.\nSociet\u00e0 fondata il 25 giugno 1914, l'Aalesund F.K. ha giocato le gare in casa di campionato al Kr\u00e5myra Stadium fino al 2005, quando il club ha traslocato nel nuovo Color Line Stadium, che ha una capienza di circa 11.000 spettatori. Nel campionato del 2006, questa compagine ha registrato una media di 9.943 spettatori a partita, che rappresenta tuttora un record per l'Adeccoligaen, la seconda divisione norvegese.\nL'Aalesund ha anche un club di tifosi noto col nome di \"The Storm\", e pu\u00f2 contare su circa 2.000 membri. I club cittadini rivali sono l'SK Herd, l'SPKL Rollon, l'FC Skarb\u00f8vik e l'FC Spjelkavik. A livello regionale, le rivalit\u00e0 pi\u00f9 sentite sono quelle con il Molde e l'H\u00f8dd. John Arne Riise ha iniziato la sua carriera in questo club, tornando a militarvi nel marzo 2016.\nRosa.\n\"Rosa aggiornata al 15 agosto 2018.\"\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "92024", "revid": "1609279", "url": "https://it.wikipedia.org/wiki?curid=92024", "title": "Problema dei tre corpi", "text": "Il problema dei tre corpi \u00e8 una classe di problemi della dinamica di base relativi alla meccanica classica. In generale esso consiste nel calcolare, date la posizione iniziale, la massa e la velocit\u00e0 di tre corpi soggetti all'influsso della reciproca attrazione gravitazionale, l'evoluzione futura del sistema da essi costituito.\nDescrizione.\nSi potrebbe pensare in linea di principio che il calcolo possa essere effettuato risolvendo le equazioni differenziali ordinarie derivanti dalle leggi del moto di Isaac Newton, come avviene normalmente in presenza di due corpi; si dimostra tuttavia che la soluzione generale delle equazioni dinamiche di un sistema gravitazionale a tre corpi, che pure esiste ed \u00e8 analitica, non \u00e8 scrivibile in alcun modo in una forma esplicita che risulti pi\u00f9 semplice delle equazioni originali di partenza.\nSoluzioni esplicite si possono trovare soltanto per casi particolari, come esposto nella sezione seguente; soluzioni di tipo approssimato, invece, sono ottenibili introducendo varie semplificazioni. Queste ultime si possono catalogare in due grandi gruppi:\nIn entrambi i casi, il risultato trovato \u00e8 valido solo per un determinato lasso di tempo, oltre il quale il comportamento del sistema, che \u00e8 di tipo caotico, diverge in modo imprevedibile.\nProblema dei tre corpi semplificato.\nDiversi casi pratici di sistemi a tre corpi sono affrontabili in una versione semplificata. Problemi semplificati sono stati studiati da molti matematici e fisici famosi, tra cui Jean Sylvain Bailly con il suo \"Saggio sulla teoria dei satelliti di Giove\" e Joseph-Louis Lagrange (nel XVIII secolo), Henri Poincar\u00e9 (verso la fine del XIX secolo) e l'italiano Tullio Levi-Civita (nel XX secolo).\nIl lavoro di Poincar\u00e9 sul problema dei tre corpi \u00e8 alla base della teoria del caos deterministico e della conseguente teoria dei sistemi complessi.\nNel caso di corpi (pianeti) in \"moto circolare reciproco\" di cui uno abbia massa trascurabile rispetto agli altri due, esistono cinque punti di equilibrio detti punti Lagrangiani. Tre di questi cinque punti (L1, L2, L3) giacciono sulla retta dei due corpi maggiori, uno compreso nel segmento avente per estremi i due corpi maggiori e due esterni ad esso; queste posizioni sono instabili. I restanti due punti (L4, L5) sono collocati sull'orbita del pianeta di massa intermedia e, rispetto a quest'ultimo, un punto \u00e8 in anticipo di 60\u00b0 e l'altro \u00e8 in ritardo di 60\u00b0; quindi i segmenti immaginari che congiungono i due corpi maggiori fra loro e con i punti L4 ed L5 formano due triangoli equilateri. Per un rapporto elevato tra le masse dei due corpi maggiori, L4 ed L5 sono punti di equilibrio stabili di modo che eventuali oggetti di massa trascurabile situati in queste posizioni orbiterebbero stabilmente intorno al corpo maggiore. \u00c8 il caso di Giove e degli asteroidi troiani orbitanti attorno al Sole.\nUn altro caso semplificato \u00e8 il problema dei tre corpi nella formulazione di Eulero (pubblicato nelle sue memorie del 1760), in cui un corpo \u00e8 in movimento nel campo prodotto da altre due masse immobili. Il problema \u00e8 solubile analiticamente ma richiede l'impiego di integrali ellittici.\nNel 1912 il matematico finlandese-svedese Karl Frithiof Sundman svilupp\u00f2 una serie infinita convergente che offre una soluzione al problema dei tre corpi . Sfortunatamente per ottenere una precisione adeguata nei calcoli richiede un numero elevatissimo di termini (nell'ordine di ) per cui il metodo non \u00e8 utilizzabile in pratica."}
{"id": "92025", "revid": "1442080", "url": "https://it.wikipedia.org/wiki?curid=92025", "title": "Specie di Lilium", "text": "Elenco delle Specie di Lilium:"}
{"id": "92027", "revid": "879070", "url": "https://it.wikipedia.org/wiki?curid=92027", "title": "Marmota", "text": "Marmota \u00e8 il genere dell'ordine dei Roditori (Rodentia) cui appartengono le quindici specie di marmotte, scoiattoli di terra (Marmotini) lunghi fino a 50 centimetri diffusi in Eurasia e in America del Nord. Sono principalmente abitanti delle steppe fredde. La marmotta delle Alpi, che oggi vive solo nelle zone montuose al di sopra della linea degli alberi, durante l'era glaciale del Pleistocene si incontrava in tutte le pianure europee dai Pirenei all'Ucraina. Era invece assente dalle Alpi, che erano ricoperte da uno spesso strato di ghiaccio. Tuttavia, con la fine dell'era glaciale, solo i luoghi d'alta montagna delle Alpi hanno offerto a questa specie un habitat adatto (si parla pertanto di relitto glaciale). Le marmotte possono vivere fino a 15 anni.\nDescrizione.\nLe marmotte hanno dimensioni considerevoli per dei Roditori: a seconda della specie, presentano una lunghezza testa-corpo di 30-60 centimetri, ai quali va aggiunta una coda di 10-25 centimetri. Il peso \u00e8 compreso tra tre e sette chilogrammi. Il colore della pelliccia varia da una specie all'altra, ma \u00e8 prevalentemente brunastro. Questi animali hanno un corpo tozzo con coda corta e orecchie corte e arrotondate. Anche le zampe sono corte e tozze. Quelle anteriori hanno solo quattro dita - il pollice \u00e8 completamente ridotto e il medio \u00e8 il dito pi\u00f9 lungo - munite di lunghi artigli progettati per scavare. Le zampe posteriori, invece, hanno cinque dita. Le femmine hanno cinque paia di capezzoli.\nIl cranio \u00e8 forte e appiattito, di forma quasi triangolare. Le cavit\u00e0 orbitali sono allungate, il processo postorbitale \u00e8 spesso e leggermente curvato verso l'esterno e verso il basso. La cresta sagittale \u00e8 ben sviluppata e la porzione anteriore si ramifica e si collega ai processi postorbitali. La porzione occipitale \u00e8 significativamente allungata. L'osso palatino \u00e8 pi\u00f9 lungo della met\u00e0 della lunghezza totale del cranio. Tutte le specie hanno un incisivo in ciascuna met\u00e0 della mascella, seguito da un diastema e due premolari nella mascella superiore e uno in quella inferiore e tre molari. Gli incisivi sono forti e ricoperti di smalto giallo sul davanti. Il primo premolare della mascella superiore \u00e8 molto forte e grande quasi il doppio del secondo premolare successivo. Tra i molari della mascella superiore, il terzo \u00e8 il pi\u00f9 grande; i molari inferiori hanno ciascuno due cuspidi laterali.\nCome i citelli (genere \"Spermophilus\"), anche le marmotte hanno un osso penico quasi a forma di S. La punta presenta dei dentelli laterali irregolari.\nDistribuzione e habitat.\nNell'Europa centrale le marmotte sono esclusive delle zone di alta montagna; anche in Asia alcune specie si sono adattate a vivere in habitat alpini. Tuttavia, all'interno del genere sono pi\u00f9 comuni le specie che abitano le steppe erbose, come la marmotta bobak (\"Marmota bobak\"), che vive nell'Europa orientale.\nL'areale del genere \u00e8 relativamente continuo dall'Europa orientale, attraverso l'Asia settentrionale e centrale, fino alla Siberia orientale e allo Xinjiang. Nell'Europa centrale le marmotte vivono allo stato selvatico solamente sulle Alpi, sui Carpazi e sugli Alti Tatra, e sono state introdotte sui Pirenei. In America del Nord la maggior parte delle specie vive nelle regioni subartiche del Canada; la marmotta monax \u00e8 diffusa in tutta la met\u00e0 settentrionale degli Stati Uniti e nelle parti meridionali del Canada. Tutte le specie vivono alle latitudini temperate e polari dell'emisfero boreale e sono assenti dalle regioni pi\u00f9 calde.\nBiologia.\nLe marmotte sono Sciuridi che vivono sia sopra che sotto terra. Sono animali diurni e tutte le specie cadono in letargo durante l'inverno.\nTana.\nLe marmotte costruiscono sistemi di gallerie molto estesi, che possono consistere in tane semplici dove trovare rifugio e in strutture permanenti separate. Spesso \u00e8 difficile fare una distinzione tra i due tipi, in quanto non tutte le strutture vengono completate e utilizzate, tanto pi\u00f9 che vi sono anche dei corridoi ciechi, le \u00ablatrine\u00bb. I corridoi possono avere una lunghezza compresa tra 10 e 70 metri; la pi\u00f9 lunga mai registrata misurava 113 metri.\nDurante il giorno le marmotte lasciano le loro tane. Vivono principalmente sul terreno e riescono ad arrampicarsi solo con difficolt\u00e0. La loro dieta \u00e8 costituita da graminacee e altre piante erbacee e viene raramente integrata con frutta, semi e insetti.\nStress da calore.\nLe marmotte hanno solo poche ghiandole sudoripare e non ansimano. Vari studi indicano che non tollerano bene le alte temperature e che sono soggette a stress da calore. La marmotta dal ventre giallo, una specie americana, inizia a mostrare sintomi da stress da calore quando la temperatura ambientale raggiunge i 20 \u00b0C. Tuttavia, le marmotte delle Alpi possono essere viste prendere il sole sulle rocce o davanti alle loro tane, per lo pi\u00f9 sdraiate a terra. Tuttavia, questo comportamento serve a difendersi dai parassiti. Il loro schema comportamentale indica che anche loro evitano il calore: nelle giornate calde, ad esempio, possono essere viste fuori dalle tane solo durante le ore pi\u00f9 fresche.\nComportamento sociale.\nIl comportamento sociale delle marmotte varia notevolmente da specie a specie. La marmotta monax \u00e8 una creatura solitaria che difende la sua tana dai conspecifici. Tra le marmotte dal ventre giallo (\"M. flaviventris\") un solo maschio convive con pi\u00f9 femmine imparentate; anche in questo caso i maschi sono aggressivi verso i membri dello stesso sesso e non permettono loro di avvicinarsi alla tana.\nTuttavia, ed \u00e8 il caso della marmotta delle Alpi (\"M. marmota\"), la maggior parte delle specie vive in colonie composte da una coppia dominante e dai loro parenti pi\u00f9 giovani. Le marmotte si salutano strofinandosi il naso e unendo le teste. Dopo circa due anni gli esemplari adulti lasciano la colonia; dopodich\u00e9, possono provare a ottenere il comando di un'altra colonia, scacciando il maschio dominante e uccidendone la prole. Le marmotte comunicano tra loro con richiami prodotti dalla laringe, che gli esseri umani percepiscono come fischi e possono essere facilmente confusi con i richiami degli uccelli. I richiami vengono anche utilizzati per annunciare un pericolo e, a seconda del rango sociale di chi li ha emessi, la risposta pu\u00f2 essere sia di fuga che di inazione. Si \u00e8 visto che, a seconda che il pericolo provenga dall'alto (uccelli rapaci) o da terra (mammiferi carnivori), vengono emessi tipi diversi di fischi, che i conspecifici possono utilizzare per identificare la fonte del pericolo.\nDopo un periodo di gestazione di trenta giorni, le marmotte danno alla luce da due a cinque piccoli; le specie solitarie hanno in genere cucciolate pi\u00f9 numerose di quelle che vivono in colonie.\nLetargo.\nLe marmotte vanno in letargo per un un periodo molto lungo, che pu\u00f2 durare da sei a sette mesi, ma in alcuni casi fino a nove. La camera invernale viene imbottita con erba soffice, sulla quale gli animali si rannicchiano. Per prepararsi a questo lungo periodo di riposo, accumulano grandi riserve di grasso durante i pochi mesi estivi. Nella fase di riposo stagionale, le dimensioni dell'intestino e dello stomaco possono ridursi della met\u00e0 per risparmiare energia. Durante l'ibernazione, la respirazione rallenta a circa due respiri al minuto e la frequenza cardiaca scende da 200 a 20 battiti al minuto. Il consumo di energia scende a meno del dieci per cento. Per superare l'inverno sono sufficienti circa 1200 grammi di grasso corporeo. In autunno, non appena le fonti di cibo non forniscono pi\u00f9 energia sufficiente e le cellule in cui viene accumulato il grasso sono completamente riempite, le marmotte vanno in letargo. Questo evento coincide spesso con la prima ondata di freddo o la prima nevicata. Il risveglio \u00e8 innescato dall'aumento della temperatura esterna.\nTassonomia.\nLe marmotte costituiscono un genere della famiglia degli Sciuridi (Sciuridae) assegnato alla sottofamiglia degli scoiattoli di terra (Xerinae) e alla trib\u00f9 degli scoiattoli di terra propriamente detti (Marmotini). Il genere venne istituito per la prima volta da Johann Friedrich Blumenbach nel 1779, ma la marmotta delle Alpi (\"M. marmota\") e la marmotta monax (\"M. monax\") erano gi\u00e0 state descritte nel 1758 da Linneo nella sua decima edizione del \"Systema Naturae\", sebbene assegnate allo stesso genere dei topi, \"Mus\".\nNel 2004 uno studio di biologia molecolare ha confermato che le marmotte formano un gruppo monofiletico identificato come \"sister group\" di tutti gli altri Marmotini ad eccezione dei citelli antilope (\"Ammospermophilus\") e dei citelli appartenenti ai generi \"Notocitellus\", \"Otospermophilus\" e \"Callospermophilus\", che venivano raggruppati originariamente nel genere \"Spermophilus\".\nSpecie.\nI pi\u00f9 antichi fossili di marmotta sono stati rinvenuti in America del Nord e risalgono al Miocene (da 23,03 a 5,33 milioni di anni fa). Da qui raggiunsero l'Eurasia diverse volte: nel Miocene superiore, nel Pliocene (da 5,33 a 1,8 milioni di anni fa) e pi\u00f9 recentemente nel Pleistocene (da 1,8 a anni fa).\nAll'interno del genere vengono attualmente riconosciute quindici specie di marmotte, ripartite in due sottogeneri. Alcune specie nordamericane, vale a dire la marmotta delle Montagne Rocciose (\"M. caligata\"), la marmotta dal ventre giallo (\"M. flaviventris\"), la marmotta del monte Olympic (\"M. olympus\") e la marmotta di Vancouver (\"M. vancouverensis\"), vengono raggruppate in \"Petromarmota\", mentre tutte le altre appartengono al sottogenere \"Marmota\". Gli studi filogenetici hanno confermato lo stretto rapporto di parentela che lega i taxa del sottogenere \"Petromarmota\" rispetto alle altre specie. Nonostante alcune incertezze, il cladogramma conferma anche l'origine delle marmotte in America del Nord e l'appartenenza ad un clade comune delle specie che vivono in Europa e in Asia.\nAll'interno del genere vengono riconosciute attualmente le seguenti specie:\nLa classificazione delle specie asiatiche \u00e8 piuttosto controversa. In alcuni casi la marmotta grigia, la marmotta dell'Himalaya e la marmotta della Siberia vengono trattate come sottospecie della marmotta bobak e nemmeno la marmotta della steppa boscosa compare come specie a s\u00e9 nelle classificazioni meno recenti.\nRapporti con l'uomo.\nLo stato di conservazione delle varie specie \u00e8 molto variabile. La marmotta monax, ad esempio, \u00e8 diventata sempre pi\u00f9 comune in America del Nord negli ultimi decenni: la deforestazione, infatti, ha notevolmente favorito la specie, che \u00e8 riuscita a colonizzare un territorio molto pi\u00f9 esteso. Oggi \u00e8 considerata una specie nociva in alcune parti degli Stati Uniti, perch\u00e9, oltre a nutrirsi di cereali, le sue tane sono cos\u00ec vicine alla superficie che il loro crollo danneggia regolarmente il bestiame e le macchine agricole.\nLe altre specie sono molto pi\u00f9 rare. La marmotta delle Alpi \u00e8 scomparsa da numerose catene montuose europee negli ultimi secoli. La richiesta di pelli, che venivano trasformate in pellicce, spinse la marmotta bobak sull'orlo dell'estinzione negli anni '20, ma da allora la popolazione \u00e8 stata in grado di riprendersi.\nTre specie vengono considerate minacciate dalla IUCN: la marmotta di Menzbier (\u00abvulnerabile\u00bb), la marmotta della Siberia (\u00abin pericolo\u00bb) e la marmotta di Vancouver (\u00abin pericolo critico\u00bb). Di quest'ultima rimangono appena 150 esemplari circa, di cui solo 35 circa in natura.\nIn Austria e Svizzera la marmotta delle Alpi non \u00e8 protetta e viene regolarmente cacciata. In Germania, invece, \u00e8 una specie protetta.\nUtilizzo.\nIn passato la carne di marmotta veniva spesso utilizzata in cucina. Sebbene il suo consumo sia oggi divenuto molto raro, \u00e8 ancora possibile trovare un certo numero di ricette su Internet. Una pagina del sito ufficiale dello stato austriaco del Tirolo (il cui titolo era \u00abMarmotte \u2013 cos\u00ec dolci! E deliziose!\u00bb) pubblicizzava cos\u00ec una ricetta per i turisti fino al 2011 circa: \u00abLa carne di marmotta \u00e8 altamente raccomandata! Ben preparata, \u00e8 una prelibatezza\u00bb. \u00c8 probabilmente a causa del lungo processo di preparazione che la carne di marmotta non compare pi\u00f9 nei libri di cucina. \u00abLa carne fresca serba un forte sapore di selvatico e di terra, che d\u00e0 nausee a chi non vi \u00e8 avvezzo\u00bb, dice Brehm nella sua \"Vita degli Animali\". Il tessuto adiposo in particolare era considerato difficilmente commestibile. L'animale, che per questo era ben sgrassato, veniva quindi ulteriormente affumicato o bollito prima di essere arrostito e l'acqua di cottura veniva gettata via.\nNella medicina popolare, il grasso era considerato efficace contro tosse, problemi di stomaco e nausea, e utile per purificare il sangue o, in generale, per rafforzare; applicato esternamente (\u00abunguento di marmotta\u00bb) curava dolori muscolari, geloni o tendini tesi.\nEtimologia.\nLa marmotta delle Alpi \u00e8 nota all'uomo fin dai tempi pi\u00f9 antichi. Gi\u00e0 Plinio, il celebre naturalista romano, ricordava questo animale, chiamandolo \"Mus alpinus\" (\u00abtopo delle Alpi\u00bb) e descrivendolo come \u00abuso a vivere in cattivit\u00e0 e a fischiare come un topo\u00bb. Nei secoli successivi, la specie ricevette nomi diversi nelle varie regioni europee, alcuni dei quali si sono conservati fino ai nostri giorni, come lo svizzero \"Murmeli\" o il francese \"Marmotte\": a proposito di questo ultimo termine, nel 1909 Keller osserv\u00f2 che esso significava semplicemente \u00abtopo dei monti\u00bb, e quindi non differiva molto dall'antico \"Mus alpinus\" di Plinio. Nel Medioevo, la vivacit\u00e0 di questo animale, la sua destrezza e la sua capacit\u00e0 di rimanere in posizione eretta riscuotevano molto successo nelle fiere e nei mercati di paese.\nI rapporti tra l'uomo e la sua cugina americana, la marmotta monax, sono anch'essi molto antichi. Uno dei suoi nomi anglosassoni, \"woodchuck\", viene infatti da nomi indiani, \"otcheck\", in cree, o \"otchig\", in chippewa, che si riferiscono peraltro a un animale carnivoro: la martora di Pennant. Inutile cercare di tradurre \"woodchuck\" per trovarvi un rapporto qualunque con la marmotta. Uno scioglilingua, tuttavia, ha reso famoso l'animale nel mondo intero: \u00abHow much wood would a woodchuck chuck if a woodchuck could chuck wood\u00bb, che si potrebbe tradurre con: \u00abquanto legno masticherebbe una marmotta che potesse masticare legno\u00bb.\nNell'immaginario comune e nelle credenze popolari.\nDa sempre presente nelle anguste aree alpine, e spesso avvistata dall'uomo, la marmotta fin dall'antichit\u00e0 ha assunto per le culture pagane e non solo forti significati e simbolismi, stimolando credenze e leggende sul suo conto. La sua simbologia \u00e8 legata alla luce, e vede questo animale come portatore di serenit\u00e0 e buon auspicio, grazie alla sua capacit\u00e0 di sopravvivere ad un lunghissimo letargo e di risvegliarsi quando la stagione torna ad essere bella e luminosa. In questo senso questo animale simboleggia una rinascita, proprio come la primavera. Nell'immaginario esoterico, dunque, questo animale incarna alla perfezione il ciclo di morte-vita-rinascita, portando con s\u00e9 gli ideali di un nuovo inizio, del rinnovamento e della luce ritrovata. Questo animale, infatti \u00e8 strettamente legato al passare delle stagioni ed in particolare all'incombere della primavera. Per la loro abilit\u00e0 di scavare nel terreno per creare tane, le marmotte sono anche simbolo di introspezione e di profondit\u00e0 spirituale, della necessit\u00e0 di inoltrarsi nel buio per poter finalmente trovare la luce. A questo concetto si lega quello della tenacia e della perseveranza, doti che ben descrivono questo animale, da sempre oggetto di attenzione nei culti pagani di tutto il mondo: dall'Europa fino allo sciamanesimo dell'America del Nord, in cui la marmotta si configura come uno dei totem animali guida. In diverse credenze pagane e popolari, tra cui nel Nord Italia, incrociare una marmotta \u00e8 simbolo di buona fortuna e di benedizione, ma anche che l'amore sta arrivando nella vita di chi la vede.\nIl Giorno della marmotta.\nA rafforzare l'idea della marmotta come animale simbolo di luce vi \u00e8 una tradizione americana e canadese, ovvero il Giorno della marmotta (\"Groundhog Day\") che cade il 2 febbraio, la Candelora della tradizione cristiana, appunto il giorno in cui si festeggia la luce. La tradizione, particolarmente sentita nello stato della Pennsylvania, risale agli anni che vanno dalla fine del XVII alla fine del XVIII secolo. In quei decenni la Pennsylvania fu meta prediletta di molti emigrati che arrivavano dalla Germania sud-occidentale e in misura minore da Paesi Bassi, Svizzera e Alsazia. Un insieme di persone che vennero identificate come i Pennsylvania Dutch, termine ancora oggi utilizzato in riferimento ai loro discendenti. Si ritiene che i primi immigrati abbiano portato con loro le credenze legate alla possibilit\u00e0 di prevedere la durata della stagione invernale in base al tempo atmosferico del 2 febbraio. Adattandole al Nuovo Mondo, affidarono la predizione del futuro prossimo a un animale particolarmente diffuso in America del Nord, la marmotta monax, una scelta che si spiega con il fatto che questa marmotta ha somiglianze con i tassi, che le antiche popolazioni tedesche consideravano animali predittori. La tradizione impone di osservare una marmotta il 2 febbraio e attendere che esca dalla sua tana: se, vedendo la sua ombra stagliarsi sul terreno, si spaventa e ritorna a nascondersi nella tana, l'inverno durer\u00e0 a lungo. Se invece il cielo \u00e8 coperto e rimane a passeggiare in superficie, le belle giornate sono vicine. Nella cittadina di Punxsutawney, in Pennsylvania, questo rituale \u00e8 celebrato in un evento pubblico alla presenza di tutta la popolazione. La tradizione \u00e8 stata resa celebre e seguitissima in tutto il mondo dal film \"Ricomincio da capo\" (titolo originale \"Groundhog Day\", appunto) del 1993, nel quale Bill Murray rimane intrappolato in un loop temporale e rivive all'infinito sempre la medesima giornata, quella appunto nella quale ci si rivolge a un roditore per avere auspici su quanto ancora durer\u00e0 l'inverno prima di cedere il passo alla primavera. La ricorrenza \u00e8 oggi seguitissima dall'opinione pubblica di tutto il mondo: l'attuale marmotta di Punxsutawney viene chiamata simpaticamente Phil, in omaggio al Principe Filippo d'Inghilterra, coniuge della Regina Elisabetta."}
{"id": "92029", "revid": "124047278", "url": "https://it.wikipedia.org/wiki?curid=92029", "title": "Mu isamaa, mu \u00f5nn ja r\u00f5\u00f5m", "text": " (in estone \"Mia terra natia, mio orgoglio e gioia\") \u00e8 l'inno nazionale dell'Estonia.\nStoria.\nIl testo \u00e8 stato scritto da Johann Voldemar Jannsen (1819-1900) su una melodia composta nel 1848 da Fredrik Pacius (1809-1891), che \u00e8 la stessa dell'inno nazionale della Finlandia \"Maamme\". La canzone fu eseguita per la prima volta in pubblico come composizione corale nel 1869 e divent\u00f2 presto un simbolo del movimento patriottico estone.\nIl brano fu adottato come inno nazionale dell'Estonia nel 1920. Fu fatto abbandonare nel periodo di occupazione sovietica, sostituendolo dal 1945 al 1990 da \"Eesti N\u00f5ukogude Sotsialistliku Vabariigi h\u00fcmn\" (\"inno della repubblica socialista sovietica estone\"). Nel 1990 dopo la riconquistata indipendenza, l'originale \"Mu isamaa, mu \u00f5nn ja r\u00f5\u00f5m\" fu ripristinato come inno nazionale dell'Estonia\nFinlandia ed Estonia costituiscono uno dei pochi casi di uguaglianza musicale degli inni fra due nazioni. Trattasi di un segno di radici culturali comuni tra i due popoli, entrambi di ceppo ugro-finnico.\nTesto dell'inno.\n&lt;poem&gt;Mu isamaa, mu \u00f5nn ja r\u00f5\u00f5m,\nkui kaunis oled sa!\nEi leia mina iial teal\nsee suure, laia ilma peal,\nmis mul nii armas oleks ka,\nkui sa, mu isamaa!\nSa oled mind ju s\u00fcnnitand\nja \u00fcles kasvatand;\nsind t\u00e4nan mina alati\nja j\u00e4\u00e4n sull' truuiks surmani,\nmul k\u00f5ige armsam oled sa,\nmu kallis isamaa!\nSu \u00fcle Jumal valvaku,\nmu armas isamaa!\nTa olgu sinu kaitseja\nja v\u00f5tku rohkest \u00f5nnista,\nmis iial ette v\u00f5tad sa,\nmu kallis isamaa!&lt;/poem&gt;"}
{"id": "92031", "revid": "767487", "url": "https://it.wikipedia.org/wiki?curid=92031", "title": "Aalsgaarde", "text": "\u00c5lsg\u00e5rde (popolazione 5000 abitanti) \u00e8 un piccolo sobborgo di Helsing\u00f8r, citt\u00e0 della Danimarca, situato sul mare nella parte settentrionale della Zelanda di fronte a Kattegat."}
{"id": "92034", "revid": "1573940", "url": "https://it.wikipedia.org/wiki?curid=92034", "title": "Aaru", "text": "Nella religione egizia i campi Aaru (alternative: \"Yaru\", \"Iaru\", \"Aar\", \"Aalu,\" Campi dei giunchi) sono, insieme ai \"campi hotep\", la residenza dei defunti.\ns-Aa1:t-M20-i-A-r: G43-M2-M2-M2\ns\u1e2bt i3ru (sekhet iaru) \"Campi iaru\" (Campi dei giunchi)\nNelle versioni pi\u00f9 antiche, facenti parte dei \"Testi delle piramidi\" erano collocati nel cielo orientale ed erano descritti come un'indefinita distesa di acque, dove gli dei e i sovrani defunti facevano un bagno di purificazione all'inizio del giorno.\nLa loro descrizione cambi\u00f2 nettamente a partire dal Nuovo Regno.\nNel \"Libro dei morti\" i campi Aaru sono descritti come coperti di messi e solcati da ruscelli: qui il defunto arava, seminava e mieteva.\nLe anime dei defunti giungevano nei campi solo dopo aver superato la prova della pesatura del cuore."}
{"id": "92035", "revid": "5456", "url": "https://it.wikipedia.org/wiki?curid=92035", "title": "Yaaru", "text": ""}
{"id": "92036", "revid": "5456", "url": "https://it.wikipedia.org/wiki?curid=92036", "title": "Iaru", "text": ""}
{"id": "92037", "revid": "5456", "url": "https://it.wikipedia.org/wiki?curid=92037", "title": "Aalu", "text": ""}
{"id": "92038", "revid": "287204", "url": "https://it.wikipedia.org/wiki?curid=92038", "title": "Mu isamaa, mu onn ja room", "text": ""}
{"id": "92039", "revid": "834", "url": "https://it.wikipedia.org/wiki?curid=92039", "title": "Pesaro-Urbino", "text": ""}
{"id": "92048", "revid": "1566286", "url": "https://it.wikipedia.org/wiki?curid=92048", "title": "Jean-Claude Carri\u00e8re", "text": "Le sceneggiature di Carri\u00e8re sono tra le pi\u00f9 geniali e originali della storia del cinema. Il suo surrealismo, mai fine a s\u00e9 stesso, \u00e8 la chiave per superare il sistema di convenzioni che governa il mondo borghese e osservarne le incongruenze. Spirito distaccato, lucido e sottile, trov\u00f2 in Luis Bu\u00f1uel il suo partner cinematografico ideale.\nBiografia.\nNel 1963 esord\u00ec nel cinema con \"Io e la donna\". Nello stesso anno inizi\u00f2 una fruttuosa collaborazione con Luis Bu\u00f1uel, scrivendo la sceneggiatura di \"Il diario di una cameriera\", cui seguiranno \"Bella di giorno\", \"La via lattea\", \"Il fascino discreto della borghesia\", \"Il fantasma della libert\u00e0\" e \"Quell'oscuro oggetto del desiderio\". Collaborer\u00e0 anche con i registi italiani Marco Ferreri (\"La cagna\") e Gianfranco Mingozzi (\"L'iniziazione\"), con i francesi Louis Malle e Jean-Luc Godard, con lo spagnolo Jes\u00fas Franco (\"Miss Muerte\" e \"Cartas boca arriba\"), con il tedesco Volker Schl\u00f6ndorff e con il polacco Andrzej Wajda (\"Danton\", 1982).\nNel 1962 produsse il cortometraggio di Pierre \u00c9taix \"Happy Anniversary\" (\"Heureux Anniversaire\"), che fece vincere a lui e ad \u00c9taix l'Oscar al miglior cortometraggio ai premi Oscar del 1963. Dal 1970 prese parte al \"C.I.R.T.\" di Peter Brook, per il quale adatt\u00f2 \"Misura per misura\" da Shakespeare, \"La Cerisaie\" (1981) da \u010cechov e il \"Mah\u0101bh\u0101rata\" dall'antico testo indiano. Port\u00f2 sullo schermo (con il regista Jean-Paul Rappeneau) il personaggio di Rostand in \"Cyrano de Bergerac\" (1990), con l'interpretazione memorabile di G\u00e9rard Depardieu, e scrisse romanzi a partire dai film di Jacques Tati (\"Les vacances de monsieur Hulot\", e \"Mon oncle\", 1958). Nel 1978 gli venne conferito il Premio Flaiano per la sceneggiatura per il complesso della propria produzione artistica. Nel 2010 partecipa al film \"Copia conforme\" con Juliette Binoche.\nTra i libri, anche \"Le carnaval et la politique\" (un'introduzione alla commedia greca, 1979), il \"Dictionnaire de la b\u00eatise et des erreurs de jugement\" (con Guy Bechtel), \"Le cerche des menteurs\" (tradotto come \"Il circolo dei contastorie\", 1998, a cui fece seguito un secondo volume, \"Contes philosophiques du monde entier\", dieci anni dopo e \"Il segreto del mondo\", raccolta dei pi\u00f9 bei racconti della storia dell'umanit\u00e0), un \"Dictionnaire amoureux de l'Inde\" (2001), \"Einstein s'il vous pla\u00eet\" (tradotto come \"La ragazza e il professore\", 2005) e \"N'esp\u00e9rez pas vous d\u00e9barrasser des livres\" (con Umberto Eco, 2009).\nCarri\u00e8re \u00e8 morto a Parigi l'8 febbraio 2021, all'et\u00e0 di 89 anni.\nRiconoscimenti.\nPremio Oscar "}
{"id": "92050", "revid": "123204984", "url": "https://it.wikipedia.org/wiki?curid=92050", "title": "Il Menab\u00f2", "text": "Il Menab\u00f2 di letteratura fu una rivista letteraria senza periodicit\u00e0 fissa fondata a Torino nel 1959 da Elio Vittorini e Italo Calvino che la co-diressero fino alla morte di Vittorini avvenuta nel 1966.\nStoria.\nCon la fine della collana di Einaudi dei \u00abI gettoni\u00bb avvenuta nel 1958 che pone termine alla fase di correzione critica e di appoggio alla tendenza neorealistica, esce l'anno seguente, sempre presso la medesima casa editrice, \u00abIl menab\u00f2 di letteratura\u00bb che, come scrive Alberto Asor Rosa, \"...diventer\u00e0 l'organo pi\u00f9 autorevole di questa tendenza a concepire il rinnovamento letterario in termini fortemente sperimentali e linguistici ma pur sempre nell'ambito di un'operazione culturale diffusa.\"\nIl Menab\u00f2, dove il termine menab\u00f2 \"...significa in linguaggio tecnico-editoriale l'abbozzo di un progetto grafico, in cui via via s'inseriscono osservazioni e modifiche...\" faceva uscire da uno a due numeri l'anno ed era stato progettato da Vittorini come un periodico che, come si affermava nella presentazione, \"ha i caratteri di una rivista e di una collana letteraria\".\nOgni fascicolo aveva la tendenza ad essere soprattutto monografico e raggruppava saggi e testi letterari o poetici che presentavano affinit\u00e0 tematiche.\nIn qualche modo la rivista, percorrendo gli anni sessanta segna il passaggio dal boom economico alla contestazione.\nTra il 1959 e il 1967 uscirono dieci numeri della rivista della quale l'ultimo numero pubblicava molti testi inediti e testimonianze su Vittorini che era morto l'anno prima.\nI primi tre numeri della rivista fecero il bilancio della situazione del periodo:\nRimasero comunque fondamentali il citato n. 2 e il n. 5 sulla nuova poesia e l'avanguardia e il n. 4 su \"Industria e letteratura\".\nIniziarono infatti a venir pubblicati i testi della neoavanguardia, malgrado la scarsa simpatia per essi da parte di Calvino, e si continuava la riflessione sulla lingua e il dialetto, sul rapporto letteratura - societ\u00e0 e sulla letteratura industriale.\nI responsabili de \"Il Menab\u00f2\" progettarono anche una rivista internazionale, l'esperimento di \"Gulliver\", che doveva dar vita a un periodico pubblicato simultaneamente in Italia da Einaudi, a Francoforte da Suhrkamp e a Parigi da Julliard alternando ai testi italiani quelli stranieri.\n\"Il Menab\u00f2\", strettamente legato alla personalit\u00e0 di Vittorini, non poteva continuare senza di lui.\nContributori.\nEcco l'elenco alfabetico completo di tutti gli autori di scritti sulla rivista:\nIngeborg Bachmann, Sandro Badiali, Roland Barthes, J\u00fcrgen Becker, Maurice Blanchot, Giorgio Bocca, Gianluigi Bragantin, Italo Calvino, Alice Ceresa, Giuseppe Cintioli, Pietro Citati, Furio Colombo, Raffaele Crovi, Hubert Damisch, Stefano D'Arrigo, Luigi Dav\u00ec, Louis-Ren\u00e9 des For\u00eats, Luigi Di Jacovo, Roberto Di Marco, Marguerite Duras, Umberto Eco, Pasquale Emanuele, Hans Magnus Enzensberger, Rosanna Faggiani, Valerio Fantinel, Giansiro Ferrata, Enrico Filippini, Marco Forti, Franco Fortini, Carlo Emilio Gadda, Jean Genet, Giovanni Giudici, G\u00fcnter Grass, Angelo Guglielmi, Guido Guglielmi, Peter Hacks, Helmut Heissenb\u00fcttel, Erika von Hornstein, Emilio Isgr\u00f2, Uwe Johnson, Alexander Kluge, Francesco Leonetti, Raul Lunardi, Giancarlo Majorino, Giorgio Manganelli, Sandra Mangini, Dionys Mascolo, Lucio Mastronardi, Eugenio Miccini, Hans G\u00fcnter Michelsen, Karl Mundstock, Michel de M'Uzan, Claude Ollier, Ottiero Ottieri, Elio Pagliarani, Giuliano Palladino, Pier Paolo Pasolini, Luigi Pellissari, Camillo Pennati, Lamberto Pignotti, Agostino Pirella, Antonio Porta, Michele Rago, Basilio Reale, Angelo Roman\u00f2, Amelia Rosselli, Roberto Roversi, Edoardo Sanguineti, Gianni Scalia, Jean-Louis Schefer, Arno Schmidt, Vittorio Sereni, Mario Spinella, Jean Starobinski, Carla Vasio, Carlo Villa, Elio Vittorini, Paolo Volponi, Martin Walser, Peter Weiss, Kateb Yacine."}
{"id": "92051", "revid": "1848372", "url": "https://it.wikipedia.org/wiki?curid=92051", "title": "Eurovision Song Contest", "text": "L'Eurovision Song Contest (anche solo Eurovision o in acronimo ESC; ), precedentemente noto in italiano come Gran Premio Eurovisione della Canzone e informalmente come Eurofestival, \u00e8 un festival musicale internazionale nato nel 1956 a Lugano e organizzato annualmente dai membri dell'Unione europea di radiodiffusione.\nDalla prima edizione del 1956 il concorso \u00e8 stato trasmesso ogni anno senza interruzioni in tutto il mondo, fatta eccezione per il 2020, rendendolo uno dei programmi televisivi musicali di livello internazionale pi\u00f9 longevi di sempre. \u00c8 anche l'evento non sportivo pi\u00f9 seguito al mondo: i dati di ascolto degli ultimi anni a livello internazionale sono stati stimati tra 100 e 600 milioni.\nIl concorso \u00e8 trasmesso in diretta radiofonica e televisiva sui canali principali e secondari dei membri dell'UER nonch\u00e9 attraverso il network Eurovisione; viene trasmesso anche in altri paesi al di fuori della zona europea di radiodiffusione tra cui Australia, Canada, Cina e Stati Uniti d'America. Con l'avvento del terzo millennio \u00e8 stata inoltre introdotta la trasmissione dell'evento online prima attraverso il portale eurovision.tv e poi, dal 2016, su YouTube attraverso il canale ufficiale dell'evento.\nDall'ESC sono derivati numerosi spin-off tra cui la versione dedicata ai giovanissimi, denominata Junior Eurovision Song Contest, e una versione dedicata agli Stati Uniti d'America, denominata American Song Contest.\nStoria.\nNascita e scopo.\nNegli anni cinquanta si era appena conclusa la seconda guerra mondiale e i Paesi europei erano impegnati nella ricostruzione delle proprie citt\u00e0, cercando un modo di lasciarsi alle spalle gli attriti del passato. Nel frattempo la televisione stava muovendo i primi passi, e con la nascita dell'Unione europea di radiodiffusione, nel 1950, si ricerc\u00f2 un programma televisivo che potesse coinvolgere e unire le diverse nazioni.\nSergio Pugliese, drammaturgo e giornalista italiano, sugger\u00ec di puntare su una gara canora, prendendo come modello il Festival di Sanremo, alla quale potessero prendere parte i diversi stati europei. L'idea piacque a Marcel Bezen\u00e7on, all'epoca direttore generale dell'UER, e dopo vari incontri in varie sedi, il 19 ottobre 1955, a Palazzo Corsini alla Lungara, a Roma, si stabil\u00ec la data in cui avrebbe preso il via l'Eurovision Song Contest.\nI primi anni.\nLa prima edizione si tenne l'anno successivo, il 24 maggio 1956, presso il teatro Kursaal di Lugano, in Svizzera, con la partecipazione di 7 Paesi: Italia, Paesi Bassi, Svizzera, Belgio, Germania Ovest, Francia e Lussemburgo, che portarono 2 canzoni ciascuno. La prima edizione fu vinta dai padroni di casa con \"Refrain\" di Lys Assia e fu l'unica edizione in cui non furono annunciati n\u00e9 il secondo n\u00e9 il terzo classificato, n\u00e9 tantomeno i rispettivi punteggi. Inizialmente era prevista la partecipazione di Austria, Danimarca e Regno Unito, tuttavia le emittenti non si iscrissero in tempo, rimandando l'esordio all'anno successivo.\nFu deciso che la manifestazione sarebbe stata ospitata a turno dai Paesi partecipanti, e per la seconda edizione fu quindi selezionata la Germania Ovest, portando il neonato festival nel \"land\" dell'Assia, a Francoforte sul Meno. Quest'anno la quota dei partecipanti si alz\u00f2 a 10, con gli esordi di Austria, Danimarca e Regno Unito, pertanto i Paesi partecipanti furono autorizzati a portare un solo brano, anche se furono ammessi per la prima volta i duetti. Vinsero i Paesi Bassi, rappresentati da Corry Brokken con \"Net als toen\", e fu introdotta la regola secondo cui il Paese vincitore sarebbe stato invitato a organizzare e ospitare l'edizione successiva. Inoltre a causa dell'eccessivo protrarsi dell'esibizione italiana di Nunzio Gallo (sesto classificato) che con la sua \"Corde della mia chitarra\", occup\u00f2 ben 5:09 minuti della trasmissione, fu introdotto un limite di durata per i brani a 3:00 minuti.\nLe successive due edizioni, 1958 e 1959, sono state ospitate rispettivamente da Hilversum (Paesi Bassi) e Cannes (Francia) e hanno visto l'esordio di altre due nazioni: la Svezia e il Principato di Monaco. L'esibizione italiana di Domenico Modugno nel 1958 con \"Nel blu dipinto di blu\", nonostante si sia classificata al solo 3\u00ba posto, \u00e8 rimasta una delle pi\u00f9 emblematiche e ricordate esibizioni dell'Italia all'Eurovision Song Contest. L'artista italiano si esibisce anche l'anno successivo con \"Piove (ciao ciao bambina)\" giungendo sesto su undici partecipanti.\nAnni sessanta.\nNel 1960 la manifestazione si spost\u00f2 nella capitale del Regno Unito, Londra, in seguito al rifiuto dei Paesi Bassi di ospitare nuovamente la manifestazione. La conduzione dell'evento spett\u00f2 a Katie Boyle, conduttrice televisiva italo-britannica dipendente della BBC che passer\u00e0 alla storia per aver presentato ben 4 edizioni della kermesse canora. Vincitore di questa edizione fu la canzone\"Tom Pillibi\", eseguita da Jacqueline Boyer, rappresentante della Francia, che ospit\u00f2 l'edizione successiva sempre a Cannes. L\u2019edizione successiva vede la vittoria del lussemburghese Jean-Claude Pascal con \"Nous les amoureux\". \nIn questi anni inoltre esordirono inoltre la Norvegia (1960), la Spagna, la Finlandia e la RSF Jugoslavia (1961).\nIl piccolo Granducato di Lussemburgo accett\u00f2 di ospitare nell'omonima capitale la settima edizione della manifestazione (1962), che vedr\u00e0 la terza vittoria della Francia di Isabelle Aubret, oltre che le prime assegnazioni di 0 punti ad alcuni concorrenti. \nNonostante la vittoria francese la successiva edizione fu ospitata nuovamente da Londra e fu presentata nuovamente da Katie Boyle. La vittoria della Danimarca di Grethe e J\u00f8rgen Ingmann porter\u00e0 il festival per la prima volta in Scandinavia. Alla Tivolis Koncertsal di Copenaghen vince per la prima volta l'Italia con la sedicenne Gigliola Cinquetti e la sua \"Non ho l'et\u00e0\", che porter\u00e0 la manifestazione nella penisola italiana, in particolare al Centro RAI di Napoli, dove il Lussemburgo colleziona la sua seconda vittoria grazie alla giovane cantante francese France Gall con \"Poup\u00e9e de cire, poup\u00e9e de son\". Per la prima volta il festival raggiunse i Paesi dell'Est Europa venendo trasmesso in alcuni di essi, inclusa l'Unione Sovietica. Il granducato europeo accetta di ospitare nuovamente l'Eurovision che vedr\u00e0 la vittoria dell'austriaco Udo J\u00fcrgens con \"Merci, Ch\u00e9rie\". Gli unici due Paesi a esordire in questi anni sono il Portogallo (1964) e l'Irlanda (1965). Come ormai d'usanza, l'Austria, in quanto vincitrice, ospit\u00f2 la dodicesima edizione dell'Eurovision Song Contest, introducendo le telecamere nella cosiddetta \"green room\", il luogo dove gli interpreti attendono i risultati al termine delle loro performance. Quest'anno segna la prima vittoria del Regno Unito con Sandie Shaw con il brano \"Puppet on a String\", che decide di ospitare per la terza volta la manifestazione presso la Royal Albert Hall di Londra. La vittoria \u00e8 aggiudicata dalla Spagna di Massiel, con la memorabile \"La, la, la\", che d\u00e0 la possibilit\u00e0 alla capitale spagnola di Madrid di ospitare, per la prima e unica volta, il festival. \nL'edizione del 1969 \u00e8 anche ricordata come teatro di uno degli incidenti pi\u00f9 imbarazzanti della storia della manifestazione a causa della vittoria \"ex aequo\" di ben quattro partecipanti: Francia (Frida Boccara), Paesi Bassi (Lenny Kuhr), Regno Unito (Lulu) e Spagna (Salom\u00e9). Non essendo prevista nel regolamento alcuna modalit\u00e0 di spareggio i quattro furono premiati come vincitori e si innalz\u00f2 un'ondata di malcontento tra i partecipanti che port\u00f2 al ritiro per protesta di tre Paesi (Finlandia, Norvegia e Svezia). Questa edizione inoltre non fu estranea alle polemiche di stampo politico, come testimoniato dal ritiro dell'Austria, che si rifiut\u00f2 di partecipare a un evento ospitato da un Paese fascista, com'era la Spagna sotto la dittatura del \"caudillo\" Francisco Franco.\nAnni settanta.\nPer l\u2019edizione 1970 si decise di estrarre a sorte, fra i quattro vincitori dell\u2019anno precedente, il paese che avrebbe organizzato la quindicesima edizione del concorso. L\u2019organizzazione fu appannaggio dei Paesi Bassi: ad Amsterdam partecipano solo 12 Paesi a seguito dei ritiri per protesta di Finlandia, Norvegia e Svezia e per il ritiro a sorpresa del Portogallo. A vincere \u00e8 Dana con \"All Kinds of Everything\" per l'Irlanda. Vengono introdotte per la prima volta le cosiddette \"postcards\" (cartoline) che appaiono prima delle esibizioni e inoltre viene istituita una regola per impedire la situazione degli ex-aequo dell'anno precedente.\nNel 1971, al Gaiety Theatre di Dublino, esordisce Malta, con il ritorno di Austria, Finlandia, Norvegia, Portogallo e Svezia. A vincere sar\u00e0 S\u00e9verine con \"Un banc, un arbre, une rue\" per il Principato di Monaco. Viene introdotta una nuova regola che limita il numero di esecutori sulla scena a 6, gruppi inclusi.\nDopo la sofferta rinuncia del Principato di Monaco, l'edizione del 1972 viene ospitata presso la Usher Hall di Edimburgo, dove si afferma per la terza volta il Lussemburgo con la cantante greca Vicky L\u00e9andros con \"Apr\u00e8s toi\". Ha sorpreso particolarmente la concorrente irlandese Sandie Jones, che ha cantato \"Ceol On Ghr\u00e1\", completamente in gaelico irlandese.\nIl Lussemburgo ospita nuovamente l'evento il 7 aprile del 1973, presso il Th\u00e9\u00e2tre Municipal di Lussemburgo, trionfando ancora con l'iconica \"Tu te reconna\u00eetras\" della cantante francese Anne-Marie David. In questa edizione esordisce il primo Paese extraeuropeo, Israele, provocando molta preoccupazione, risultata in un rafforzamento della sicurezza. Nel 1973 viene abolita la regola che restringeva il ventaglio di lingue utilizzabili dai cantanti, ma a causa dei pessimi risultati conseguiti negli anni precedenti si ritirano Austria e Malta. Nel 1974 l'evento fu ospitato dal The Dome di Brighton e vide l'esordio della Grecia (allora ancora una monarchia) e il ritiro della Francia, a causa dell'improvvisa scomparsa dell'allora presidente della Repubblica Georges Pompidou. A vincere fu per la prima volta la Svezia con gli ABBA e uno dei loro maggiori successi, \"Waterloo\", davanti l'Italia rappresentata da Gigliola Cinquetti con \"S\u00ec\".\nNel 1975, a Stoccolma, \u00e8 invece la prima volta della Turchia, con il ritiro improvviso della Grecia e la vittoria dei Paesi Bassi con i Teach-In e \"Ding-a-dong\". Successivamente si scopr\u00ec che la Grecia si era ritirata a causa del conflitto con la Turchia, scoppiato dopo l'invasione di Cipro, infatti i due Paesi si incontreranno solo nel 1978. A partire da questa edizione viene utilizzato il sistema di votazione ancora oggi in vigore, in cui ogni Paese partecipante assegna punti alle 10 canzoni preferite.\nNel 1976, presso l'Al Congresgebouw di L'Aia, ritornano Austria e Grecia e si ritirano Svezia, Turchia e Malta, con la vittoria dei Brotherhood of Man con \"Save Your Kisses for Me\" per il Regno Unito.\nLa 22\u00aa edizione viene ospitata ancora una volta a Londra e quest'anno tornano la Svezia e si ritira la Jugoslavia. Trionfa nuovamente la Francia con Marie Myriam con \"L'oiseau et l'enfant\". Era prevista la partecipazione della Tunisia, tuttavia il Paese si ritir\u00f2 all'ultimo momento senza dichiarare la causa.\nNel 1978, il Palais des Congr\u00e8s di Parigi ha ospitato l'evento, che ha visto il ritorno di Danimarca (ritirata nel 1967) e Turchia, con la prima vittoria di Israele per opera di Izhar Cohen &amp; Alphabeta con \"A-Ba-Ni-Bi\". Durante la diretta l'emittente televisiva giordana ha interrotto la trasmissione dichiarando il Belgio (2\u00ba classificato) vincitore a causa delle relazioni con lo Stato di Israele.\nNel 1979 l'Eurovision viene ospitato per la prima volta da un Paese non europeo, infatti si tiene a Gerusalemme, in Israele. Ci\u00f2 causa il ritiro della Turchia, che si rifiut\u00f2 di partecipare in un territorio tuttora oggetto di conflitto, tuttavia vincono i padroni di casa con \"Hallelujah\" di Gali Atari &amp; Milk &amp; Honey.\nAnni ottanta.\nL'edizione del 1980 venne ospitata dal Congresgebouw de L'Aia, e vide la partecipazione per la prima e unica volta di uno Stato africano, il Marocco, e i ritiri di Israele e Monaco. A vincere sar\u00e0 Johnny Logan con \"What's Another Year\" per l'Irlanda.\nNel 1981 l'evento si tiene nuovamente a Dublino, e vede il primo ritiro dell'Italia e del Marocco. Esordisce Cipro, e tornano sia la Jugoslavia sia Israele. Vince per la quarta volta il Regno Unito con i Bucks Fizz e la loro \"Making Your Mind Up\".\nNel 1982, presso il Conference Center di Harrogate, continua l'assenza dell'Italia, affiancata da Grecia e Francia, e l'edizione viene vinta da \"Ein bi\u00dfchen Frieden\", cantata da Nicole per la Germania Ovest.\nNel 1983 l'Eurovision si tiene a Monaco di Baviera, con il ritorno di Italia, Francia e Grecia, ma con il ritiro dell'Irlanda. L'edizione sar\u00e0 vinta nuovamente dal Lussemburgo con Corinne Herm\u00e8s con \"Si la vie est cadeau.\"\nL'edizione del 1984 viene ospitata per la seconda volta al Th\u00e9\u00e2tre Municipal di Lussemburgo, e prevedeva l'ingresso dell'Islanda nella manifestazione (che non avvenne per mancanza di fondi). Si sono ritirati Grecia (su iniziativa di ERT) e Israele (per rispettare la festivit\u00e0 ebraica dello Yom HaZikaron), ma torna l'Irlanda. A vincere il concorso \u00e8 la Svezia con i fratelli Herreys con il brano \"Diggi-Loo Diggi-Ley\".\nNel 1985 la Svezia ospita l'evento a G\u00f6teborg dove si verifica il ritiro di Paesi Bassi e Jugoslavia e il ritorno di Grecia e Israele. La vittoria \u00e8 spettata alla Norvegia con le Bobbysocks con \"La det swinge\".\nNel 1986, a Bergen, esordisce l'Islanda, con il ritiro di Grecia e Italia, e il ritorno di Jugoslavia e Paesi Bassi, con la prima vittoria del Belgio, per opera di Sandra Kim, la pi\u00f9 giovane vincitrice della manifestazione.\nLa vittoria del Belgio, che decise di ospitare la manifestazione, apr\u00ec una diatriba tra le due emittenti belghe: RTBF (in lingua francese) e VRT (in lingua olandese), poich\u00e9 entrambe ambivano a organizzare la manifestazione. Alla fine si decise che l'organizzazione sarebbe spettata alla RTBF, e questa edizione vide il ritorno di Grecia e Italia e la seconda vittoria per l'irlandese Johnny Logan con \"Hold Me Now\".\nNel 1988 Dublino ospita nuovamente la manifestazione, ma vede la squalifica di Cipro, a causa di una violazione del regolamento sulla pubblicazione dei singoli. Vince per la prima volta dopo il 1956, la Svizzera grazie alla cantante canadese C\u00e9line Dion con \"Ne partez pas sans moi\". \nNel 1989, a Losanna, torna Cipro dopo la squalifica dell'anno precedente e vince il gruppo jugoslavo Riva con \"Rock Me\". L'UER introduce la regola, ancora vigente, di un limite minimo di et\u00e0 per i partecipanti di 16 anni.\nAnni novanta.\nNel 1990, a Zagabria, Malta tenta di tornare dopo 15 anni di assenza, ma una regola dell'UER, che limitava a 22 il numero di partecipanti, lo imped\u00ec; la stessa regola verr\u00e0 cancellata poco dopo lo svolgimento della manifestazione. L'Italia vince per la seconda volta con Toto Cutugno e la sua \"\". Molte canzoni di quell'anno erano dedicate all'unione dell'Europa e alla caduta del Muro di Berlino, avvenuta il 9 novembre 1989.\nNel 1991 l'evento fu ospitato nello Studio 15 di Cinecitt\u00e0 a Roma, e vide il ritorno di Malta dopo il ritiro dei Paesi Bassi. Per la seconda volta si verifica una parit\u00e0 di punteggi per la vittoria, tuttavia la regola introdotta dopo il 1969 assegn\u00f2 il primo premio alla Svezia di Carola H\u00e4ggkvist con \"F\u00e5ngad av en stormvind\".\nIl 1992, a Malm\u00f6, segna l'ultima partecipazione di ci\u00f2 che rimane della Jugoslavia, e tornano i Paesi Bassi dopo il ritiro nell'edizione precedente, vedendo come vincitrice l'Irlanda per la 4\u00aa volta con \"Why Me?\" di Linda Martin.\nIl 1993, presso la Green Glens Arena di Millstreet, segna l'esordio di Croazia, Slovenia e Bosnia ed Erzegovina dopo la caduta della Repubblica Federale di Jugoslavia (e di conseguenza il ritiro definitivo della federazione), inoltre, a causa del grande numero di partecipanti di questa edizione, il 3 aprile si svolse a Lubiana una preselezione, la \"Kvalifikacija za Millstreet\", che promosse i tre esordienti. Vince nuovamente l'Irlanda con Niamh Kavanagh. Questa edizione segn\u00f2 anche l'ultima partecipazione del Lussemburgo.\nNel 1994, a Dublino, esordiscono Estonia, Lituania, Polonia, Romania, Russia, Slovacchia e Ungheria e trionfa nuovamente l'Irlanda con \"Rock 'n' Roll Kids\" di Paul Harrington e Charlie McGettigan. Visto l'alto numero di partecipanti viene istituita una regola: le ultime 7 posizioni dell'edizione precedente perdevano il diritto di partecipare all'edizione successiva. L'Italia risulta assente a questa e alle successive due edizioni.\nLa 40\u00aa edizione dell'Eurovision si tenne sempre a Dublino, rendendo l'Irlanda il Paese ad aver ospitato pi\u00f9 edizioni consecutive. Vince la Norvegia per la seconda volta grazie ai Secret Garden con il brano prettamente strumentale \"Nocturne\".\nNel 1996, all'Oslo Spektrum di Oslo, come nel 1993, viene effettuata una preselezione delle canzoni candidate, e delle 29 partecipanti (la Norvegia fu ammessa direttamente) ne furono selezionate 22 da giurie nazionali che espressero i loro voti sulla base di registrazioni audio delle canzoni. La vittoria torn\u00f2 all'Irlanda di Eimear Quinn con \"The Voice\", ma l'edizione viene ricordata anche per l'esibizione della croata Maja Blagdan che con la sua \"Sveta ljubav\" ha raggiunto la nota pi\u00f9 alta nella storia della manifestazione.\nNel 1997, nuovamente a Dublino, ritorna l'Italia con i Jalisse e la loro \"Fiumi di parole\". Il duo viene dato per favorito, ma si classifica al quarto posto e a vincere la manifestazione \u00e8 il Regno Unito con Katrina and the Waves e la loro \"Love Shine a Light\". In seguito alle polemiche scoppiate, riguardanti un possibile sabotaggio da parte dell'emittente italiana Rai, con l'intento di non ospitare nuovamente l'evento, il 1997 sar\u00e0 l'ultima partecipazione dell'Italia (che ritorner\u00e0 solo nel 2011). L\u2019edizione 1997 \u00e8 stata la prima in cui \u00e8 stato assegnato il Barbara Dex Award per il peggior vestito: prima vincitrice fu la cantante maltese Debbie Scerri.\nIl 1998, a Birmingham, segna l'esordio della Macedonia del Nord (originariamente conosciuta come \"Ex Repubblica Jugoslava di Macedonia\"), ma a vincere per Israele sar\u00e0 Dana International con la canzone \"Diva\". Questa vittoria \u00e8 ricordata per esser stata la prima, e attualmente unica, vittoria di una transessuale.\nNel 1999, a Gerusalemme, la Svezia vince grazie a \"Take Me to Your Heaven\" di Charlotte Nilsson e viene eseguito uno speciale \"Final Act\" per la fine del secondo millennio, nel quale presentatori e concorrenti hanno cantato l\"Hallelujah\".\nAnni 2000.\nL'edizione del 2000 si tenne presso il Globen di Stoccolma, dove ha esordito la Lettonia e hanno trionfato gli Olsen Brothers per la Danimarca con \"Fly on the Wings of Love\", nonostante l'Estonia di Ines fosse data per favorita. La NOS (emittente televisiva olandese) \u00e8 stata costretta a trasmettere solo parte dell'edizione per poter trasmettere le notizie riguardanti il disastro pirotecnico di Enschede. Per la prima volta la manifestazione viene trasmessa via Internet.\nNel 2001, al Parken Stadium di Copenaghen, l'Estonia, con \"Everybody\" di Tanel Padar, Dave Benton &amp; 2XL vince la competizione per la prima volta. Ospite durante l\"Interval Act\" \u00e8 stata la band danese Aqua.\nNel 2002, a Tallinn, dopo appena due anni dall'ingresso in gara, la Lettonia ottiene la sua prima vittoria con \"I Wanna\" di Marie N. Inizialmente si pens\u00f2 che ETV non sarebbe riuscita a organizzare l'evento, ma grazie a una raccolta fondi organizzata dal governo estone, l'edizione del 2002 non ha deluso le aspettative. La 47\u00aa edizione \u00e8 stata inoltre la prima a esser stata ospitata da un Paese appartenente all'ex blocco sovietico. In questa edizione, inoltre, vennero consegnati per la prima volta i Marcel Bezen\u00e7on Awards, premi che vengono assegnati alla miglior voce, al miglior artista e alla miglior composizione musicale.\nNel 2003, presso la Skonto Arena di Riga, esordisce l'Ucraina e vince per la prima e unica volta la Turchia con \"Everyway That I Can\" di Sertab Erener. Nonostante i problemi finanziari della capitale lettone, la 48\u00aa edizione si \u00e8 tenuta senza mancanze.\nNel 2004, a Istanbul, esordiscono Albania, Andorra, Bielorussia e la federazione di Serbia e Montenegro, inoltre vincer\u00e0 per la prima volta, dopo appena un anno dall'esordio, l'Ucraina con \"Wild Dances\" di Ruslana. In quest'anno per la prima volta viene organizzata una semifinale, che sostituisce i metodi della preselezione precedentemente adottati (1993 e 1996) e dell'eliminazione delle ultime classificate (1994-2003).\nNel 2005, presso il Palazzo dello Sport di Kiev, esordiscono Bulgaria e Moldavia, con il ritiro all'ultimo momento del Libano, a causa del rifiuto di trasmettere l'esibizione della cantante israeliana Shiri Maimon. A vincere sar\u00e0 per la prima e unica volta la Grecia con \"My Number One\" di Helena Paparizou.\nNel 2006, ad Atene, esordisce l'Armenia e vince a sorpresa il gruppo hard-rock Lordi per la Finlandia con \"Hard Rock Hallelujah\". Questa \u00e8 la prima vittoria di una canzone hard-rock (nonch\u00e9 prima vittoria finlandese), anche perch\u00e9 l'Eurovision \u00e8 solitamente associato a musica pop, schlager e folclorica.\nNel 2007, a Helsinki, esordiscono Georgia, Serbia, Montenegro (come Paesi indipendenti) e la Repubblica Ceca e si ritira definitivamente il Principato di Monaco. A vincere \u00e8 Marija \u0160erifovi\u0107 per la Serbia con \"Molitva\". L'Ucraina tuttavia ha mandato a Helsinki una delle esibizioni pi\u00f9 ricordate dai fan eurovisivi: la drag queen Vjerka Serdju\u010dka con \"Dancing Lasha Tumbai\".\nNel 2008, a Belgrado, viene introdotta la seconda semifinale ed esordiscono San Marino e Azerbaigian, tuttavia si ritira, polemizzando sul sistema di voto, l'Austria. A vincere sar\u00e0 Dima Bilan per la Russia con \"Believe\".\nNel 2009, a Mosca, continua l'assenza di Italia e Austria, mentre San Marino si ritira per problemi finanziari. La Georgia viene squalificata a causa del conflitto con la Russia, ma si assiste al ritorno, dopo 11 anni di assenza, della Slovacchia. La vittoria \u00e8 della Norvegia con il cantante bielorusso Alexander Rybak e la sua \"Fairytale\".\nAnni 2010.\nNel 2010, a B\u00e6rum, vicino a Oslo, si ritira il principato di Andorra, che non ha pi\u00f9 fatto ritorno, accompagnato da Ungheria, Montenegro e Repubblica Ceca, che torneranno, rispettivamente, nel 2011, 2012 e 2015, mentre ritorna la Georgia dopo l'abbandono nell'edizione precedente; a vincere sar\u00e0 per la seconda volta la Germania con \"Satellite\", di Lena Meyer-Landrut.\nNel 2011 l'Eurovision Song Contest si \u00e8 tenuto a D\u00fcsseldorf e ha visto il ritorno di Italia, Austria, San Marino e Ungheria; vince per la prima volta e a sorpresa l'Azerbaigian con il duo Ell &amp; Nikki e la loro \"Running Scared\", che scalza al secondo posto l'italiano Raphael Gualazzi con \"Follia d'amore (Madness of Love)\". \nNel 2012, a Baku, ritorna il Montenegro e si ritira, con diverse polemiche riguardanti la sicurezza per la propria delegazione, e oltre il limite consentito dalle regole, l'Armenia (a causa del conflitto del Nagorno Karabakh con l'Azerbaigian); a vincere sar\u00e0 nuovamente la Svezia con Loreen e il brano \"Euphoria\".\nNel 2013, a Malm\u00f6, si ritirano Turchia e Slovacchia, non pi\u00f9 ritornate, Portogallo e Bosnia ed Erzegovina, poi ritornate negli anni a venire, mentre ritorna l'Armenia; vince la danese Emmelie de Forest con la canzone \"Only Teardrops\". Altre due esibizioni a esser ben ricordate sono quella della russa Dina Garipova e dell'ucraina Zlata Ohnevy\u010d.\nNel 2014, nuovamente a Copenaghen, presso la B&amp;W-Hallerne, si ritirano Bulgaria, Cipro, Serbia e Croazia per problemi economici e viene concessa una proroga alla Grecia per permettere alla NERIT di subentrare a ERT dopo l'improvvisa chiusura di quest'ultima. Vince la drag queen austriaca Conchita Wurst con \"Rise like a Phoenix\", che ha causato non poche polemiche in Austria, Russia e Bielorussia; nelle ultime due, le emittenti televisive sono state invitate a non trasmettere l'esibizione, fatto che avrebbe violato le regole dell'UER che pretendono la trasmissione in diretta integrale della manifestazione.\nNel 2015, a Vienna, esordisce, in occasione dei primi sessant'anni della manifestazione, l'Australia, con i ritorni di Repubblica Ceca, Cipro e Serbia e il ritiro dell'Ucraina; vince nuovamente la Svezia con il brano \"Heroes\" di M\u00e5ns Zelmerl\u00f6w. Quest'edizione viene ricordata anche per le esibizioni di Polina Gagarina per la Russia e de Il Volo per l'Italia, giunta in terza posizione.\nNel 2016, nuovamente presso il Globen di Stoccolma, si ritira il Portogallo e viene squalificata, a causa di un debito verso l'UER, la Romania. La manifestazione \u00e8 vinta dall'Ucraina con la cantante Jamala e la controversa \"1944\", che ha dato vita a diverse polemiche da parte della Russia, data per favorita insieme all'Australia. Ospite speciale durante l\"'Interval Act\" \u00e8 stato il cantante statunitense Justin Timberlake.\nNel 2017, nuovamente a Kiev, si ritira la Russia, impossibilitata a partecipare con la cantante selezionata dall'emittente, Julija Samojlova, tuttavia il Portogallo, dopo il suo ritorno, vince per la prima volta con Salvador Sobral e la sua \"Amar pelos dois\".\nNel 2018, presso la Altice Arena di Lisbona, ritorna la Russia dopo il ritiro forzato dell'anno precedente, portando il numero degli Stati in gara a 43 e vedendo trionfare Israele con Netta e la sua \"Toy\".\nNel 2019 il contest \u00e8 stato ospitato dal Centro congressi di Tel Aviv, che ha visto la prima vittoria dei Paesi Bassi nel XXI secolo grazie a Duncan Laurence e al suo \"Arcade\"; la canzone \"Soldi\" di Mahmood per l\u2019Italia si classifica subito alle spalle. Si ritirano da concorso Bulgaria e Ucraina, quest'ultima oltre i tempi limite del regolamento. Ospite speciale durante l\"Interval Act\" \u00e8 stata la cantante statunitense Madonna.\nAnni 2020.\nNel 2020, l'evento avrebbe dovuto svolgersi all'Ahoy di Rotterdam, nei Paesi Bassi; tuttavia, la pandemia di COVID-19 in corso non ha permesso il regolare svolgimento della manifestazione, che, per la prima volta nella sua storia, viene annullata. Il giorno in cui si sarebbe dovuta svolgere la finale, il 16 maggio, \u00e8 andato in onda l\u2019evento \"\", in diretta dallo Studio 21 del Media Park di Hilversum (gi\u00e0 sede dell\u2019Eurovision del 1958), nel corso della quale sono intervenuti artisti selezionati originariamente per l'ESC, che hanno inviato una clip registrata mentre cantavano il brano \"Love Shine a Light\", oltre che diversi vincitori e concorrenti delle precedenti edizioni. Nello stesso anno, il 26 giugno, Netflix ha distribuito \"Eurovision Song Contest - La storia dei Fire Saga\", film ispirato all'evento. \nL'evento \u00e8 stato rinviato al 2021: la citt\u00e0 e l'arena vengono riconfermate; molte nazioni confermano anche gli artisti che erano stati designati per l'edizione precedente, seppur con brani pi\u00f9 recenti. Ritornano la Bulgaria e l'Ucraina, assenti dal 2019, mentre l'Armenia, il Montenegro e l'Ungheria scelgono di ritirarsi. La Bielorussia \u00e8 stata esclusa in quanto il brano presentato non \u00e8 risultato conforme al regolamento della manifestazione. A vincere la manifestazione sono stati gli italiani M\u00e5neskin con il brano \"Zitti e buoni\", gi\u00e0 vincitore del Festival di Sanremo, portando l'Italia ad aggiudicarsi la manifestazione per la terza volta nella propria storia e dopo 31 anni. \nL'edizione 2022 del concorso si svolger\u00e0 a Torino, presso il Palasport Olimpico, dal 10 al 14 maggio. L'Armenia e il Montenegro torneranno dopo le loro assenze nell'edizione precedente, mentre la Russia \u00e8 stata esclusa a seguito dell'invasione dell'Ucraina.\nPartecipazioni.\nEuropa.\nIn Europa la maggioranza degli Stati ha preso parte almeno una volta all'Eurovision Song Contest, tuttavia alcuni di essi si sono ritirati dalla manifestazione per differenti motivi, e questi stati sono: Andorra, Bosnia ed Erzegovina, Lussemburgo, Principato di Monaco, Slovacchia e Turchia.\nGli unici Stati sovrani europei a non aver ancora partecipato sono la Citt\u00e0 del Vaticano e il Liechtenstein. Di quest'ultimo era previsto l'esordio nell'edizione del 2019, in occasione dei 300 anni del principato, non avvenuto a causa della morte del direttore dell'emittente 1 FL TV, Peter K\u00f6lbel.\nAfrica.\nL'unico Stato africano ad aver preso parte all'Eurovision \u00e8 stato il Marocco, nella sola edizione del 1980. \nLa Tunisia avrebbe dovuto prender parte all'edizione del 1977, tuttavia si \u00e8 ritirata senza ragioni ufficiali.\nAmerica.\nNessun Paese americano ha preso parte direttamente all'Eurovision Song Contest.\nIl Canada ha preso parte a due edizioni dell'Eurovision Young Dancers, tuttavia nessuna sua emittente \u00e8 un membro effettivo dell'UER, e inoltre il Paese non ha manifestato particolare interesse nell'ESC, anche se \u00e8 degna di nota la vittoria della cantante canadese C\u00e9line Dion per la Svizzera nel 1988.\nGli Stati Uniti hanno trasmesso l'evento per la prima volta nel 2016, inoltre sono stati invitati Justin Timberlake a esibirsi come \"interval act\" nella finale dell'edizione 2016 e Madonna nel 2019. Molti eurofan hanno individuato un parallelo con l'Australia; infatti la cantante australiana Jessica Mauboy si era esibita durante l'edizione del 2014, anticipando l'esordio dell'anno successivo, ma \u00e8 pur vero che in Australia l'evento sia molto seguito da tempo.\nAsia.\nNessuno dei Paesi asiatici, eccetto Israele, ha mai preso finora parte alla manifestazione. Il Libano ha tentato di partecipare nel 2005, ma dopo il rifiuto di trasmettere l'esibizione di Shiri Maimon, rappresentante israeliana, \u00e8 stato costretto a ritirarsi.\nNel 1987 l'Unione Sovietica tent\u00f2 la partecipazione, ma fu ritenuta un'idea troppo radicale e vicina all'Occidente. Solo dopo il crollo dell'URSS, la Russia e le altre nazioni del blocco orientale hanno preso parte alla manifestazione. L'ultimo esordio \u00e8 stato quello dell'Azerbaigian (2008).\nIl Qatar ha espresso interesse nella partecipazione, ma trovandosi fuori dall'area UER \u00e8 difficile che possa esordire.\nIl Kazakistan, che tramite Khabar TV \u00e8 entrato a far parte dell'UER nel 2016 e ha esordito allo Junior Eurovision 2018 come il Galles, sembra essere interessato, ma non ci sono notizie riguardanti il suo ingresso nella manifestazione.\nLa Cina ha mandato in onda l'ESC per la prima volta nel 2015 e ha successivamente mostrato interesse per l'edizione 2016, ma la sua partecipazione \u00e8 considerata improbabile in quanto fuori dall'area UER.\nOceania.\nDal 2015 partecipa, in qualit\u00e0 di Paese invitato, l'Australia, dove l'evento \u00e8 trasmesso dal 1983. In caso di vittoria non potr\u00e0 mai organizzare la manifestazione nell'isola oceanica, tuttavia SBS avr\u00e0 la possibilit\u00e0 di collaborare con un'emittente attiva nell'Unione europea di radiodiffusione.\nStati non sovrani.\nLa Scozia, il Galles e Gibilterra hanno tentato la partecipazione all'Eurovision Song Contest, possibilit\u00e0 per\u00f2 impedita essendo essi parte del Regno Unito (BBC). Il Galles ha tuttavia esordito all'Eurovision Choir of the Year 2017 e ha partecipato al Junior Eurovision Song Contest nel 2018 e nel 2019, mentre la Scozia ha esordito all'Eurovision Choir 2019 di G\u00f6teborg.\nLa Groenlandia (KNR) e le isole F\u00e6r \u00d8er (KF) hanno a loro volta tentato di entrar a far parte dell'UER per partecipare alla manifestazione, ma essendo parte del Regno di Danimarca (DR) non ne \u00e8 stato programmato l'ingresso separatamente dalla nazione scandinava.\nLa Catalogna (TVC) rispetta effettivamente i criteri per entrare a far parte dell'Unione europea di radiodiffusione in quanto l'emittente televisiva \u00e8 considerata un membro indipendente dell'ITU. Tuttavia l'assemblea dell'UER ha rifiutato nel 2019 il suo ingresso, rendendo impossibile l'esordio al concorso.\nIl Kosovo \u00e8 un altro dei pi\u00f9 papabili esordienti. Tuttavia, visto lo status del Paese e il suo parziale riconoscimento, \u00e8 stato necessario che l'UER si riunisse per deliberare in merito. Il voto finale sull'ingresso dell'emittente kosovara Radio Televizioni i Kosov\u00ebs (RTK) nel mese di giugno del 2019 ha negato alla televisione di diventare membro dell'UER. Lo Stato ha per\u00f2 preso parte all'Eurovision Young Dancers nel 2011.\nOrdine di esordio dei partecipanti per anno.\nLa tabella riassume per anno l'esordio di ciascun Paese nella manifestazione:\nRegolamento.\nIl regolamento negli anni e nei suoi vari ambiti \u00e8 stato rivisto pi\u00f9 volte.\nDi seguito sono indicate le attuali regole. Per cantanti e canzoni le tv possono anche prevedere criteri pi\u00f9 stringenti.\nPer il televoto.\nIl televoto \u00e8 l'insieme di voti assegnato dal pubblico attraverso un messaggio di testo con il numero della canzone, una chiamata (entrambi a numeri presentati durante lo show) o tramite l'app ufficiale dell'evento.\nLe regole principali sono:\nOrganizzazione e articolazione.\nSelezione dei partecipanti.\nLa selezione dei partecipanti all'Eurovision Song Contest spetta alle emittenti televisive competenti dei singoli stati, ed esse decidono la modalit\u00e0 di selezione: le pi\u00f9 comuni sono la scelta interna (cantante e/o brano vengono scelti dall'emittente stessa), organizzare un festival musicale (il pubblico e/o una giuria scelgono un vincitore che viene invitato a partecipare all'Eurovision), o un misto. Il vincitore dell'eventuale festival non \u00e8 obbligato a partecipare all'Eurovision n\u00e9 tantomeno \u00e8 obbligato a esibirsi con la canzone vincitrice, ad esempio Iva Zanicchi ha vinto il Festival di Sanremo nel 1969, in coppia con Bobby Solo, con la canzone \"Zingara\", ma all'Eurovision si present\u00f2 da sola con il brano \"Due grosse lacrime bianche\".\nI partecipanti non devono obbligatoriamente avere vincoli di nazionalit\u00e0 (ad esempio nel 1988 la Svizzera vinse con la cantante canadese C\u00e9line Dion) e le canzoni non hanno restrizioni riguardanti la lingua (anche se nelle prime edizioni, e dalla fine degli anni settanta fino al 1998 vigeva l'obbligo di cantare in una delle lingue ufficiali del proprio Paese), tuttavia le emittenti possono apporre autonomamente tali e altri vincoli.\nArticolazione.\nSemifinali.\nFino all'edizione del 2003 la manifestazione si \u00e8 articolata in un'unica serata finale e alcune volte, dato il numero di partecipanti, l'UER ha effettuato o una preselezione o le cosiddette \"retrocessioni\" (cio\u00e8 la non partecipazione per un anno alle ultime classificate).\nDal 2004 al 2007 \u00e8 stata introdotta una semifinale che si \u00e8 svolta pochi giorni prima della finale, alla quale avevano direttamente accesso i cosiddetti \"Big Four\" (Francia, Germania, Spagna e Regno Unito), il Paese ospitante, i nove migliori Paesi della precedente edizione e i dieci vincitori della semifinale, per una finale a 24. In entrambe le serate votavano tutti i Paesi.\nDal 2008, visto l'alto numero di partecipanti, il regolamento prevede due semifinali a cui partecipano tutti i Paesi con l'eccezione dei Big (che dal 2011 diventano Five in seguito al ritorno in gara dell'Italia) e del Paese ospitante che accedono direttamente alla finale, che raggiunge perci\u00f2 i 26 partecipanti (25 se l'ospitante \u00e8 uno dei Big Five). Nelle semifinali per\u00f2, votano solo i Paesi che gareggiano in tale serata pi\u00f9 tre delle nazioni gi\u00e0 qualificate.\nLe semifinali durano normalmente 2 ore e si svolgono il marted\u00ec e il gioved\u00ec di una settimana di maggio.\nI Paesi che si qualificano per la finale vengono annunciati in ordine casuale e i risultati vengono divulgati a fine concorso. I vincitori, inoltre, partecipano a una conferenza stampa dove si viene a sapere in quale met\u00e0 della finale si esibiranno.\nFinale.\nLo show televisivo della finale, che si svolge normalmente di sabato, dura poco pi\u00f9 di 3 ore e, come nelle semifinali, le lingue utilizzate dai presentatori sono l'inglese e il francese (lingue ufficiali dell'UER), spesso affiancate dalla lingua ufficiale del Paese ospitante. Inoltre, dal 2013 vi \u00e8 una parata dei finalisti che apre la serata.\nBuona parte della serata finale \u00e8 occupata dall'annuncio e conteggio dei voti, che, contrariamente alle semifinali, avviene in diretta: i presentatori si collegano con i portavoce di ogni nazione partecipante, incluse quelle uscite nelle semifinali, che danno i risultati del voto delle giurie (annunciando solo il punteggio pi\u00f9 alto). Al voto delle giurie viene affiancato, partendo dall'ultima posizione nella classifica provvisoria, il risultato del televoto.\nFinito il conteggio dei voti il vincitore viene premiato, solitamente dal vincitore dell'anno precedente, con un trofeo di vetro a forma di microfono e viene invitato a esibirsi nuovamente con la canzone vincitrice.\nCome ogni programma dell'UER \u00e8 introdotto e chiuso dal \"Te Deum\" di Charpentier.\nVittoria.\nIl Paese che ottiene pi\u00f9 punti vince l'Eurovision Song Contest e acquisisce l'invito non vincolante a organizzare l'edizione successiva. Infatti il Paese o l'emittente televisiva possono rinunciare all'organizzazione dell'evento, in tal caso viene scelto un altro Paese tra i candidati.\nIl regolamento inizialmente non prevedeva spareggi, ma a causa del pareggio a quattro nell'edizione del 1969 e le critiche successive (alcuni Paesi non parteciparono per protesta all'edizione successiva), il regolamento fu modificato e fu deciso che in caso di parit\u00e0 il Paese con il maggior numero di 12 punti ricevuti sarebbe stato il vincitore (in caso di ulteriore parit\u00e0 si sarebbe deciso in base al numero di 10 punti ricevuti e cos\u00ec via). Questa regola fu applicata nel 1991 in Italia assegnando la vittoria alla Svezia, che si trovava a pari punteggio con la Francia. Il regolamento fu successivamente modificato e la vittoria viene assegnata al Paese che ha ricevuto punti dal maggior numero di Paesi e solo in caso di ulteriore parit\u00e0 si procede al conteggio dei 12 punti, eventualmente dei 10 punti e cos\u00ec via. Con l'attuale regolamento, la vittoria del 1991 sarebbe stata assegnata alla Francia.\nDal 2016 giurie e televoto sono considerati separatamente, e i presentatori in video per le varie nazioni rivelano solamente i 12 punti assegnati dalle giurie (mostrando gli altri in video), per poi annunciare i punti del televoto, dicendo, Stato per Stato concorrente, il numero dei punti, partendo dalle nazioni che ricevono i punteggi pi\u00f9 bassi a quelle che hanno ricevuto i punteggi pi\u00f9 alti.\nSistema di votazione.\nNel corso degli anni anche il sistema di votazione ha subito alcune modifiche. Nel 1975 \u00e8 entrato in vigore l'attuale sistema di assegnazione dei punteggi: ogni Paese assegna un certo numero di punti alle 10 canzoni preferite: da 1 a 7 punti rispettivamente dalla decima alla quarta, 8 punti alla terza, 10 alla seconda e 12 alla prima, da cui la famosa locuzione francese \"douze points\".\nInizialmente la votazione era effettuata dalle sole giurie, ma dal 1997 \u00e8 stato sperimentato il televoto che \u00e8 entrato ufficialmente in vigore l'anno successivo per tutte le nazioni. Nel caso in cui il televoto non dovesse funzionare, si conterebbe il solo voto della giuria.\nSolitamente le giurie nazionali sono composte da cantanti e autori, che spesso hanno gi\u00e0 partecipato all'Eurovision. In seguito alle critiche sul sistema di votazione, nell'edizione 2009 sono state reintrodotte solo nella serata finale, dove il punteggio ha pesato per il 50%.\nModalit\u00e0.\nTranne che nel 2010 e 2011 (dove si \u00e8 votato fin dalla prima canzone), \u00e8 possibile votare, sia nelle semifinali sia nella finale, in uno spazio di breve durata dopo l'esibizione dell'ultima canzone. Questo momento viene annunciato dai presentatori con l'altra celebre frase \"Europe (and Australia) start voting now!\". La regola prevede che, sia per le giurie sia per il televoto, nessun Paese possa votare per la propria canzone.\nNelle semifinali votano solo i Paesi coinvolti pi\u00f9 due o tre Big Five (anche il Paese ospitante vota in una delle due semifinali), mentre in finale tutti i Paesi partecipanti hanno diritto di voto, compresi quelli che sono stati eliminati nelle semifinali.\nDichiarazione dei voti.\nAl termine di ciascuna semifinale vengono annunciati senza un ordine particolare i Paesi che hanno avuto accesso alla finale, ma i punteggi e la classifica delle semifinali vengono resi noti solo dopo la serata finale.\nAnche l'annuncio finale dei voti ha subito delle modifiche: inizialmente ogni Paese dichiarava tutti i punteggi partendo dal pi\u00f9 basso e ogni punteggio doveva essere ripetuto per regolamento dal presentatore in inglese e francese (dal 2004 solo in una delle due lingue). Dal 2006 al 2015, dopo l'esibizione di tutti i cantanti e scaduto il tempo per la votazione, i presentatori della manifestazione si collegavano con ciascuno dei Paesi partecipanti, che dichiaravano quali nazioni avevano ricevuto 8, 10 e 12 punti. Dal 2016, invece, ciascun Paese dichiara solo i 12 punti (i punti da 1 a 10 vengono gi\u00e0 mostrati direttamente sullo schermo).\nL'ordine in cui vengono chiamate le nazioni in principio era basato sull'ordine di uscita delle canzoni, nel 2004 sulla sigla internazionale delle nazioni in ordine alfabetico, nel 2005 partendo dalle nazioni fermatesi in semifinale e poi quelle finaliste, dal 2006 al 2010 tramite sorteggio. Dal 2011 \u00e8 basato su un particolare algoritmo sviluppato dall'emittente televisiva norvegese NRK che tiene conto dei voti delle giurie, cercando di mantenere il pi\u00f9 possibile in bilico il risultato finale. Con il nuovo sistema di voto, il primo Paese che presenta il risultato delle giurie \u00e8 quello che aveva ospitato l'Eurovision l'anno prima, mentre l'ultimo \u00e8 quello ospitante.\nAnche la modalit\u00e0 dell\u2019annuncio dei punti del televoto \u00e8 avvenuta in varie modalit\u00e0. Dal 2016 al 2018 si seguiva la classifica del televoto: si partiva dall'ultimo posto del televoto a salire. Dal 2019 si preferisce invece seguire la classifica delle giurie, mantenendo cos\u00ec il risultato pi\u00f9 in bilico possibile \u2013 ossia, virtualmente, fino all'ultimo momento, a meno che non si tenga costantemente il conto della differenza tra punti gi\u00e0 assegnati e totale massimo (quest'ultimo sempre uguale al numero dei partecipanti moltiplicato per 58).\nSlogan.\nA partire dall'Eurovision Song Contest 2002, ogni edizione del concorso canoro ha adottato uno slogan, deciso dall'emittente, e a partire da questo vengono in seguito sviluppati il design del logo e la scenografia.\nEcco di seguito elencati tutti gli slogan:\nSupervisori esecutivi.\nDal 1964 il voto viene controllato da uno scrutatore nominato dall'UER. Lo scrutatore deve controllare che tutti i punti vengano assegnati correttamente.\nNella seguente tabella ci sono gli scrutatori e i supervisori esecutivi dell'Eurovision Song Contest nominati dall'UER: \nPremio Barbara Dex.\nIl \"Premio Barbara Dex\" (in inglese: Barbara Dex Award), chiamato come l'omonima cantante belga che rappresent\u00f2 il Belgio nel 1993, \u00e8 un curioso trofeo annuale che dall'edizione 1997 viene conferito dal fan site \"Eurovision House\" al cantante o alla cantante con il peggior look della manifestazione: infatti la Dex suscit\u00f2 clamore per un vestito di dubbio gusto da lei stessa disegnato.\nAl 2021, ventuno Paesi in totale si sono aggiudicati il premio, tra cui la Serbia, la Macedonia del Nord ed il Portogallo che se lo sono guadagnato in due occasioni.\nPresentatori.\nOgni edizione dell'Eurovision Song Contest \u00e8 stata presentata da almeno un conduttore o conduttrice. Questi vengono scelti dall'emittente nazionale che organizza l'edizione in questione, e capita spesso che il vincitore della precedente edizione presenti la successiva (ad esempio M\u00e5ns Zelmerl\u00f6w ha presentato l'edizione 2016, dopo la sua vittoria nel 2015, in coppia con Petra Mede). Il primo presentatore della manifestazione \u00e8 stato Lohengrin Filipello.\nVincitori.\nOgni edizione ha avuto un vincitore, per un totale di 67 (contando anche il pareggio a quattro nel 1969).\nCon l'eccezione di Johnny Logan, nessun altro concorrente ha vinto pi\u00f9 di una volta l'ESC, ma non sono rari i vincitori che rappresentano il proprio Paese dopo la vittoria, ad esempio Lena, Dana International, Charlotte Perrelli, e spesso, soprattutto nelle ultime edizioni, i vincitori, affiancati dai presentatori, conducono lo show.\nNormalmente i vincitori di un'edizione si esibiscono nella successiva cantando, spesso all'apertura dell'evento o come \"Interval Act\", sia la canzone vincitrice sia un nuovo singolo, ad esempio nella finale del 2014, Emmelie de Forest, si \u00e8 esibita cantando una versione breve di \"Only Teardrops\" seguita da \"Rainmaker\", suo nuovo singolo. In alcuni casi si esibiscono affiancati da altri vincitori, come ad esempio nel 2012, dove Marija \u0160erifovi\u0107, Dima Bilan, Alexander Rybak, Lena, Ell &amp; Nikki si sono esibiti cantando un breve estratto dei loro brani vincitori.\nL'Eurovision \u00e8 stato anche un trampolino di lancio per le carriere internazionali di molti artisti, il pi\u00f9 famoso per il caso degli ABBA e di C\u00e9line Dion, e pi\u00f9 recentemente per i M\u00e5neskin.\nPaesi extraeuropei che hanno trasmesso l'evento.\nQui di seguito sono riportati i Paesi non europei e non partecipanti che trasmettono annualmente la manifestazione musicale:"}
{"id": "92054", "revid": "116647718", "url": "https://it.wikipedia.org/wiki?curid=92054", "title": "Yang Zhenduo", "text": "Biografia.\nTerzo figlio di Yang Chengfu, Yang Zhenduo port\u00f2 avanti le aspirazioni dei suoi avi, dedicando s\u00e9 stesso a rendere popolare e diffondere il Taijiquan stile Yang.\nDai primi anni sessanta visse a Taiyuan, nella provincia dello Shanxi (Cina - RPC), dove insegn\u00f2 Taijiquan.\nNel 1982 fond\u00f2 l'Associazione Taijiquan stile Yang della provincia dello Shanxi, ora con decine di migliaia di studenti nella sola provincia.\nYang Zhenduo pubblic\u00f2 un'edizione inglese del suo libro intitolata \"Taijiquan stile Yang\", e una edizione cinese intitolata \"\u592a\u6781\u62f3,\u5251,\u5200\" (\"Taijiquan stile Yang, spada e sciabola\"). Gir\u00f2 anche una serie di video didattici \"Taijiquan stile Yang\" (edizione per l'estero, 1990) e \"Taijiquan, spada e sciabola\" (1996), prodotti da China Sports Publishers.\nYang Zhenduo ebbe due figli maschi, Yang Daofang (nato nel 1947), Yang Defang (nato nel 1952). Il 29 ottobre 1998, Yang Zhenduo e suo nipote Yang Jun fondarono l'International Yang Style Tai Chi Chuan Association a Seattle, Washington (USA)."}
{"id": "92058", "revid": "1444886", "url": "https://it.wikipedia.org/wiki?curid=92058", "title": "Amplificatore operazionale", "text": "In elettronica, un amplificatore operazionale (in inglese \"operational amplifier\" oppure \"op-amp\") \u00e8 un amplificatore differenziale avente (solitamente) una sola uscita di tipo \"single-ended\". Grazie anche alla sua versatilit\u00e0, \u00e8 uno dei dispositivi pi\u00f9 vastamente utilizzati sia in ambito commerciale sia scientifico, in particolar modo nei circuiti analogici.\nStoria.\nIl termine amplificatore operazionale \u00e8 stato prodotto per la prima volta negli anni '40 per individuare uno speciale tipo di amplificatore che per mezzo di una scelta opportuna dei componenti esterni eseguisse una vasta gamma di operazioni.\nI primi amplificatori vennero realizzati tramite tubi termoionici (valvole), i quali per\u00f2 avevano ereditato dalle valvole tutti i difetti: erano molto voluminosi, consumavano molta energia, erano costosi e imprecisi al punto di vedere l'offset a oltre 1 V.\nUn enorme passo avanti nella miniaturizzazione degli amplificatori operazionali si ebbe grazie all'introduzione dei transistori bipolari.\nTuttavia l'evento decisivo per la miniaturizzazione fu lo sviluppo dei circuiti integrati. Il primo di questi dispositivi fu il velocissimo (20 \u00f7 30\u00a0MHz di banda passante) e costosissimo (300 $ del tempo) \u00b5A702 sviluppato nell'ottobre 1964 da Robert J. Widlar all'epoca ancora presso la Fairchild Semiconductor. Nel 1968 lo stesso costruttore introdusse il popolare \u00b5A741 progettato nel 1968 da David Fullagar.\nDescrizione.\nIdealmente si tratta di un circuito caratterizzato da un guadagno di tensione infinito, un'impedenza d'ingresso di valore infinito, e una impedenza d'uscita nulla. \nDa tali supposizioni, che consentono nella pratica di svolgere i calcoli per controllare il funzionamento della retroazione, discendono due propriet\u00e0 ideali fondamentali: la differenza tra le tensioni applicate in ingresso \u00e8 nulla (se la retroazione \u00e8 negativa), e le correnti di ingresso (I) sono nulle.\nIl nome \u00e8 dovuto al fatto che, con esso, \u00e8 possibile realizzare circuiti elettronici in grado di effettuare numerose operazioni matematiche: la somma, la sottrazione, la derivata, l'integrale, il calcolo di logaritmi e di antilogaritmi. Nella maggior parte delle applicazioni l'amplificatore operazionale \u00e8 costituito da un circuito integrato.\nLa maggior parte degli amplificatori operazionali \u00e8 progettata per lavorare con una tensione di alimentazione duale, cio\u00e8 con un valore positivo e uno negativo, simmetrici rispetto a \"ground\". Le due tensioni di alimentazione non necessariamente debbono avere lo stesso valore: ad esempio la \"tensione positiva\" potrebbe essere di 15 volt, quella \"negativa\" di 7 volt; la versatilit\u00e0 di questi dispositivi \u00e8 tale che vi possono essere applicazioni in cui la tensione negativa pu\u00f2 essere posta a zero, cio\u00e8 il componente \u00e8 alimentato da una singola tensione. Nell'alimentazione duale, il livello del segnale in uscita pu\u00f2 spaziare tra i due valori di tensione d'alimentazione a meno di un piccolo margine, che pu\u00f2 variare a seconda del tipo di operazionale adottato.\nDal punto di vista costruttivo, l'amplificatore operazionale pu\u00f2 essere realizzato con transistor a giunzione bipolare (BJT) oppure transistor ad effetto di campo (MOSFET, JFET); questi ultimi lavorano a frequenze maggiori, permettono inoltre di ottenere una impedenza di ingresso pi\u00f9 elevata e un minore consumo energetico. Il package pu\u00f2 essere plastico, ceramico o metallico e pu\u00f2 contenere fino a quattro dispositivi identici. Una tipologia molto particolare, progettata e commercializzata da alcuni piccoli produttori per il settore audiofilo fa uso di una tecnologia detta \"a discreti\", ovvero, il circuito \u00e8 realizzato con componentistica comune, assemblata comunque in una forma estremamente miniaturizzata, tanto da poter essere sostituita al componente integrato originale.\nL'amplificatore operazionale \u00e8 un dispositivo a elevato guadagno (nei dispositivi integrati \u00e8 spesso maggiore di 10^5) il cui utilizzo \u00e8 permesso dall'aggiunta di una rete di retroazione, che collega l'uscita all'ingresso in modo tale da diminuire il valore del segnale (tensione o corrente) in entrata (nel caso la retroazione sia negativa, come solitamente succede.). In questo modo il comportamento del dispositivo non dipende dal particolare valore del suo guadagno, che \u00e8 detto per tale motivo \"guadagno ad anello aperto\", ma soltanto dalle caratteristiche della rete di retroazione.\nL'amplificatore operazionale \u00e8 un amplificatore differenziale fornito di un'uscita e due ingressi che amplifica la differenza di potenziale tra i due ingressi. Un ingresso \u00e8 detto \"invertente\" ed \u00e8 indicato con il simbolo formula_1, l'altro \u00e8 detto \"non invertente\" ed \u00e8 indicato con il simbolo formula_2. Solitamente si descrive l'amplificatore operazionale con un modello ideale, in cui il guadagno \u00e8 infinito, l'impedenza di ingresso \u00e8 infinita, l'impedenza di uscita \u00e8 nulla e il guadagno di modo comune \u00e8 nullo. Si assume inoltre che in un dispositivo ideale la risposta dell'uscita a una sollecitazione dell'ingresso sia istantanea, e che se gli ingressi hanno lo stesso valore l'uscita \u00e8 nulla. Il fatto che la resistenza d'ingresso sia infinita significa che l'amplificatore non assorbe corrente da nessuno dei due terminali d'ingresso, e il fatto che la resistenza di uscita sia nulla fa s\u00ec che un amplificatore operazionale ideale sia un perfetto amplificatore di tensione. Utilizzando un'opportuna configurazione, inoltre, l'operazionale viene utilizzato anche come amplificatore di corrente.\nIl funzionamento dell'amplificatore operazionale si basa sull'elevato valore del guadagno ad anello aperto: \u00e8 sufficiente anche una variazione minima della differenza di tensione tra gli ingressi per avere un valore in uscita che il dispositivo non \u00e8 in grado di erogare. Pertanto, l'uscita risponde a una variazione della differenza di tensione tra gli ingressi in modo tale da annullare tale variazione. In altre parole, l'amplificatore fa in modo che la rete di retroazione mantenga minima (idealmente nulla) la differenza di potenziale tra i due ingressi (il cui potenziale \u00e8 detto massa virtuale), cos\u00ec da avere un guadagno limitato e rendere utilizzabile il dispositivo.\nDetti formula_3 e formula_4 i valori della tensione agli ingressi, la tensione in uscita \u00e8 data da:\ndove formula_6 \u00e8 il guadagno senza retroazione (guadagno ad anello aperto).\nSi consideri un amplificatore operazionale con guadagno in tensione ad anello aperto formula_7 tale che la rete di retroazione diminuisca l'ingresso di un fattore formula_8. Si ha:\novvero:\nSi definisce \"guadagno ad anello chiuso\" il guadagno formula_11 dell'amplificatore con la retroazione inserita:\nNel limite in cui il guadagno ad anello aperto si considera infinito si ha formula_13, mentre per il corretto funzionamento di un dispositivo reale si deve avere il prodotto formula_14 molto maggiore dell'unit\u00e0.\nUno dei principali vantaggi che hanno condotto all'utilizzo estensivo dell'amplificatore operazionale in quasi ogni ambito dell'elettronica analogica, e che lo rende spesso preferibile a un analogo dispositivo che fornisca il medesimo guadagno formula_11 senza la necessit\u00e0 di una retroazione, \u00e8 quello di avere un guadagno complessivo (ad anello chiuso) molto poco dipendente da fattori che contribuiscono alla sua alterazione, come la frequenza del segnale in ingresso o la temperatura. Fu a causa di questa caratteristica che \u00e8 stato storicamente introdotto l'utilizzo della retroazione negativa, inventata da Harold Black per ottenere un'amplificazione di un segnale telefonico uguale a ogni frequenza e indipendente dall'ampiezza (la prima pubblicazione al riguardo risale al 1934).\nIl discorso per l'amplificazione di un segnale in corrente \u00e8 del tutto analogo: la capacit\u00e0 di amplificare tensione o corrente \u00e8 determinata dalla configurazione della rete di retroazione. In particolare, nella configurazione detta \"non-invertente\" (mostrata nel seguito) la rete di retroazione diminuisce il valore della tensione del segnale in ingresso, mentre nella configurazione detta \"invertente\" avviene lo stesso per la corrente.\nInoltre, se il comportamento della retroazione \u00e8 dipendente dalla frequenza del segnale l'amplificatore \u00e8 un equalizzatore, mentre se dipende dall'ampiezza del segnale l'amplificatore \u00e8 non lineare.\nRapporto di reiezione di modo comune.\nLa tensione di uscita di un amplificatore differenziale ideale \u00e8 data da formula_5. In un dispositivo reale, l'uscita \u00e8 descritta in modo pi\u00f9 preciso dalla relazione:\ndove formula_18 \u00e8 il \"guadagno di modo comune\", solitamente molto minore del guadagno differenziale formula_6. Il rapporto di reiezione di modo comune (CMRR) \u00e8 definito come il rapporto:\nIn generale il CMRR dipende dalla frequenza del segnale, ed \u00e8 un parametro importante nell'ambito della riduzione del rumore sulle linee di trasmissione. Ad esempio, quando si misura una termocoppia in ambiente rumoroso (cio\u00e8 disturbato), il rumore dell'ambiente appare come un offset su entrambi gli input, e pu\u00f2 pertanto essere rappresentato come un segnale di tensione di modo comune. Il CMRR dello strumento di misurazione determina l'attenuazione applicata al rumore.\nAmplificatore operazionale reale.\nIn un amplificatore operazionale non vi \u00e8 guadagno infinito, anche se esso ha un valore molto grande, in genere dell'ordine di formula_21. Inoltre per l'impedenza di ingresso si ha formula_22, mentre per quella di uscita: formula_23. Esistono sul mercato amplificatori operazionali anche di costo contenuto con impedenza d'ingresso nell'ordine di formula_24formula_25. In un amplificatore reale la differenza di potenziale che deve essere applicata tra gli ingressi per azzerare l'uscita non \u00e8 nulla, ed \u00e8 detta tensione di offset. Si tratta della tensione che si ha in uscita alimentando l'amplificatore (+-Vcc) e collegando i morsetti di ingresso al riferimento. Negli ingressi degli amplificatori operazionali scorrono inoltre correnti che producono cadute di tensione sulle impedenze o sulla resistenza di uscita: l'amplificatore non \u00e8 quindi mai perfettamente bilanciato, e non si ha formula_26. Per questo motivo le correnti formula_27 nei morsetti d'ingresso dipendono dal tipo di transistor di cui \u00e8 composto l'amplificatore: se si tratta di un transistor BJT queste correnti sono dell'ordine del nanoampere, mentre per il JFET sono dell'ordine dei picoampere.\nSi definisce corrente di offset:\nMolti operazionali in commercio posseggono degli ingressi supplementari per azzerare questa tensione.\nUn parametro importante \u00e8 il rapporto di reiezione della tensione di alimentazione (in inglese \"Power supply rejection ratio\", abbreviato in PSRR). Se variano le tensioni di alimentazione, variano i punti di lavoro dei transistori interni e questo causa a sua volta alterazioni della tensione di offset. Pertanto si definisce:\nche rappresenta la variazione della tensione di offset causata da una variazione di 1 V della tensione di alimentazione. Il PSRR pu\u00f2 essere indicato sia in dB sia in \u03bcV/V, e ha valori simili a quelli del CMRR. Quando il dispositivo \u00e8 alimentato da tensioni ben regolate, prive di disturbi e costantemente simmetriche, l'effetto del valore finito del PSRR \u00e8 di solito trascurabile rispetto alle altre fonti d'errore. In alcuni dispositivi la tensione di offset pu\u00f2 essere corretta, agendo su una coppia di pin supplementari. Inoltre, esistono operazionali progettati per lavorare con una tensione singola rispetto a \"ground\", uno fra i pi\u00f9 diffusi \u00e8 l'LM358.\nConfigurazioni di base.\nSi consideri un amplificatore operazionale ideale, quindi con impedenza di ingresso infinita, impedenza di uscita nulla, il guadagno e la larghezza di banda hanno un valore infinito.\nAmplificatore invertente.\nLa configurazione invertente si ottiene applicando la tensione di ingresso formula_30 sul morsetto invertente e mantenendo l'altro morsetto al potenziale di riferimento, come in figura. Un segnale periodico uscente viene cos\u00ec sfasato di 180\u00ba rispetto all'ingresso, ovvero il guadagno \u00e8 negativo.\nAi capi delle resistenze formula_31 e formula_32 vi sono rispettivamente le tensioni formula_30 e formula_34, e poich\u00e9 in ingresso non passa corrente formula_35. Si ha quindi:\nIn tale configurazione la retroazione negativa diminuisce il valore della corrente in ingresso, e pertanto l'impedenza in ingresso (ovvero misurata tra i due ingressi) \u00e8 data dall'impedenza dell'amplificatore senza retroazione divisa per un fattore formula_37, che motiva l'assunzione di un'impedenza in ingresso infinita nel caso ideale, in cui il guadagno \u00e8 infinito. Allo stesso modo, il valore dell'impedenza in uscita dipende dal fatto che la retroazione riporta all'ingresso una parte della corrente in uscita: in tale configurazione l'impedenza in uscita viene moltiplicata per formula_37.\nAmplificatore non invertente.\nUn amplificatore non invertente si ottiene applicando la tensione d'ingresso formula_30 sul morsetto non invertente e mantenendo l'altro morsetto a massa attraverso una resistenza. L'uscita \u00e8 inoltre in fase con l'ingresso. Le due resistenze formano un partitore di tensione, ed essendo gli ingressi al medesimo potenziale si ha:\ne quindi:\nIn tale configurazione la retroazione negativa diminuisce il valore della tensione in ingresso e pertanto l'impedenza in ingresso \u00e8 data dall'impedenza dell'amplificatore senza retroazione moltiplicata per un fattore formula_37, che motiva l'assunzione di un'impedenza in ingresso infinita nel caso ideale, in cui anche il guadagno \u00e8 infinito. Allo stesso modo, l'impedenza in uscita viene divisa per formula_37.\nAmplificatore separatore.\n\u00c8 detto anche buffer o inseguitore di tensione. Nel caso particolare di un amplificatore non invertente con formula_44 e formula_45 si ottiene formula_46. Si tratta di un amplificatore di tensione a guadagno unitario (denotato frequentemente col termine inglese \"unity buffer amplifier\" o \"voltage follower\"), che a causa dell'elevata impedenza di ingresso e la piccola impedenza in uscita viene spesso impiegato come disaccoppiatore di impedenza tra circuiti.\nApplicazioni circuitali.\nL'amplificatore operazionale prima dell'avvento del digitale era usato in numerose applicazioni. Dal punto di vista operazionale \u00e8 usato come sommatore analogico e sottrattore, come derivatore e integratore e anche come moltiplicatore analogico. Dal punto di vista circuitale esso \u00e8 un ottimo amplificatore differenziale e amplificatore logaritmico, inoltre si pu\u00f2 usare come generatore di corrente ideale, convertitore tensione-corrente e generatore di forme d'onde.\nGrazie al fatto che con l'amplificatore operazionale \u00e8 possibile eseguire tutte le operazioni matematiche sopra citate, esso \u00e8 stato usato, specie in passato quando il calcolatore elettronico digitale non possedeva ancora la potenza e la velocit\u00e0 di calcolo dei moderni computer, per la realizzazione di calcolatori analogici in grado di risolvere anche equazioni differenziali in tempo reale.\nInoltre con gli amplificatori operazionali si possono produrre filtri, in particolare filtri attivi, cio\u00e8 come filtro passa-alto, passa basso, passa banda e elimina banda. Ma ne esistono altri come il filtro Butterworth e il filtro di \u010ceby\u0161\u00ebv. Tutti questi filtri sono anche lineari.\nAltri filtri in cui si utilizzano amplificatori operazionali sono i filtri non lineari.\nGli amplificatori operazionali sono usati anche come comparatori sia di tensioni sia di fasi (vedi trigger di Schmitt) e come modulatori. Tra gli altri usi vi sono il circuito sample and hold e l'utilizzo nella conversione analogico-digitale.\nIntegratore/derivatore.\nIntroducendo un condensatore nel circuito di retroazione o in quello di ingresso, si ottiene un amplificatore in grado di eseguire operazioni di integrazione o derivazione.\nLa frequenza minima del segnale \u00e8 limitata entro determinati valori dai parametri dei componenti usati (integratore limitato), e in particolare dal tempo di carica della rete RC, formula_47. Superati questi limiti il circuito entra in saturazione distorcendo il segnale.\nOperazione di integrazione:\nNel caso in cui all'ingresso venga applicato un segnale sinusoidale, si rilever\u00e0 in uscita un segnale sempre sinusoidale ma sfasato di +90\u00ba che equivale a un segnale cosinusoidale.\nSe all'ingresso viene applicata un'onda rettangolare, in uscita si avr\u00e0 un segnale di tipo triangolare.\nSe all'ingresso viene applicata un'onda triangolare, in uscita si avr\u00e0 un segnale costituito da rami di parabola.\nOperazione di derivazione:\nComparatore.\nSfruttando il guadagno elevatissimo presentato dall'amplificatore operazionale in assenza di retroazione, si pu\u00f2 facilmente ottenere un comparatore di tensione.\nSi dice comparatore un circuito capace di fornire in uscita una tensione continua, che pu\u00f2 assumere solo due livelli, e segnalare cos\u00ec una particolare condizione di disuguaglianza tra le due tensioni di ingresso. Applicando i due segnali da confrontare ai due ingressi, l'uscita assumer\u00e0 un valore di tensione prossimo alla tensione positiva di alimentazione (saturazione) se l'ingresso non invertente ha tensione maggiore dell'invertente. Nel caso opposto l'uscita presenter\u00e0 una tensione prossima all'alimentazione negativa. Per questa funzione esistono comunque dispositivi specifici (voltage comparator), alcuni dei quali alimentati con tensione singola rispetto al potenziale di riferimento, tra questi uno dei pi\u00f9 diffusi siglato LM339, contiene nel package a 14 pin, 4 comparatori identici.\nComparatore con isteresi.\nIntroducendo una moderata retroazione sull'ingresso non invertente, a sommarsi con il segnale entrante, si pu\u00f2 ottenere un comparatore con isteresi o trigger di Schmitt. Questo tipo di comparatore \u00e8 impiegato per eliminare eventuali indecisioni e commutazioni indesiderate prodotte dal rumore elettrico. In pratica la tensione di riferimento non \u00e8 costante ma dipende dallo stato dell'uscita, in modo tale che la soglia di commutazione verso l'alto \u00e8 superiore di un certo margine rispetto alla soglia di commutazione verso il basso.\nIn un comparatore Trigger/Schmitt si individuano le tensioni di riferimento, e le soglie di commutazione. Queste grandezze sono legate tra di loro dalle seguenti relazioni (Con riferimento alla figura):\nTrigger di Schmitt invertente:\nTrigger di Schmitt non Invertente:"}
{"id": "92059", "revid": "30610", "url": "https://it.wikipedia.org/wiki?curid=92059", "title": "Yang Jun (artista marziale)", "text": "\u00c8 il quinto caposcuola del taijiquan della famiglia Yang. Figlio di Yang Dao Fang, nipote di Yang Zhenduo, bisnipote di Yang Luchan (fondatore del taijiquan stile Yang) Yang Jun \u00e8 discendente di sesta generazione della famiglia Yang.\nBiografia.\nIl Maestro Yang Jun ha cominciato a studiare all'et\u00e0 di soli 5 anni col Maestro Yang Zhenduo, suo nonno, che lo ha cresciuto e preparato a continuare e sviluppare l'arte marziale tradizionale della famiglia Yang.\n\u00c8 competente nel taijiquan, spada, sciabola e spingere con le mani e in molte altre forme di taiji.\nNel 1989 si \u00e8 laureato in Educazione fisica all'Universit\u00e0 dello Shanxi, Cina. Dopo la laurea ha viaggiato e insegnato insieme a suo nonno in seminari in America ed Europa.\nIl 29 ottobre 1998, ha fondato insieme a suo nonno Yang Zhenduo l'International Yang Style Tai Chi Chuan Association a Seattle (Washington, USA).\nHa fatto da assistente a suo nonno nei video didattici \u201cTaijiquan stile Yang di Yang Zhenduo\u201d (edizione per l'estero, 1990) e \u201cTaijiquan, spada e sciabola\u201d (1996), prodotti da China Sports Publishers.\nNell'agosto 1999, col sostegno di suo nonno, si \u00e8 trasferito con la moglie Fang Hong (\u65b9\u8679), dalla Cina a Seattle (Washington, USA), dove insegna e funge da presidente della Associazione Internazionale.\nNel 2001 ha pubblicato il video didattico \u201cTaijiquan stile Yang forma 49\u201d (edizione inglese) e nel 2005 il DVD didattico \u201cTaijiquan della famiglia Yang \u2013 forma tradizionale\u201d (edizione inglese).\nYang Jun ha una figlia, Yang Yaning (\u6768\u96c5\u5b81), nata nel 1992, e un figlio, Yang (Jason) Yajie (\u6768\u96c5\u6770), nato nel 2002.\nQuinto caposcuola.\nNel luglio 2009, al Primo Symposium Internazionale di Taijiquan, il caposcuola del Taijiquan della famiglia Yang, Granmaestro Yang Zhenduo, ha proclamato Yang Jun quinto caposcuola del Taijiquan tradizionale della famiglia Yang."}
{"id": "92063", "revid": "834", "url": "https://it.wikipedia.org/wiki?curid=92063", "title": "Aalesunds F.K.", "text": ""}
{"id": "92065", "revid": "339392", "url": "https://it.wikipedia.org/wiki?curid=92065", "title": "Eurofestival della canzone", "text": ""}
{"id": "92068", "revid": "767487", "url": "https://it.wikipedia.org/wiki?curid=92068", "title": "Centre International de Recherches Th\u00e9\u00e2trales", "text": "Il Centre International de Recherches Th\u00e9\u00e2trales (CIRT, tradotto \"Centro Internazionale di Ricerche Teatrali\") \u00e8 stato fondato da Peter Brook nel 1970. Con questo gruppo di ricerca Brook intendeva riesaminare le radici pi\u00f9 profonde della comunicazione teatrale.\nCominci\u00f2 dapprima ad esplorare l'uso della voce e del linguaggio; l'energia che poteva trasmettere sia il significato che il suono del testo. L'attenzione venne quindi concentrata sul potere vibratorio del suono delle parole.\nVenne poi creato un dialetto del tutto particolare: inventarono (del CIRT facevano parte molti artisti, ricordiamo l'attore Yoshi Oida) una lingua mischiando parole e suoni presi da diverse lingue; questo linguaggio venne chiamato \"Bashtahondo\".\nBrook speriment\u00f2 anche la comunicazione attraverso il movimento del corpo, il linguaggio dei segni.\nIl CIRT ebbe la sua prima grande rappresentazione pubblica in Iran nel 1971. Brook e i suoi avrebbero messo in scena \"Orghast\" di Ted Hughes."}
{"id": "92069", "revid": "1971044", "url": "https://it.wikipedia.org/wiki?curid=92069", "title": "Abbreviazioni standard degli autori botanici", "text": "Questa lista elenca, in ordine alfabetico, le abbreviazioni standard dei nomi degli autori che si ritrovano nella nomenclatura binomiale delle specie botaniche da loro descritte: "}
{"id": "92070", "revid": "2225", "url": "https://it.wikipedia.org/wiki?curid=92070", "title": "Guns N'Roses", "text": ""}
{"id": "92072", "revid": "799790", "url": "https://it.wikipedia.org/wiki?curid=92072", "title": "Mah\u0101bh\u0101rata", "text": "Il Mah\u0101bh\u0101rata (; devan\u0101gar\u012b: \u092e\u0939\u093e\u092d\u093e\u0930\u0924, \"La grande [storia] dei Bh\u0101rata\" da intendersi come \"La grande [storia] dei discendenti di Bharata\"), conosciuto anche come K\u1e5b\u1e63\u1e47aveda (\"Veda di K\u1e5b\u1e63\u1e47a\"), \u00e8 uno dei pi\u00f9 grandi poemi epici (\"Itih\u0101sa\") indiani assieme al \"\".\nSeppur considerato nell'ambito di un'antica epopea, il \"Mah\u0101bh\u0101rata\", come il \"R\u0101m\u0101ya\u1e47a\", \u00e8 inserito nella raccolta delle \"Sm\u1e5bti\", la cui lettura \u00e8 tradizionalmente consentita a tutti gli hind\u016b, ivi compresi gli appartenenti alla casta (\"var\u1e47a\") dei\" \u015b\u016bdra\" e alle donne. Conservando al suo interno (nel VI \"parvan\") la\" Bhagavadg\u012bt\u0101\", risulta essere uno dei testi religiosi pi\u00f9 importanti dell'Induismo, di cui intende compendiare l'intero scibile dei contenuti, per cui, a differenza del \"R\u0101m\u0101ya\u1e47a\", il \"Mah\u0101bh\u0101rata\" tratta anche del \"mok\u1e63a\" (la liberazione dal ciclo del \"sa\u1e43s\u0101ra\").\nComposto originariamente in lingua sanscrita, nelle edizioni a noi pervenute, il \"Mah\u0101bh\u0101rata\" consta di pi\u00f9 di \"\u015bloka\" (versi) nella versione detta \"meridionale\"; in oltre versi nella versione detta \"settentrionale\", questa detta anche \"vulgata\"; in circa versi nella versione ricostruita in epoca moderna, detta \"critica\"; pi\u00f9 un'appendice (\"khila\"), l', che ne fanno il poema epico pi\u00f9 imponente non solo della letteratura indiana, ma dell'intera letteratura mondiale.\nOrigini.\nLa tradizione hind\u016b narra che il poema religioso sia opera del mitico saggio Vy\u0101sa (il \"Compilatore\", appellativo di K\u1e5b\u1e63\u1e47a Dvaip\u0101yana), che include se stesso tra i pi\u00f9 importanti personaggi dinastici del racconto.\nI fatti narrati nel \"Mah\u0101bh\u0101rata\" sono, sempre secondo la tradizione, avvenuti nel XXXII secolo a.C., quindi al termine dell'era \"Dv\u0101para-yuga\" che precede l'era attuale detta del \"Kali-yuga\".\nGli studiosi ritengono che il \"Mah\u0101bh\u0101rata\" derivi da un originale lavoro molto pi\u00f9 breve, chiamato Jaya (\"Vittoria\", a significare la vittoria del \"dharma\" sull\"'adharma\", grazie all'intervento del dio K\u1e5b\u1e63\u1e47a) di circa strofe, risalente al IV secolo a.C., e che poi si sia sviluppato nel corso dei secoli fino al IV secolo d.C., passando per la versione intermedia denominata \"Bh\u0101rata\" di complessive strofe.\nGli autori delle prime versioni del \"Mah\u0101bh\u0101rata\" attinsero con ogni probabilit\u00e0 a tradizioni epiche ancora pi\u00f9 antiche, risalenti alle tradizioni delle invasioni arie e forse anche prima in considerazione del fatto che la mitologia qui presente ha una tipica struttura indoeuropea.\nEdizioni e traduzioni.\nIl \"Mah\u0101bh\u0101rata\" si \u00e8 andato dunque sviluppando nei secoli a partire dal IV secolo a.C., raggiungendo un suo completamento nel IV secolo d.C.\nLa sua messa per iscritto, tarda, \u00e8 avvenuta su corteccia di betulla nel nord dell'India e su foglie di palma nel sud, questo prima dell'introduzione della carta avvenuta nell'XI secolo d.C.\nI pi\u00f9 antichi testimoni conservatisi fino a noi risalgono a manoscritti del XVI secolo.\nVa tuttavia evidenziato come la ulteriore copiatura e diffusioni dei manoscritti nel corso dei secoli ha riguardato chi disponeva dell'opera, il quale si poteva sentire libero di fare delle aggiunte, per quanto riguarda \"racconti\" da lui conosciuti ma assenti nel testo, promuovere delle correzioni, o intervenire laddove il testo risultava \"corrotto\" o, infine, redigere delle note a margine. Questi interventi avvenuti lungo i secoli, seppur promossi al fine di migliorarne la redazione, possono aver alterato, e non poco, il testo originale. A ci\u00f2 va aggiunto, con tutto quello che ne consegue, la traduzione in altre lingue, e dialetti, differenti dal sanscrito come ad esempio il bengali o il malayalam, e la ulteriore copiatura e diffusione di questi nuovi testi.\nTraduzioni integrali in lingua occidentale.\nPer quanto attiene le traduzioni in lingua occidentale, esistono solo cinque traduzioni integrali del \"Mah\u0101bh\u0101rata\" (di cui tre non ancora completate), tutte in inglese. Esse sono:\nNotazioni critiche sulle edizioni.\nEsistono quindi due recensioni del \"Mah\u0101bh\u0101rata:\" quella detta \"settentrionale\" o \"vulgata\" e quella detta \"meridionale\".\nDa quella \"settentrionale\" \u00e8 stata derivata una edizione detta \"critica\" che ha comportato una riduzione del testo, qui tagliato secondo le valutazioni di studiosi indiani tesi a riportare l'opera all'originaria redazione risalente al IV secolo d.C. I tagli operati non sono stati cancellati ma vengono riportati negli apparati critici in quanto considerati \"secondari\" e non \"strutturali\" (appartenenti alla \"struttura del testo\").\nCos\u00ec se la versione \"meridionale\" consta di complessivi \"\u015bloka\" (versi), quella \"settentrionale\" (\"vulgata\") di , la \"critica\" si riduce a .\nIl dibattito sulla validit\u00e0 dell'edizione \"critica\" di Pune \u00e8 ancora aperto. Le critiche a tale operazione di \"riduzione\" sono state avviate da importanti indologi come, ad esempio, John Dunham, Madeleine Biardeau, Georges Dum\u00e9zil.\nIl tema centrale.\nIl \"Mah\u0101bh\u0101rata\" \u00e8 un'epica dai contenuti mitici e religiosi che intende narrare un lontano passato degli Arii, ovvero di quel popolo indoeuropeo invasore dell'India.\nIntriso di epica guerriera propria degli \"k\u1e63atriya\" (la casta guerriera), la vicenda si svolge nell'attuale regione del Doab, ovvero in quell'area compresa tra il fiume Gange e il fiume Yamun\u0101 che corrisponde a uno dei primi stanziamenti del popolo invasore degli Arii.\nLa trama del \"Mah\u0101bh\u0101rata\" \u00e8 molto ampia e complessa. Essa \u00e8 all'origine di racconti mitologici molteplici e diversi che non sempre si intrecciano tra loro. Riassumerla, soprattutto in modo succinto, \u00e8 compito assai arduo.\nSemplificando e omettendo importanti intrecci e spiegazioni, possiamo individuare il tema centrale dell'epica nella rivalit\u00e0 tra due schieramenti di cugini appartenenti al medesimo clan di stirpe lunare (\"somava\u1e43\u015ba\"): i Kaurava (discendenti di Kuru, i cento figli di Dh\u1e5btar\u0101\u1e63\u1e6dra guidati da Duryodhana) e i P\u0101\u1e47\u1e0dava (i cinque figli di P\u0101\u1e47\u1e0du, ma in realt\u00e0 figli di alcune divinit\u00e0: Yudi\u1e63\u1e6dhira, figlio del dio Dharma; Bh\u012bma, figlio del dio Vayu, il Vento; Arjuna, figlio del dio Indra; e i gemelli Nakula e Sahadeva, figli degli d\u00e8i A\u015bvin).\nAlla morte del re P\u0101\u1e47\u1e0du, suo fratello, il cieco Dh\u1e5btar\u0101\u1e63\u1e6dra, sale sul trono in attesa che il figlio primogenito di P\u0101\u1e47\u1e0du, Yudi\u1e63\u1e6dhira, raggiunga l'et\u00e0 per essere re.\nIl figlio di Dh\u1e5btar\u0101\u1e63\u1e6dra, Duryodhana, non si rassegna all'idea di perdere il regno a favore del cugino e, consumato da un profondo odio nei confronti dei cinque P\u0101\u1e47\u1e0dava, \u00e8 mandante di una serie di agguati per ucciderli. Uno di questi, l'incendio dell'abitazione in cui Duryodhana li aveva convinti ad abitare, costringe i P\u0101\u1e47\u1e0dava a fuggire insieme con la loro madre, Kunt\u012b.\nNonostante queste difficili condizioni Arjuna, travestitosi da brahmano, riesce a vincere uno Swayamvara e a prendere in moglie la principessa Draupad\u012b (che in realt\u00e0 altri non \u00e8 che l'incarnazione della dea \u015ar\u012b), e la accompagna quindi dai P\u0101\u1e47\u1e0dava. Non avendo visto Draupad\u012b, e credendo che si trattasse solo di un premio, Kunt\u012b invita Arjuna e i suoi fratelli a \"godere insieme del dono ricevuto\", e perci\u00f2 Draupad\u012b diviene la moglie di tutti e cinque i fratelli.\nNel frattempo il re cieco Dh\u1e5btar\u0101\u1e63\u1e6dra viene a sapere che i giovani P\u0101\u1e47\u1e0dava sono sopravvissuti all'incendio provocato da Duryodhana e si decide a lasciare loro la met\u00e0 del regno.\nI P\u0101\u1e47\u1e0dava erigono quindi la capitale del nuovo regno, Indraprastha, e l\u00ec sono raggiunti dal loro cugino K\u1e5b\u1e63\u1e47a, capo del clan degli Y\u0101dava.\nNel frattempo Duryodhana, consumato sempre dall'odio, sfida a una partita a dadi Yudi\u1e63\u1e6dhira il quale, appartenendo alla casta degli \"k\u1e63atriya\" (casta dei guerrieri), non pu\u00f2 rifiutare una sfida al gioco n\u00e9 un duello. Ma la partita a dadi organizzata da Duryodhana \u00e8 truccata e Yudi\u1e63\u1e6dhira perde non solo l'intero regno, ma anche i fratelli e la sposa Draupad\u012b.\nIl re Dh\u1e5btar\u0101\u1e63\u1e6dra annulla tuttavia gli esiti della partita, restituendo tutti i beni ai P\u0101\u1e47\u1e0dava, ma si risolve a convocarne una nuova dove lo sconfitto si impegna a esiliarsi per dodici anni nella foresta, vivendo il tredicesimo anno in incognito.\nYudi\u1e63\u1e6dhira perde anche la nuova la partita a dadi e quindi va in esilio con i fratelli e la moglie Draupad\u012b.\nIl tredicesimo anno dell'esilio i fratelli P\u0101\u1e47\u1e0dava, e la loro moglie, riescono a trascorrerlo senza far scoprire la loro reale identit\u00e0, quindi inviano K\u1e5b\u1e63\u1e47a a reclamare il regno o, almeno, cinque villaggi. Duryodhana rifiuta di rispettare i patti concordati negando ai P\u0101\u1e47\u1e0dava persino i cinque villaggi.\nLa guerra tra i cugini Kaurava e P\u0101\u1e47\u1e0dava si fa quindi inevitabile e nella localit\u00e0 di Kuruk\u1e63etra (\"piana dei Kuru\", 150\u00a0km a nord di Delhi, oggi luogo santo, \"t\u012brtha\") si riuniscono in tutto diciotto armate (\"ak\u1e63auhi\u1e47\u012b\") ognuna delle quali formata da 21.870 carri e altrettanti elefanti, da 65.610 cavalli e 109.350 fanti. Undici delle diciotto armate sono schierate a favore dei Kaurava, le restanti sette con i P\u0101\u1e47\u1e0dava.\nLa battaglia di Kuruk\u1e63etra, che la cronologia tradizionale hind\u016b colloca a cavallo tra il 3139 e il 3138 a.C., infervora per diciotto giorni, qui i Kaurava vengono sconfitti e trovano la morte, Duryodhana tra loro. Si salvano solo tre capi dei Kuru, tra questi A\u015bvatth\u0101man il quale, posseduto dal dio \u015aiva, si introduce durante la notte nel campo vittorioso dell'esercito dei P\u0101\u1e47\u1e0dava compiendo una carneficina. Da questa ultima carneficina si salvano solo i cinque fratelli P\u0101\u1e47\u1e0dava. Yudi\u1e63\u1e6dhira, sconvolto dal massacro, decide di abbandonare il trono appena conquistato per vivere come un santo eremita, ma K\u1e5b\u1e63\u1e47a e i suoi fratelli lo convincono a recedere da questa sua scelta.\nIl vecchio re Dh\u1e5btar\u0101\u1e63\u1e6dra aiuta Yudi\u1e63\u1e6dhira nel governo del regno, finch\u00e9, quindici anni dopo si ritira in eremitaggio nella foresta dove perisce a seguito di un incendio provocato dal fuoco di alcuni sacrifici.\nTrascorsi trent'anni dalla battaglia di Kuruk\u1e63etra, anche K\u1e5b\u1e63\u1e47a muore. Dalla morte di K\u1e5b\u1e63\u1e47a, la cronologia tradizionale hind\u016b fa terminare l'era detta del \"Dv\u0101para-yuga\", avviandosi la nostra era detta del \"Kali-yuga\".\nGiunto alla vecchiaia, Yudi\u1e63\u1e6dhira abdica a favore del nipote Parik\u1e63it (nato morto ma resuscitato da K\u1e5b\u1e63\u1e47a) e, insieme con i fratelli e alla moglie Draupad\u012b, decide di recarsi in eremitaggio sull'Himalaya e quindi sul Monte Meru, accompagnato da un cane che altri non \u00e8 che il suo vero padre, il dio Dharma.\nSolo Yudi\u1e63\u1e6dhira e il cane raggiungeranno la vetta.\nNel VI \"parvan\" dell'opera \u00e8 conservata la \"Bhagavadg\u012bt\u0101\" (Canto dell'Adorabile Signore), quel testo dal forte contenuto religioso composto in circa 700 versi (\"\u015bloka\") divisi in 18 canti (\"adhy\u0101ya\"). Qui il P\u0101\u1e47\u1e0dava Arjuna, nel mentre gli eserciti sono schierati e pronti al combattimento, viene preso dallo sconforto di dover uccidere maestri, amici e i cugini schierati nel campo avversario, decide quindi di abbandonare il combattimento. Allora il suo auriga e amico K\u1e5b\u1e63\u1e47a gli impone di rispettare i suoi doveri di \"k\u1e63atra\" (guerriero), quindi di combattere e uccidere, senza farsi coinvolgere da quelle stesse azioni (\"karman\"). Per convincere Arjuna della bont\u00e0 dei propri suggerimenti K\u1e5b\u1e63\u1e47a espone una vera e propria rivelazione religiosa finendo per manifestarsi come l'Essere supremo. Innanzitutto K\u1e5b\u1e63\u1e47a precisa che la sua \"teologia\" e la sua \"rivelazione\" non sono affatto delle novit\u00e0 (IV,1 e 3) in quanto gi\u00e0 da lui trasmesse a Vivasvat e da questi a Manu in tempi immemorabili, ma che tale conoscenza venne poi a mancare e con essa il Dharma e, quando ci\u00f2 accade e per proteggere gli esseri benevoli dalle distruzioni provocate da quelli malvagi, qui \u00e8 lo stesso K\u1e5b\u1e63\u1e47a a parlare, \u00abio vengo all'esistenza\u00bb (IV,8; dottrina dell\"avat\u0101ra\"). K\u1e5b\u1e63\u1e47a si manifesta nel mondo affinch\u00e9 gli uomini, e in questo caso Arjuna, lo imitino (III, 23-4). Cos\u00ec K\u1e5b\u1e63\u1e47a, l'Essere supremo manifestatosi, spiega che ogni aspetto della Creazione proviene da lui (VII, 4-6, e altri) per mezzo della sua \"prak\u1e5bti\", e che, nonostante questo, egli rimane solo uno spettatore di questa creazione:\nL'uomo deve quindi imparare a fare lo stesso essendo legato alle proprie azioni, in quanto anche se si astiene dal compierle, come stava per fare Arjuna rifiutandosi di combattere, i \"gu\u1e47a\" agiranno lo stesso incatenandolo al proprio \"karman\" (III, 4-5), egli deve comunque compiere il proprio dovere (\"svadharma\") persino in modo \"mediocre\" (III, 35).\nAltre due parti del poema che vanno considerati, unitamente alla \"Bhagavadg\u012bt\u0101\", sia per una migliore comprensione dello stesso, sia in considerazione del profondo messaggio religioso ivi contenuto, sono:\nDal punto di vista filosofico e spirituale vanno prese in considerazione, sempre unitamente alla \"Bhagavadg\u012bt\u0101\", ulteriori due parti del poema:\nInterpretazioni del testo.\nLo scontro tra i due schieramenti di cugini, i P\u0101\u1e47\u1e0dava e i Kaurava, rappresenta, nell'intenzione dell'epica, un vero e proprio scontro tra il bene e il male. I P\u0101\u1e47\u1e0dava, guidati da Yudi\u1e63\u1e6dhira figlio del Dio Dharma, sono i campioni del bene e della giustizia, mentre i Kaurava, guidati da Duryodhana qui inteso come incarnazione del demone Kali, rappresentano il male e la condotta iniqua.\nI P\u0101\u1e47\u1e0dava sono anche quello schieramento in cui Arjuna, figlio del dio Indra, \u00e8 accompagnato sempre dalla divinit\u00e0, K\u1e5b\u1e63\u1e47a/Vi\u1e63\u1e47u, celebrata come la persona suprema nel VI \"parvan\", nella \"Bhagavadg\u012bt\u0101\". Divinit\u00e0 venuta a essere nel mondo, \"avat\u0101ra\", proprio per ristabilire il \"dharma\":\nMircea Eliade ricorda come anche nella mitologia propria degli antichi Iranici lo scontro tra le forze del bene guidate da Ahura Mazd\u0101 e dai sei Ame\u0161a Spenta, sconfiggeranno le forze del male condotte Angra Mainyu (Ahriman) e dai suoi \"daeva\". Allo stesso modo per lo studioso romeno si presenta il mito germanico del \"Ragnar\u01ebk\" con lo scontro finale tra le forze divine del bene e quelle demoniache del male.\nStig Wikander e Georges Dum\u00e9zil hanno evidenziato importanti paralleli con miti comuni agli Indoeuropei: dalle vicende narrate nelle \"Gesta Danorum\" di Saxo Grammaticus, ovvero nella Battaglia del Br\u00e1vellir tra il re cieco dei Danesi, Harald Hildetand, e suo nipote Sigur\u00f0r Hringr re di Svezia, Haraldr Hildetand ascolta le vicende proprio dal racconto del suo auriga Bruno, personaggio sotto cui si cela \u00d3\u00f0inn, Odino. Cos\u00ec l'eroe Ubbo trafitto da 144 frecce, come accade all'eroe Bh\u012b\u1e63ma. Ulteriori paralleli sono rinvenibili nei \"Sette contro Tebe\" in cui Edipo accecato \u00e8 relazionabile al cieco Dh\u1e5btar\u0101\u1e63\u1e6dra, quindi Eteocle (Duryodhana) rifiuta di restituire il regno a Polinice (Yudi\u1e63\u1e6dhira) al rientro dal suo esilio. Quindi nella fondazione leggendaria di Roma e la narrazione di Dv\u0101r\u0101ka. Il \"Vira\u1e6d\u0101parvan\" presenterebbe, infine, dei notevoli paralleli con il \"T\u00e1in B\u00f3 C\u00faailnge\", la saga irlandese della razzia di bovini."}
{"id": "92075", "revid": "2528", "url": "https://it.wikipedia.org/wiki?curid=92075", "title": "C.I.R.T.", "text": ""}
{"id": "92078", "revid": "339392", "url": "https://it.wikipedia.org/wiki?curid=92078", "title": "L.", "text": ""}
{"id": "92080", "revid": "2225", "url": "https://it.wikipedia.org/wiki?curid=92080", "title": "Stile Yang (taijiquan)", "text": ""}
{"id": "92082", "revid": "2225", "url": "https://it.wikipedia.org/wiki?curid=92082", "title": "Stile Yang", "text": ""}
{"id": "92083", "revid": "247222", "url": "https://it.wikipedia.org/wiki?curid=92083", "title": "Canzonissima", "text": "Canzonissima \u00e8 stata una popolare trasmissione televisiva di variet\u00e0, mandata in onda dalla Rai dal 1956 al 1975. Al consueto spettacolo di comici, \"soubrette\", \"sketch\" e balletti, si affiancava l'elemento fondamentale di \"Canzonissima\": una gara di canzoni, abbinata alla Lotteria di Capodanno, successivamente ribattezzata Lotteria Italia.\nStoria.\nIl variet\u00e0 nacque in radio come torneo di canzoni nel 1956 con il titolo \"Le canzoni della fortuna\" e con un grande successo di pubblico. L'anno successivo venne portato in televisione per la regia di Lino Procacci e Gianfranco Bettetini con il titolo \"Voci e volti della fortuna,\" trasformato in una gara tra dilettanti provenienti dalle varie regioni d'Italia, con la partecipazione di alcuni cantanti professionisti che gareggiavano in un girone a parte. \nNel 1958 il variet\u00e0 prese il nome di \"Canzonissima\" e vide la partecipazione dei cantanti pi\u00f9 affermati. Negli anni successivi il regolamento fu di volta in volta aggiornato, diventando spesso complicato e macchinoso, ma ci\u00f2 non affievol\u00ec l'appassionata partecipazione del pubblico, che poteva esprimere le sue preferenze inviando le apposite cartoline-voto vendute insieme ai biglietti della lotteria.\nUna delle edizioni pi\u00f9 note fu quella del 1959, affidata alle abili menti creative di Pietro Garinei e Sandro Giovannini, alla regia di Antonello Falqui e alla conduzione della nota attrice-cantante-ballerina Delia Scala. Con lei parteciparono Paolo Panelli e Nino Manfredi, il quale ide\u00f2 per la trasmissione un personaggio che continu\u00f2 a essere identificato con la sua figura: il barista ciociaro \"Bastiano\", e la sua celebre esclamazione \"Fusse che fusse la vorta bbona\", frase riferita all'invito ad acquistare un biglietto della lotteria forse vincente. Molto apprezzata fu anche l'edizione del 1960 con Alberto Lionello, Lauretta Masiero e Aroldo Tieri. Lionello, che cantava il motivetto \"La-la-la-la\" indossando una paglietta, divenne molto popolare e fu definito \"lo Chevalier italiano\". \nL'edizione del 1962 fu la pi\u00f9 burrascosa. Dario Fo e Franca Rame, ai quali la RAI aveva affidato la conduzione della trasmissione in virt\u00f9 dei loro successi teatrali e gran popolarit\u00e0, abbandonarono il programma dopo sette puntate: la sera del 29 novembre i due conduttori lasciarono gli studi mezz'ora prima dell'inizio della trasmissione, costringendo i dirigenti a mandare in onda l'ottava puntata con i soli cantanti, presentati dall'annunciatrice Maria Grazia Picchetti. La causa dell'abbandono fu l'ennesima operazione di censura dei testi di Fo: lo sketch su un costruttore edile che si rifiutava di dotare di misure di sicurezza la propria azienda fu considerato eccessivamente provocatorio dai dirigenti RAI. Diversi personaggi a cui fu chiesto di sostituire Fo e la Rame si rifiutarono di farlo: Walter Chiari aveva accettato di sostituire i due, ma rinunci\u00f2 successivamente in seguito a diverse pressioni dell'ambiente intellettuale di sinistra. Alla fine furono Sandra Mondaini e Tino Buazzelli a condurre le restanti quattro puntate, mentre per quella finale fu chiamato invece Corrado.\nDal 1963 al 1967 la trasmissione continu\u00f2 con nuovi format e nuovi titoli, \"Gran Premio\", \"Napoli contro tutti\", \"La prova del nove\", \"Scala reale\" e \"Partitissima\", per ritornare al titolo originario nel 1968 con l'edizione che vide come protagonisti Mina, Walter Chiari e Paolo Panelli.\nL'edizione del 1970 rimase famosa per la conduzione di Corrado in coppia con Raffaella Carr\u00e0 e per la sigla del programma, cantata dalla showgirl, \"Ma che musica maestro\", che raggiunse e mantenne la vetta della Hit Parade per varie settimane. La coppia venne confermata anche per l'edizione successiva del programma, edizione in cui la showgirl lanci\u00f2 il ballo \"Tuca tuca\", scandalizzando gli italiani con l'esibizione assieme ad Alberto Sordi. \nPippo Baudo e Loretta Goggi raccolsero il testimone per l'ultima edizione serale del programma, andata in onda nel periodo 1972-1973 sempre dal \"Delle Vittorie\", nella quale l'attrice si rivel\u00f2 come show girl ed imitatrice al grande pubblico. Fu nuovamente Baudo a condurre insieme a Mita Medici la prima edizione pomeridiana del variet\u00e0, questa volta per\u00f2 con un riscontro di gradimento e di pubblico nettamente inferiore rispetto alle precedenti edizioni, tanto che con l'edizione del 1974-1975, condotta, sempre il pomeriggio della domenica, ancora dalla Carr\u00e0 con la partecipazione di Cochi e Renato e Topo Gigio, il programma si concluse definitivamente.\nNegli anni successivi la \"Lotteria Italia\" venne abbinata ad altre trasmissioni televisive, la pi\u00f9 celebre delle quali fu \"Fantastico\", andata in onda per tredici edizioni tra il 1979 e il 1997.\nDal 1970 al 1975 il vincitore della gara canora \u00e8 stato invitato come rappresentante dell'Italia all'Eurovision Song Contest: inizi\u00f2 Gianni Morandi, poi Massimo Ranieri, che ritorn\u00f2 dopo l'intermezzo di Nicola di Bari, quindi Gigliola Cinquetti e infine la coppia Wess-Dori Ghezzi. Fra questi artisti il migliore piazzamento fu ottenuto dalla Cinquetti (comunque gi\u00e0 vincitrice nel 1964), che nel 1974 a Brighton arriv\u00f2 al secondo posto dietro agli svedesi ABBA.\nNel 2010 era stata annunciata una nuova edizione di \"Canzonissima\", che avrebbe dovuto essere condotta da Gianni Morandi con Elisabetta Canalis dal mese di settembre, ma il progetto \u00e8 saltato a causa degli eccessivi costi.\nSpin-off.\nIn alcuni anni la formula di Canzonissima fu proposta in versioni presentate con nomi diversi:"}
{"id": "92085", "revid": "1048993", "url": "https://it.wikipedia.org/wiki?curid=92085", "title": "Peter Brook", "text": "Biografia.\nPeter Stephen Paul Brook nasce a Londra Chiswick nel 1925. Il padre, Simon Brook, nato in Lettonia da una famiglia di piccoli negozianti, emigr\u00f2 giovanissimo, nel 1907, a Parigi per motivi politici, seguito dalla ragazza che sarebbe diventata di l\u00ec a poco sua moglie, Ida Janson. Entrambi si laurearono in Scienze alla Sorbona di Parigi. Si trasferirono a Liegi e poi a Londra dove iniziarono a lavorare per l'industria bellica. Presero la cittadinanza inglese e l'originale cognome Bryk, gi\u00e0 trasformato in Francia in Brouck, divenne definitivamente Brook.\nPass\u00f2 la sua infanzia, con i due genitori e il fratello maggiore Alexis, in un clima familiare abituato a una mentalit\u00e0 liberale e scientifica, ricco di interessi culturali, cos\u00ec che si avvicin\u00f2 ben presto alla letteratura, al teatro e al cinema. Grazie alla passione del padre per i viaggi, il giovane Brook pot\u00e9 conoscere le principali capitali europee. Studi\u00f2 al Gresham's School ed alla Universit\u00e0 di Oxford. Si laurea a Oxford, e il suo incontro con il teatro \u00e8 casuale. Voleva fare cinema, ma non riuscendo a debuttare, si avvicin\u00f2 piano piano al palcoscenico.\nBen presto conosciuto in Gran Bretagna, divenne noto al resto dell'Europa grazie al \"tour\" del \"Tito Andronico\" nel 1955. Il suo interesse per Shakespeare \u00e8 stato notevole: \u00e8 unanimemente annoverato tra i maggiori interpreti (per mezzo delle sue reg\u00ece) del drammaturgo inglese. Ha messo in scena con successo anche le (cosiddette) opere minori di Shakespeare. Il suo interesse per\u00f2 non sar\u00e0 volto solo al teatro elisabettiano, ma anche ai maggiori autori contemporanei. Avr\u00e0 modo di lavorare con John Gielgud e Paul Scofield (due dei pi\u00f9 grandi attori britannici).\nCome dir\u00e0 egli stesso, il suo lavoro teatrale scaturisce da un \"impulso informe\", senza alcuna tecnica. Lavorando, per\u00f2, molto sugli attori, che a suo parere dovranno sentirsi liberi di dare tutto il loro apporto allo spettacolo. Sar\u00e0 proprio lui, il regista, ad indirizzarli poi sulla \"retta via\". Il regista infatti sar\u00e0 colui che Dirige: cio\u00e8 che prende decisioni e guida l'attore. Le tre parole che danno vita all'evento teatrale per Brook sono: \"R\u00e9p\u00e9tition\", \"r\u00e9presentation\", \"assistance\". Tre parole dal francese, tre elementi, ciascuno necessario perch\u00e9 l'evento prenda vita:\nDal 1951 \u00e8 sposato con l'attrice Natasha Parry da cui ha avuto due figli: Simon (regista) e Irina (attrice).\nLa sua opera.\nDopo essersi confrontato con molte opere, tra le quali ricordiamo l\"'Amleto\" del 1955 e il \"Re Lear\" del 1962, per Brook arriveranno delle opere molto importanti, tra cui \"Marat/Sade\" di Peter Weiss nel 1964 (in cui c'\u00e8 da notare l'influenza di Jerzy Grotowski). Verr\u00e0 poi \"Orghast\", considerato il pi\u00f9 portentoso lavoro sulla voce mai realizzato in teatro, nel 1971 a Persepoli, in Iran. Nel 1985 sar\u00e0 la volta del \"Mah\u0101bh\u0101rata\", l'opera pi\u00f9 imponente (considerata anche come una \"summa\" del lavoro di Brook), che durer\u00e0 nove ore. Il \"Mah\u0101bh\u0101rata\" sar\u00e0 il frutto della collaborazione con Jean-Claude Carri\u00e8re.\nBrook \u00e8 un discepolo dell'insegnamento di Georges Ivanovi\u010d Gurdjieff, che gli viene impartito principalmente da Jeanne de Salzmann. Tracce dell'insegnamento di Gurdjeff sono presenti in tutta la sua riflessione teorica sul teatro, e sulla vita di Gurdjeff \u00e8 incentrato il suo lungometraggio \"Incontri con uomini straordinari\". Importante ricordare \"Il teatro e il suo spazio\", libro pubblicato nel 1968 (\"The Empty Space\") e ripubblicato in italiano nel 1998 con il titolo \"Lo spazio vuoto\"; testo uscito in parallelo con un'altra opera fondamentale per la cultura teatrale contemporanea, \"Verso un teatro povero\", di Jerzy Grotowsky.\nNel 1998 \u00e8 stata anche pubblicata \"Threads of Time: Recollections\", la sua autobiografia, edita in italiano nel 2001 con il titolo \"I fili del tempo\". Nel 1989 \u00e8 stato insignito del Premio Europa per il Teatro. Dopo aver messo in scena in lingua inglese \"The Tragedy of Hamlet\", nel teatro Bouffes du Nord, da lui stesso diretto, Peter Brook, nell'estate del 2001, decide di farne anche un adattamento cinematografico. Nel 2002, il gi\u00e0 settantasettenne regista britannico, diriger\u00e0 il suo settimo, ed attualmente ultimo, film, \"La tragedia di Amleto\".\nPeter Brook \u00e8 attualmente direttore del Th\u00e9\u00e2tre des Bouffes du Nord a Parigi. Le sue ultime regie sono state: \"Tierno Bokar\" di Amadou Hamp\u00e2t\u00e9 B\u00e2 nel 2004 (in scena a febbraio 2005 al Teatro Stabile di Napoli, il Mercadante) e \"Sizwe Banzi est mort\" di Athol Fugard, John Kani e Winston Ntshona nel 2006. Nel 2012/2013 ritorna in Italia con \"The Suit\", nuovo adattamento del celebre \"Costume\" tratto dal racconto di Can Themba, a Roma, Pistoia, Napoli e Perugia, con adattamento e messa in scena di Marie-H\u00e9l\u00e8ne Estienne e Franck Krawczyk, traduzione a cura di Luca Delgado, con gli attori Nonhlanhla Kheswa, Jared McNeill, William Nadylam, Rikki Henry, i musicisti Arthur Astier (chitarra), Rapha\u00ebl Chambouvet (piano), David Dupuis (tromba), e il disegno luci di Philippe Vialatte.\nDurante l'edizione 2013 del Napoli Teatro Festival, Brook presenta in anteprima mondiale uno studio sul personaggio ispirato dal racconto breve di Samuel Beckett \"Lo spopolatore, \"con la collaborazione artistica di Marie-H\u00e9l\u00e8ne Estienne, interpretato da Miriam Goldschmidt, nella traduzione di Luca Delgado.\nNel 2014 Brook dirige \"The Valley of Astonishment, \"in scena a Londra, Parigi, New York e in Italia al Teatro il Funaro di Pistoia e al Teatro Cucinelli di Solomeo (PG), per la traduzione ancora a cura di Luca Delgado, con gli attori Kathryn Hunter, Marcello Magni, Jared McNeill e i musicisti Rapha\u00ebl Chambouvet e Toshi Tsuchitori.\nOnorificenze.\nOnorificenze straniere.\nRicevetto il Premio Nonino \"Maestro del nostro tempo\" nel 1991."}
{"id": "92086", "revid": "547992", "url": "https://it.wikipedia.org/wiki?curid=92086", "title": "Festivalbar", "text": "Festivalbar \u00e8 stata una manifestazione canora estiva svoltasi ogni anno principalmente in Italia dal 1964 al 2007.\nStoria.\nL'ideazione e l'affermazione.\nIl Festivalbar nasce nel 1964 da un'idea di Vittorio Salvetti. La misurazione delle preferenze del pubblico avviene attraverso gli ascolti rilevati dai jukebox disseminati nei bar di tutta Italia (da cui il nome della \"kermesse\"): ad ogni apparecchio era applicato un \"contatore\" che rilevava quante volte un brano veniva scelto e di conseguenza suonato. Da questo congegno nacque il neologismo \"gettonare\", dal momento che il brano partiva inserendo nel juke-box un apposito gettone; alla fine dell'estate, a decretare il vincitore era la somma di tutte le \"gettonature\".\nIl Festivalbar ha una sola premiazione finale a settembre, che a partire dal 1966 sar\u00e0 una vera e propria serata televisiva trasmessa sulle reti Rai fino al 1982: dato il crescente riscontro, questa nel 1975 trasloca da Asiago - dove si era svolta sino all'anno precedente, con le eccezioni delle edizioni 1965 (svoltasi a Milano), 1966 e 1967 (svoltesi invece a Salice Terme) - all'Arena di Verona, che ne diventer\u00e0 cos\u00ec sede \"storica\".\nIl pieno successo nella televisione commerciale.\nNel 1983, con il passaggio alle reti Fininvest (dapprima su Canale 5, poi su Italia 1 a partire dal 1989), la manifestazione cambia regolamento e format, piegandosi maggiormente alle logiche degli ascolti televisivi e divenendo uno spettacolo itinerante, ripreso settimanalmente da una diversa piazza d'Italia. Alcune location (come l'arena Alpe Adria di Lignano Sabbiadoro) diventeranno \"storiche\", ospitando la \"kermesse\" per molti anni consecutivi, e nel 1997 due puntate sono state girate nell'Arena di Pola, in Croazia. Anche il meccanismo di voto cambia: le \"gettonature\" assumono un ruolo sempre meno rilevante, data anche la progressiva scomparsa dei juke-box dai bar delle localit\u00e0 di villeggiatura italiane. Il vincitore sar\u00e0 stabilito in base al numero di passaggi radiofonici e televisivi ottenuti e dai risultati di vendita.\nL'edizione del 1986 segna una novit\u00e0 all'interno del solito rituale, cio\u00e8 la nascita del \"Festivalbar 33\"', ovvero la premiazione del miglior 33 giri (poi album) dell'estate. La popolarit\u00e0 di cui ha sempre goduto e lo spazio televisivo guadagnato (sempre maggiore) ha contribuito a rendere il Festivalbar un appuntamento irrinunciabile dell'estate. Non di rado, infatti, \u00e8 proprio dal suo palco che sono lanciati la maggior parte dei cosiddetti \"tormentoni estivi\", e molti artisti emergenti trovano l'adeguato spazio grazie anche all'introduzione, in anni recenti, di un premio speciale (detto \"premio Rivelazione\") per i nuovi talenti.\nIl Festivalbar ha portato fortuna anche a molti dei suoi presentatori: proprio negli anni ottanta, ad esempio, ha segnato il debutto in prima serata di una giovanissima Licia Col\u00f2; inoltre, nel decennio successivo ha costituito un importante trampolino di lancio per Amadeus e Fiorello (che in questa occasione strinse un solido e proficuo sodalizio artistico con Alessia Marcuzzi), entrambi inizialmente deejay e presentatori di programmi musicali ma \"consacrati\" in seguito come intrattenitori e \"showmen\" a tutto tondo.\nEd \u00e8 appunto negli anni novanta che il Festivalbar effettua alcuni aggiustamenti di rotta: inizia infatti tradizionalmente a fine maggio, con un gal\u00e0 di apertura registrato in un'unica serata ma trasmesso in due parti, per proseguire per tutto giugno e luglio con due-tre appuntamenti dalle varie piazze italiane che andranno in onda in seguito (il tempo di \"differita\" va da pochi giorni a una settimana) e suddivisi per distribuire in pi\u00f9 puntate le esibizioni, rigorosamente in playback. Dopo una pausa ad agosto, a settembre va in onda - sempre registrato - il gala finale: a volte in due parti, ma comunque si svolge sempre in un'unica soluzione.\nAssume importanza anche un breve spin-off chiamato \"Anteprima Festivalbar\", in onda a partire dall'edizione del 1987: un montaggio (mandato in onda come striscia quotidiana in vari orari oppure con un unico appuntamento settimanale spesso in seconda serata o in tarda mattinata) di varie riprese nei \"backstage\" o durante le prove, interviste agli artisti e approfondimenti sulla localit\u00e0 ospitante. Queste ultime informazioni vengono poi riprese nella tradizionale \"cartolina\", ovvero una sorta di mini-spot con la voce di Vittorio Salvetti che introduce il luogo che ospita la tappa, in onda durante la puntata vera e propria.\nIn questi anni il Festivalbar condivide spesso il palcoscenico con le selezioni italiane del concorso di bellezza europeo \"The Look of the Year\", che si proponeva di eleggere una miss che rappresentasse l'Italia nelle finali che si sarebbero tenute alla fine dell'estate, dove avrebbero partecipato ragazze provenienti da tutti i paesi europei. A ogni tappa venivano presentate alcune concorrenti di cui per\u00f2 solo una \"passava il turno\" (spesso il metodo utilizzato era la semplice acclamazione del pubblico in piazza, chiamato ad esprimere rumorosamente il suo gradimento per questa o quella ragazza), fino alla proclamazione della vincitrice che solitamente avveniva nella serata finale della manifestazione. Durante una di queste selezioni venne proposta Elenoire Casalegno che, tappa dopo tappa, conquist\u00f2 l'accesso alla finale europea. Allo stesso periodo risale una polemica che port\u00f2 il Ministero dei Beni Culturali a negare le autorizzazioni affinch\u00e9 il gala finale potesse svolgersi nella storica sede dell'Arena di Verona: l'ente negava l'accesso, ufficialmente appellandosi a un divieto normativo, in realt\u00e0 temendo il danneggiamento dell'importante struttura, dato il grandissimo afflusso di pubblico eterogeneo che la manifestazione richiamava. Durante questo periodo di lontananza anche la serata finale assunse un carattere itinerante, svolgendosi ogni anno in una piazza diversa, ma sempre in cornici storicamente e architettonicamente prestigiose tra le quali ricordiamo Piazza degli Scacchi di Marostica, la Piazza del Popolo di Ascoli Piceno e Piazza del Plebiscito a Napoli.\nVittorio Salvetti, ideatore e per molti anni unico presentatore del Festivalbar, muore nel 1998: sempre nello stesso anno, la finale ritorna ad avere luogo nell'Arena di Verona, come aveva fortemente voluto durante l'ultima edizione di cui \u00e8 stato organizzatore. Alla produzione della \"kermesse\" subentra l'anno successivo il figlio Andrea, gi\u00e0 co-conduttore delle edizioni 1987 e 1988.\nLa crisi e la chiusura.\nDal 2002 iniziano a intravedersi i primi segnali di crisi: edizione dopo edizione il numero degli artisti internazionali partecipanti inizia a calare costantemente, viene poi per la prima volta accantonato il playback e molti cantanti iniziano a esibirsi dal vivo. Ciononostante per qualche anno il programma sembra ancora ottenere il favore del pubblico, con discreti risultati in termini di \"share\", ma l'edizione del 2006 registra invece ascolti molto deludenti.\nA causa degli enormi costi per avere sul palco i big della canzone italiana e soprattutto le stelle internazionali - divenuti ormai insostenibili - e aggiungendoci pure la grande difficolt\u00e0 nel reperire quegli sponsor importanti che sono stati da sempre sostanzialmente il vero motore della manifestazione, viene ridotto a sole tre citt\u00e0 il numero delle tappe per l'edizione del 2007: Milano per il gal\u00e0 d'apertura, Catania e - come di consueto - Verona per la finale. La produzione tenta quindi di rilanciare la manifestazione includendo anche Internet tra i mezzi per misurare il gradimento del pubblico: viene aperta una pagina MySpace in cui gli utenti possono dialogare direttamente con lo staff e il cast e visionare contenuti audio e video esclusivi (interviste e riprese dietro le quinte), nonch\u00e9 istituito il \"premio Digital\" al pezzo pi\u00f9 scelto e scaricato dai navigatori, che verr\u00e0 vinto dai Tokio Hotel con il brano \"Monsoon\". Tuttavia, nonostante tali tentativi di rinnovare lo spettacolo rendendolo pi\u00f9 accattivante per il pubblico giovane, quest'edizione si \u00e8 rivelata comunque un flop ed \u00e8 appunto rimasta l'ultima del Festivalbar.\nL'edizione del 2008 infatti, inizialmente annunciata con la conduzione di Teo Mammucari e Lucilla Agosti, non si \u00e8 svolta per mancanza di fondi: nonostante la sua assenza dalle piazze e dagli schermi televisivi, viene tuttavia pubblicata - per l'ultima volta dopo trent'anni - la tradizionale \"compilation\" che raccoglie tutti i successi dell'estate.\nL'artista che ha vinto pi\u00f9 Festivalbar \u00e8 stato Vasco Rossi con tre edizioni all'attivo.\nEdizioni.\nNella seguente tabella sono elencate le singole edizioni, con indicazione dei conduttori e dei vincitori di categoria."}
{"id": "92088", "revid": "7077", "url": "https://it.wikipedia.org/wiki?curid=92088", "title": "Chainmail", "text": "Chainmail \u00e8 un wargame tridimensionale creato da Gary Gygax e Jeff Perren. L'edizione del 1971 comprendeva un supplemento fantasy, uno dei set di regole pi\u00f9 antichi per il wargame tridimensionale fantasy, e comprendeva incantesimi e mostri che sarebbero riapparsi nel gioco di ruolo fantasy \"Dungeons &amp; Dragons\".\nInizi.\nL'uso di miniature Elastolin in scala 40mm per il wargame di ambientazione medievale era popolarizzato dal gioco \"Siege of Bodenburg\" che comparve nella rivista \"Strategy &amp; Tactics\" nel 1967. Questo motiv\u00f2 Jeff Perren a sviluppare alcune pagine di regole per queste miniature. Introdusse alle regole Gary Gygax e la LGTSA. Gygax espanse le regole a 16 pagine e le pubblic\u00f2 nel notiziario della IFW e della Castle &amp; Crusade Society.\nLe regole.\nOgni figura rappresentava 20 uomini. Le truppe erano divise in sei tipi base: fanteria leggera, fanteria pesante, fanteria corazzata, cavalleria leggera, cavalleria media e cavalleria pesante. Il combattimento veniva risolto con il tiro di dadi a sei facce: per esempio quando la cavalleria pesante attaccava la fanteria leggera l'attaccante poteva tirare 4 dadi per uomo, e ogni 5 o 6 indicava un morto. D'altra parte la fanteria leggera tirava in questa situazione un dado per ogni uomo e solo un 6 indicava un morto.\nRegole aggiuntive regolavano le armi da lancio e il fuoco d'artiglieria, movimento e terreno, cariche, fatica, morale e la cattura di prigionieri.\nIl supplemento fantasy.\nLe regole vennero pubblicate con il nome \"Chainmail\" quando furono pubblicate per la prima volta dalla Guidon Games nel 1971. Per questa edizione del gioco Gygax aggiunse regole per la giostra, il combattimento uomo-a-uomo e per battaglie contro creature fantasy. Le regole di combattimento uomo-a-uomo usavano due dadi a sei facce per determinare il successo del colpo e tenevano conto dell'arma dell'attaccante e dell'armatura del difensore. La sequenza delle armature era praticamente identica a quella che venne successivamente usata in \"Dungeons &amp; Dragons\".\nLe creature fantasy e gli incantesimi sfruttavano la popolarit\u00e0 dell'epoca del romanzo \"Il Signore degli Anelli\" e aiutarono le vendite. In un'intervista del 2001 Gygax ricord\u00f2 che:\nOgnuna delle creature fantasy veniva trattata come uno dei sei tipi base di truppa. Per esempio gli halfling venivano trattati come fanteria leggera e gli elfi come fanteria pesante. I giganti corrispondevano a 16 soldati di fanteria pesante, ed occorrevano 12 colpi riusciti cumulativi per ucciderli. I maghi non erano limitati a palle di fuoco e fulmini: potevano lanciare altri incantesimi. Diversamente da \"D&amp;D\" un mago pi\u00f9 potente poteva cancellare l'incantesimo di uno pi\u00f9 debole tirando un 7 o pi\u00f9 con due dadi a sei facce.\nUso con Dungeons &amp; Dragons.\nDave Arneson us\u00f2 \"Chainmail\" nella sua campagna Blackmoor e molti elementi di \"Chainmail\" furono trasferiti integralmente in \"Dungeons &amp; Dragons\" (1974). Infatti l'edizione originale di \"D&amp;D\" raccomandava al lettore il possesso di una copia \"Chainmail\". Gygax era intenzionato ad usare le regole di combattimento di \"Chainmail\" in \"D&amp;D\", anche se forn\u00ec una tabella di attacco basata sul tiro di un dado a 20 facce (D20), che divenne infine lo standard di gioco di \"D&amp;D\".\nIl vantaggio reale dell'usare \"Chainmail\" con \"D&amp;D\" era che permetteva di combattere anche battaglie tra eserciti. Poich\u00e9 \"D&amp;D\" introdusse nuovi incantesimi e mostri, \"Chainmail\" dovette essere aggiornato per descriverle. Gygax decise che la tecnica di trattare ogni creatura fantasy come equivalente a un certo numero di uomini non stava funzionando, ed in \"Swords &amp; Spells\" (1976) opt\u00f2 per un approccio senza dadi, che mediava le caratteristiche di ogni mostro di \"D&amp;D\". A causa probabilmente della produzione affrettata, \"Swords &amp; Spells\" non si diffuse molto.\nProdotti successivi.\nNel 1975 la TSR acquis\u00ec i diritti e pubblic\u00f2 la terza edizione di \"Chainmail\", che fu disponibile fino alla fine degli ottanta. La TSR quindi si concentr\u00f2 sui giochi di ruolo lasciando spazio a competitori come Warhammer della Games Workshop. Nel 1985 la TSR pubblic\u00f2 un successore a \"Chainmail\" intitolato \"Battlesystem\" di cui furono pubblicate due edizioni.\nUn gioco differente basato su una variante semplificata del d20 System fu brevemente disponibile con il nome \"Chainmail\" nel 2002. Fu rimpiazzato l'anno seguente dal \"Dungeons and Dragons Miniatures Game\". Parte dei motivi del cambiamento fu il relativamente debole successo del nuovo \"Chainmail\", basato su tradizionali miniature in metallo, in confronto alla competizione di \"Mage Knight\" che utilizza miniature in plastica predipinte."}
{"id": "92091", "revid": "116579185", "url": "https://it.wikipedia.org/wiki?curid=92091", "title": "Amelia", "text": ""}
{"id": "92092", "revid": "1305772", "url": "https://it.wikipedia.org/wiki?curid=92092", "title": "Patemisco", "text": "Il Patemisco \u00e8 un fiume di breve corso che sorge nel territorio di Massafra (TA).\nRappresenta una manifestazione del fenomeno carsico tipico delle Murge; infatti scorre sotto la Gravina della Madonna della Scala e getta le sue acque nel Mar Grande di Taranto.\nIl suo nome \u00e8 verosimilmente una modifica di \"Potamisco\", diminutivo della parola greca \"potamos\" e significa quindi \"piccolo fiume, fiumiciattolo\".\nNel medioevo, i Normanni donarono sia il fiume Patemisco che la chiesa di Santa Lucia di Massafra alla Badia Benedettina di Cava dei Tirreni. Nel XVII secolo appartenne alla famiglia degli Imperiali, Principi di Francavilla (BR).\nUna volta fiume fecondo per la presenza di vongole fluviali, il Patemisco \u00e8 un fiume inquinato da scarichi abusivi e da sversamenti del vicino depuratore del Comune di Massafra. \nNel 2008 venne impedita la balneazione dall'ASL in seguito ad una moria di pesci \nNel 2010 la provincia di Taranto ha stanziato 800.000 euro al Comune di Massafra per recuperare e bonificare la zona del convento dei Cappuccini e la foce del fiume Patemisco.\nNel 2012 venne impedita la balneazione, analisi condotte da ASL e Legambiente certificarono che la foce era inquinata\nSecondo i risultati delle analisi di Goletta Verde del Mare in Puglia (prelievi effettuati nei giorni 25, 26, 27 e 29 giugno 2013), il fiume Patemisco rientra nei limiti di legge per l'inquinamento delle acque. Pertanto, la zona \u00e8 stata considerata balneabile."}
{"id": "92093", "revid": "767487", "url": "https://it.wikipedia.org/wiki?curid=92093", "title": "Charlot prende moglie", "text": "Charlot prende moglie (\"A Jitney Elopement\"), noto anche come Charlot rapisce Mabel, \u00e8 un film interpretato e diretto da Charlie Chaplin, fu proiettato la prima volta il 1\u00ba aprile 1915.\nTrama.\nUna figlia da maritare e al miglior partito possibile: un conte.\nPeccato che la figlia un innamorato gi\u00e0 ce l'abbia: non \u00e8 conte ma Charlot, nell'occasione un tenero e romantico Charlot, preludio di pi\u00f9 sublimi interpretazioni a venire, e probabilmente Chaplin, a quest'epoca, innamorato lo \u00e8 per davvero della nuova partner Edna Purviance.\nIl padre compiaciuto annuncia alla figlia la visita prossima del blasonato pretendente, ma lei non gradisce, anzi subito comunica l'inatteso avvenimento all'amato Charlot che, sotto la finestra della ragazza, spasima con un fiore da offrirle, e architettano un piano secondo il quale Charlot deve presentarsi al padre come il conte stesso, profittando delle sembianze ancora sconosciute anche al genitore.\nPer quanto leggermente sorpreso dall'aspetto non propriamente nobile del presunto conte, il padre della ragazza lo fa accomodare nella propria casa dispensandogli un'accoglienza confacente al rango.\nDurante la cena per\u00f2, quando gi\u00e0 la servit\u00f9 ha scodellato dei fumanti fagioli (o almeno tali sembrerebbero essere) ecco irrompere nell'abitazione il vero conte, riconoscibile ad occhio nudo, con grande sorpresa e costernazione del genitore e panico dell'impostore che immediatamente sar\u00e0 cacciato a pedate.\nUna passeggiata nel parco tra il conte, la sposa e, leggermente discosto dai piccioncini, il genitore, far\u00e0 incontrare nuovamente loro Charlot che non esita a prelevare la promessa sposa, nonch\u00e9 sua amata e profittando di un'automobile incustodita fuggire a gran velocit\u00e0, rincorsi immediatamente dai gabbati anch'essi a bordo di un'autovettura e dando vita ad una spericolata corsa tra le strade polverose e dissestate di una citt\u00e0 non ancora congestionata dal traffico.\nPregevoli i quadri delle automobili che nell'inseguimento si producono in un duetto quasi danzante di manovre ripetute e alternate.\nLa conclusione sar\u00e0 la caduta in mare, dal solito pontile, degli inseguitori per la gioia degli amanti finalmente liberati.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 1\u00ba aprile 1915."}
{"id": "92097", "revid": "125379164", "url": "https://it.wikipedia.org/wiki?curid=92097", "title": "Festival di Sanremo 1977", "text": "Il ventisettesimo Festival di Sanremo si svolse al Teatro Ariston di Sanremo dal 3 al 5 marzo 1977 e fu presentato da Maria Giovanna Elmi e da Mike Bongiorno che affianc\u00f2 la conduttrice nella serata finale.\nLa direzione musicale fu curata dal maestro Riccardo Vantellini. Invece, i commentatori radiofonici della manifestazione furono Adriana Asti e Umberto Eco.\nDopo 26 edizioni nella storica sede del Casin\u00f2, il Festival dovette traslocare per lavori di ristrutturazione dell'edificio; fu scelto il teatro Ariston che, originariamente inteso come sistemazione temporanea, divenne in seguito la nuova sede permanente del Festival fatta eccezione per l'edizione del 1990. La scelta della nuova sede ebbe, tra i vari effetti, quello di far calare il prezzo dei biglietti di quasi tre quarti. In un embrione di quello che sedici anni dopo sarebbe diventato il \"Dopofestival\", Maurizio Costanzo condusse una trasmissione sul primo canale Rai in seconda serata, dedicata a un dibattito sulla musica leggera tra giornalisti, cantanti e pubblico.\nNelle due serate iniziali, trasmesse solo radiofonicamente e condotte da Maria Giovanna Elmi, su idea di Vittorio Salvetti furono realizzati dei mini spettacoli da parte dei cantanti in gara (questa formula sar\u00e0 poi ripresa da Pippo Baudo per l'edizione 2003 del Festival). Peraltro, la Rai interruppe il collegamento con la serata finale addirittura prima che venisse annunciato il verdetto del vincitore.\nPer la prima volta nei primi tre posti figurarono tre gruppi: a riportare la vittoria furono gli Homo Sapiens con \"Bella da morire\" davanti ai Collage, secondi con \"Tu mi rubi l'anima\" e ai Santo California, sul gradino pi\u00f9 basso del podio con \"Monica\". Donatella Rettore, alla sua seconda partecipazione, lanci\u00f2 caramelle sul pubblico durante la sua esibizione.\nIl 6 marzo, la domenica successiva alla finale, sempre al Teatro Ariston fu realizzato un gal\u00e0 per i 100 anni di registrazioni sonore, presentato da Alberto Lupo.\nParteciparono esponenti del mondo del jazz, della lirica e di altri generi musicali.\nIntervennero al programma gli stessi Homo Sapiens, freschi vincitori, Domenico Modugno, Gigliola Cinquetti e Barry White che ivi registr\u00f2 uno spettacolo di circa un'ora.\nLa registrazione venne mandata in onda qualche mese dopo la conclusione del Festival e lo special di Barry White in settembre.\nSi tratt\u00f2 della prima edizione irradiata a colori anche in Italia, dopo le esperienze precedenti limitate solo all'Eurovisione.\nGli Homo Sapiens furono terzi nelle classifiche di vendita post-Festival, mentre i Collage, giunti secondi, conquistarono la vetta dell'Hit Parade.\nRegolamento.\nEdizione a \"scontro diretto\" fra due cantanti alla volta.\nLa giuria, composta da 25 membri, situata sotto il palco esprimeva immediatamente il voto per un cantante o per l'altro.\nCuriosamente molte votazioni danno per totale di punti 24 e in un caso (Albatros vs Rettore) 26.\nFortunatamente in nessun caso, il voto mancante o in pi\u00f9, fu determinante per il passaggio alla fase successiva.\nIn semifinale arrivarono in sei, per poi ridursi a tre nella votazione finale.\nSia nella semifinale che nella finale, i brani vennero riproposti in forme ridotte (ridotte perch\u00e9 dopo meno di un minuto e mezzo veniva spento l'audio ai microfoni).\nGara.\nTutti i brani (prima volta nella storia del Festival) sono ammessi alla serata finale.\nDurante la serata finale, si scontrarono le seguenti accoppiate, in ordine di apparizione e con il voto dato dalla giuria:\nOrchestra.\nOrchestra diretta dai maestri: Riccardo Vantellini, Natale Massara, Victor Bach, Massimo Salerno, Ezio Leoni, Renato Angiolini, Marcello Faneschi, Rodolfo Grieco, Giacomo Simonelli.\nSigla.\nComposizione del maestro Riccardo Vantellini.\nOspiti.\nQuesti gli ospiti che sono intervenuti nel corso delle tre serate di questa edizione del Festival di Sanremo:"}
{"id": "92098", "revid": "2175", "url": "https://it.wikipedia.org/wiki?curid=92098", "title": "Vaniglina", "text": ""}
{"id": "92100", "revid": "117388744", "url": "https://it.wikipedia.org/wiki?curid=92100", "title": "\u00c9mile Cohl", "text": "Dei circa 300 film realizzati, molti sono andati perduti, ma quelli che rimangono sono la dimostrazione delle sue realizzazioni cinematografiche che hanno ispirato autori come Winsor McCay, Raoul Barr\u00e9, John Randolph Braye e Paul Grimault, alcuni dei quali copiavano direttamente le idee di Cohl; anche Walt Disney ne rimarc\u00f2 l'influenza. Dopo la morte gli venne dedicato un cartone animato ove personaggi come Topolino, Betty Boop e Popeye sono in lutto per la sua morte. Gli \u00e8 stata dedicata una piazza parigina, l'accademia \"\u00c9cole \u00c9mile Cohl\" e il premio annuale di animazione \"Prix \u00c9mile Cohl\".\nNonostante sia considerato l'inventore del disegno animato, non ha mai depositato un brevetto e ha sempre lavorato da solo come un artigiano e ben presto superato dalla tecnologia e dal lavoro di squadra dell'industria cinematografica statunitense che durante il soggiorno americano prese da lui pi\u00f9 di uno spunto tecnico. Per un film della durata di 5 minuti (100 metri) all'epoca servivano 52 disegni al metro. In totale 5 200 disegni. Cohl ha realizzato 300 film\nBiografia.\nNacque a Montmartre in una famiglia di umili condizioni dove suo padre era un venditore di gomma, mentre sua madre era una sarta; rimase orfano della madre nel 1863. Fu poi espulso dall'\u00c9cole Professionnelle de Pantin. Scopr\u00ec di avere talento per il disegno ma la guerra franco-prussiana del 1870 caus\u00f2 la chiusura della fabbrica di suo padre e venne mandato in una scuola meno costosa, l'\u00c9cole Turgot. Si interessa al teatro delle marionette e incomincia a lavorare come caricaturista politico anche durante l'assedio prussiano di Parigi. Partecip\u00f2 attivamente alla vita culturale parigina frequentando circoli culturali divenendo noto come ritrattista di famosi personaggi come Paul Verlaine e Henri de Toulouse-Lautrec. Nel 1873 trova impiego presso un gioielliere.\nNel 1878 conobbe Andr\u00e9 Gill, noto caricaturista parigino e ne diventa assistente; nello stesso periodo assume lo pseudonimo di \"\u00c9mile Cohl\". Divennero note due caricature raffiguranti il presidente francese Patrice MacMahon. Nella prima, \"Aveugle par Ac-Sedan\" (1878), era raffigurato come un mendicante che si fingeva cieco; per questo venne multato e condannato l'11 ottobre 1879 a dieci giorni di carcere; lo scandalo per\u00f2 lo rese famoso.\nA Parigi esistevano all'epoca 250 giornali satirici e, nel 1879, pubblica il suo primo disegno su \"Le Carillon\". Tra il 1880 e 1907 arriva a pubblicare su 129 riviste satiriche. Fa anche l'attore, l'autore e il disegnatore di costumi per il teatro. Nel 1884 si d\u00e0 alla fotografia. Intanto passa, nel disegno, dalla caricatura alle brevi storie.\nDivenne poi membro di un gruppo artistico parigino chiamato \"Hydropathes\" e caporedattore della omonima rivista che incominci\u00f2 a pubblicare dal 28 ottobre 1879. Grazie all'eredit\u00e0 paterna miglior\u00f2 le sue condizioni economiche e, insieme con l'ex architetto Edouard Nor\u00e9s, scrisse due opere teatrali, \"Plus de T\u00eates Chauves\" (1881) e \"Auteur Par Amour\" (1882), che si rivelarono per\u00f2 due insuccessi. L'associazione si sciolse nel 1882 e Cohl incominci\u00f2 a collaborare con un'altra, \"Les Arts incoh\u00e9rents\" per la quale divenne caporedattore della rivista ufficiale, \"La Nouvelle Lune\", contribuendo con caricature; dopo qualche anno l'esperienza si concluse e, nel 1888, Cohl si trasfer\u00ec a Londra, dove sarebbe voluto gi\u00e0 andare da anni, preparandosi studiando l'inglese. A Londra per quasi un decennio pubblic\u00f2 sulla rivista \"Pick Me Up\".\nTorn\u00f2 a Parigi nel 1896, dove incominci\u00f2 una nuova carriera come scrittore e illustratore contribuendo a molte riviste, in particolare \"L'Illustr\u00e9 National\", per la quale realizz\u00f2 dal 1898 in poi diversi fumetti. Convinto della colpevolezza di Dreyfus, realizz\u00f2 diversi cartoni animati contro di lui, in contrasto con Raoul Barr\u00e9 che invece era di parere contrario. Collabor\u00f2 inoltre con le riviste \"Polichinelle\" e \"Le Rire\" producendo fumetti.\nTra il 1890 e il 1907 scrive articoli su ciclismo, pesca e filatelia.\nEntr\u00f2 nel 1907 alla Gaumont come sceneggiatore occupandosi anche di effetti speciali animati per alcuni dei film live-action; un suo disegno del 1891 viene usato in un manifesto di un film Gaumont.\nStudiando l'opera sperimentale di un altro pioniere dell'animazione, J. Stuart Blackton, autore di alcuni cortometraggi animati - \"Humorous Phases of Funny Faces\" (1906) e \"The Haunted Hotel\" (1907), nel 1908 produsse il suo primo cortometraggio animato, \"Fantasmagorie\", nella quale, a differenza di Blackton che disegnava i personaggi con un gesso su una lavagna e poi li filmava, l'animazione di Cohl venne realizzata disegnando centinaia di fogli di carta e, per questo, viene considerato il primo vero cartone animato nella storia del cinema. Il film venne realizzato completamente da solo, occupandosi oltre del disegno anche delle riprese e della regia, oltre che dello sviluppo della pellicola. Il cortometraggio - incentrato sulle metamorfosi di una linea continua - era formato da 700 disegni per appena due minuti di durata; la prima proiezione avvenne a Parigi al Th\u00e9\u00e2tre du Gymnase. L'opera fu un successo di pubblico e apr\u00ec la strada alla realizzazione di cortometraggi animati simili come \"\"Le Cauchemar du Fantoche\" (1908) e \"Un Drame Chez Les Fantoches\"\" (1908), entrambi brevi storie aventi per protagonista un pupazzo, \"Fantoche\"; in questi film al disegno vennero aggiunti materiali diversi come fiammiferi, bottoni e altro che venivano animati per mezzo di effetti speciali in parte ripresi da Georges M\u00e9li\u00e8s e Segundo de Chom\u00f3n. L'anno successivo realizz\u00f2 altri cortometraggi animati di genere documentaristico come \"Les joyeux microbes\" e \"Film sch\u00e9matique de la bataille d'Austerlitz\", e, inoltre, realizz\u00f2 anche un cortometraggio a colori, \"L'\u00e9ventail anim\u00e9\", oltre a film Live action come \"Les locataires d'\u00e0 c\u00f4t\u00e9\" nei quali vennero inseriti cartoni animati. Nel 1910 recit\u00f2 in un suo film, Les Beaux-Arts myst\u00e9rieux, impersonando un clown.\nNel 1910 lasci\u00f2 la Gaumont dopo aver partecipato alla produzione di pi\u00f9 di 80 film e pass\u00f2 a un'altra compagnia cinematografica, Path\u00e9, dove continu\u00f2 a realizzare effetti speciali per una serie di commedie fino al 1911. Poi lavor\u00f2 con molte altre societ\u00e0, come Eclipse e Eclair; per quest'ultima nel 1912 si trasfer\u00ec negli Stati Uniti dove Eclair aveva aperto a Fort Lee, nel New Jersey, uno studio; qui realizz\u00f2 molti film poi andati quasi tutti perduti in un incendio tranne due; realizz\u00f2 anche una serie di cartoni animati basati sul popolare fumetto di George McManus, \"The Newlyweds\", prima serie animata basata su un fumetto.\nRientr\u00f2 in Francia a causa di questioni familiari dove continu\u00f2 a lavorare per la Eclair nella realizzazione di film e documentari di propaganda; non fu in grado di inviare le sue opere negli USA. Insieme con il fumettista Benjamin Rabierfare realizz\u00f2 una serie animata basata sulla serie a fumetti di quest'ultimo, \"Les Dessins Anim\u00e9s de Benjamin Rabier\", che riscosse un grande successo in Francia. A causa del fatto che Cohl pretendeva che il suo apporto fosse accreditato, la collaborazione si interruppe. Nello stesso periodo Cohl realizz\u00f2 un'altra serie animata basata su un famoso fumetto francese, \"Les Pieds Nickel\u00e9s\" di Louis Forton ma sempre a causa della guerra, la serie venne interrotta nel 1918.\nNel 1918 a 61 anni si arruola in una unit\u00e0 dell'esercito statunitense in Francia; finita la guerra, lasci\u00f2 \u00c9clair e si dedic\u00f2 al documentario, riprese nel 1921 un suo personaggio nel cortometraggio \"Fantoche cherche un logement\" ma senza il successo degli esordi e presto fin\u00ec in povert\u00e0, trascorrendo i suoi ultimi decenni dimenticato, in un ospizio; mor\u00ec nel 1938."}
{"id": "92101", "revid": "122521352", "url": "https://it.wikipedia.org/wiki?curid=92101", "title": "Festival di Sanremo 1978", "text": "Il ventottesimo Festival di Sanremo si svolse al Teatro Ariston di Sanremo dal 26 al 28 gennaio 1978 e fu presentato da Maria Giovanna Elmi (alla seconda conduzione consecutiva) con la collaborazione di Stefania Casini, Beppe Grillo e Vittorio Salvetti, quest'ultimo anche organizzatore di tale edizione della manifestazione.\nLa direzione musicale venne affidata per la prima volta ad El Pasador.\nFacendo riferimento ai titoli di testa della manifestazione (riferimento sicuramente ufficiale) la cosa sembrerebbe confermata. Secondo i titoli di testa, Salvetti \u00e8 qualificato quale organizzatore dell'evento mentre, dopo l'indicazione \u00abXXVIII Festival della Canzone Italiana\u00bb segue la dicitura \u00abcon Stefania Casini e Beppe Grillo\u00bb. Dopo tale indicazione, i titoli di testa proseguono riportando la dicitura \u00abpresenta: Maria Giovanna Elmi\u00bb la quale, infatti, si occup\u00f2 di aprire le tre serate della manifestazione con una presentazione generale dell'evento e del regolamento, e delle canzoni in gara. La regia fu affidata ad Antonio Moretti.\nSembrerebbe dunque la prima volta che una donna sia la presentatrice principale del Festival, dopo l'esperienza \"a due\" di Lilli Lembo e Giuliana Calandra nel 1961 (anche se la Calandra fu sostituita nella serata finale da Alberto Lionello). Nella pratica, per\u00f2, la maggior parte del Festival fu presentata dallo stesso \"patron\" Salvetti, il quale annunci\u00f2 i vari cantanti in gara e comunic\u00f2 la totalit\u00e0 dei risultati delle giurie preposte alle votazioni, mentre Stefania Casini si occup\u00f2 principalmente di interviste a personaggi famosi seduti tra il pubblico, a Beppe Grillo furono affidati i monologhi comici, e infine Maria Giovanna Elmi si limit\u00f2 ad aprire tutte le serate con una presentazione generale della manifestazione e del regolamento nonch\u00e9 a introdurre le esibizioni degli ospiti stranieri (in realt\u00e0 era Mike Bongiorno quello atteso per presentare questi ultimi, ma fu bloccato alcune ore dal maltempo e non riusc\u00ec a raggiungere Sanremo in tempo per la diretta); la prima vera conduzione femminile principale della kermesse canora sar\u00e0 quella di Loretta Goggi nel 1986.\nSalvetti condusse il Festival seduto, da una postazione accanto al contatore dei voti (sul lato destro del palco).\nQuesta edizione fu contraddistinta anche da numerosi problemi di natura tecnica che si ebbero spesso sia sul palco che al sistema audio.\nPer la prima ed unica volta nella storia della manifestazione, le prime due serate non vennero mandate in onda nemmeno dalla radio.\nNella serata del 26 i cantanti in gara presentarono il loro brano, senza eliminazioni o votazioni nel corso di \"Sanremo Anteprima\" condotto dalla Casini; nella stessa serata Grace Jones registr\u00f2 un mini concerto di quattro brani, mandato in onda dalla Rai qualche mese dopo. La serata del 27 venne utilizzata invece per il \"Gal\u00e0 delle nazioni\", anch'esso introdotto dalla Elmi, che poi lasci\u00f2 il palco ai cantanti che si succedettero uno di seguito all'altro senza ulteriori presentazioni.\nA suscitare scalpore fu la giovane esordiente Anna Oxa, per via del suo look subito etichettato come punk, suggeritole dal suo scopritore Ivan Cattaneo: la sedicenne venne eletta da alcuni giornali a simbolo di quella giovent\u00f9 traumatizzata dallo squallore di una societ\u00e0 decadente, e da Alberto Bevilacqua come il personaggio stereotipato presente in ogni centro italiano, per\u00f2 carente dal punto di vista vocale.\nLa canzone vincitrice di quest'edizione, \"...e dirsi ciao\" dei Matia Bazar, cos\u00ec come le altre che completarono il podio, la seconda classificata \"Un'emozione da poco\" di Anna Oxa e la terza \"Gianna\" di Rino Gaetano (a cui si deve la prima volta nella storia della manifestazione in cui fu pronunciata e cantata la parola \"sesso\"), ebbero tutte un ottimo riscontro di vendite, sia in Italia sia all'estero (tutte e tre riuscirono a conquistare il primo posto in hit parade).\nRegolamento.\nUna interpretazione per brano, i 14 partecipanti sono divisi nelle categorie \"Cantautori\", \"Complessi\" e \"Interpreti\". Inizialmente erano state ammesse 5 canzoni per ogni categoria, ma uno dei complesso, dichiara in onda lo stesso Salvetti, viene escluso in extremis perch\u00e9 il loro brano risulta gi\u00e0 edito, dunque partecipano alla manifestazione solo 4 \"Complessi\". Tutti i brani vengono ripetuti nella prima serata e partecipano alla finale direttamente, durante la quale vengono ridotti a 9 con una prima votazione.\nL'identit\u00e0 del quinto complesso \u00e8 controversa: Maurizio Arcieri dei Krisma rivendica per s\u00e9 la possibilit\u00e0 di esibirsi al Festival. Diverse fonti indicano i La Strana Societ\u00e0 gi\u00e0 presenti nel 1976 e 1977. Infine, ha definitivamente perso quota l'ipotesi secondo cui il complesso squalificato sarebbero stati i Romans.\nI nove della seconda fase, ripropongono il brano in versione ridotta ed \u00e8 su questi che viene stilata la classifica finale.\nDopo la proclamazione i tre brani vincitori vennero riproposti in playback e, per quel che riguarda \"Gianna\" e \"Un'emozione da poco\", in versione ridotta.\nAl termine della prima serata, la RAI trasmise uno special intitolato \"Sanremo anteprima\", ove i cantanti su base eseguivano un pezzetto della canzone e poi i giornalisti dalle prime due file, facevano dei commenti.\nComposizione delle categorie:\ncategoria \"complessi\": Schola Cantorum, Matia Bazar, Beans, Daniel Sentacruz Ensemble\ncategoria \"cantautori\": Ciro Sebastianelli, Marco Ferradini, Rino Gaetano, Roberto Carrino, Anselmo Genovese\ncategoria \"interpreti\": Dora Moroni, Anna Oxa, Laura Luca, Donato Ciletti, Santino Rocchetti\nOrchestra.\nOrchestra diretta dal maestro El Pasador.\nSigla.\nPaolo Zavallone (El Pasador) - \"Jeans Flower\"\nOspiti cantanti.\nNella serata finale del Festival:\nNel Gal\u00e0 delle Nazioni:\nFred Bongusto e Julio Iglesias presentarono una fantasia dei loro successi."}
{"id": "92103", "revid": "599013", "url": "https://it.wikipedia.org/wiki?curid=92103", "title": "Carlo Speroni", "text": "Gareggiava per la Societ\u00e0 Ginnastica Pro Patria et Libertate di Busto Arsizio, privilegiando le gare sui 5000 e 10000 metri piani, i 20\u00a0km e la corsa campestre.\nBiografia.\nDi professione operaio presso una delle tante industrie tessili di Busto Arsizio, fu chiamato in nazionale per tre olimpiadi (Stoccolma 1912, Anversa 1920 e Parigi 1924).\n1910-1914: i primi, grandi successi.\nEsord\u00ec nel 1910 partecipando a una delle prime edizioni della corsa su strada denominata \"Doppio Giro di Busto Arsizio\". Nello stesso anno vinse il campionato italiano \"giovanetti\" e, successivamente, il Giro di Gaggiano.\nFu il 1912 l'anno in cui Carlo Speroni, ancora giovanissimo, si fece conoscere a livello internazionale: partecip\u00f2 ai campionati italiani della FISA che si tennero allo Stadio Marcantonio Bentegodi di Verona e si classific\u00f2 secondo nei 10\u00a0000 metri, con il tempo di 33'27\"2/5, alle spalle di Alfonso Orlando. La gara non faceva ancora parte del programma ufficiale della competizione, ma veniva utilizzata come prova di selezione per le Olimpiadi di Stoccolma. Il giorno successivo, Speroni divenne campione italiano assoluto nei 20\u00a0km corsi su pista, tagliando il filo di lana in 1h11'29\"2/5. Fu cos\u00ec convocato ai Giochi olimpici di Stoccolma.\nIl 16 giugno 1912 batt\u00e9, a Milano, il record italiano sui 25\u00a0km su pista grazie ad una prestazione di 1h29'36\"1/5, primato precedentemente detenuto da Giacinto Volpati (1h33', 20 settembre 1903) e riscritto solo il 29 giugno 1938 da Umberto De Florentis (1h27'53\"4).\nIl 14 luglio, un giorno dopo il suo diciassettesimo compleanno, partecip\u00f2 alla maratona olimpica di Stoccolma, che si corse a temperature insolite per quelle latitudini. I 30\u00a0\u00b0C registrati provocarono non pochi ritiri di atleti non preparati a quelle condizioni climatiche; addirittura il portoghese Francisco L\u00e0zaro stramazz\u00f2 al suolo poco oltre il trentesimo chilometro di gara e fu ricoverato, dopo mezz'ora, presso l'ospedale della capitale svedese, dove gli fu diagnosticata una grave insolazione che lo port\u00f2 alla morte il giorno successivo, all'alba. In queste condizioni anche Carlo Speroni dovette optare per il ritiro dopo il trentacinquesimo chilometro, che raggiunse in sesta posizione.\nIl 12 maggio 1913 arriv\u00f2 secondo alla Maratona di Milano con 2h44'57\"3/5, battuto solo dal francese Louis Pauteux (2h36'57\"3/5) e seguito dal tedesco Otto Wagner e dall'italiano Ernesto Ambrosini. Il 20 settembre dello stesso anno si conferm\u00f2 campione italiano sui 20\u00a0km su pista a Milano correndo i 53 giri della pista (che misurava 375 metri) in 1h07'57\"2.\nIl 18 maggio dello stesso anno corse le 5\u00a0miglia a Marsiglia, gara durante la quale percorse i 5000 metri in 15'31\" (tempo mai ratificato dalla FISA probabilmente perch\u00e9 ottenuto su una distanza superiore. Speroni concluse la gara in 25'00\"6.\nNel 1914 Speroni conferm\u00f2 le sue capacit\u00e0: il 26 settembre si laure\u00f2 campione italiano assoluto sui 10\u00a0000 metri con il tempo di 32'34\"3/5, nuovo record italiano ufficializzato dalla FISA (nonostante in precedenza altri atleti ottennero prestazioni migliori, mai ratificate): lasci\u00f2 indietro Giuseppe Bausola e Giuseppe Masarotti, che ottennero, rispettivamente, i tempi di 33'33\"1/5 e 34'23\" (circa un minuto e due minuti di distacco da Speroni).\nIl giorno successivo prese parte alla gara dei 5000 metri, ma, consapevole delle ottime condizioni di Primo Brega, prefer\u00ec ritirarsi per risparmiare le sue energie per la gara sui 20\u00a0km, suo cavallo di battaglia. Si riconferm\u00f2 (per la terza volta) campione italiano su questa distanza concludendo la gara in 1h06'36\" (nuovo record italiano e mondiale, seppur mai ratificato dalla IAAF). Durante questa gara Speroni ottenne il record italiano nell'ora di corsa, percorrendo una distanza pari a 18\u00a0060,50\u00a0m, circa 250\u00a0m in pi\u00f9 rispetto al precedente record di Pericle Pagliani; per vedere un nuovo record italiano su questa, oggi insolita, specialit\u00e0 si dovettero aspettare quasi vent'anni: il 6 giugno 1933 Spartaco Morelli corse 18\u00a0157,40\u00a0m in un'ora.\nIl 29 novembre 1914 partecip\u00f2 alla Maratona di Legnano valida per il campionato italiano di maratona. L'atleta bustocco rimase al fianco di Florestano Benedetti fino al ventesimo chilometro, distanziandolo di 100\u00a0m durante chilometro successivo; Speroni fu costretto a due soste indesiderate, ma sembrava comunque in grado di vincere il titolo italiano. Al trentesimo chilometro conservava ancora 45\" di vantaggio rispetto Umberto Blasi che, al trentaseiesimo chilometro, lo riprese facendo cedere Speroni, che si ritir\u00f2. Blasi concluse la gara in 2h38'00\"1/5, miglior prestazione italiana di 48\" pi\u00f9 veloce rispetto a quella ottenuta da Dorando Pietri a Buenos Aires il 24 maggio 1910.\n1915-1919: gli anni della prima guerra mondiale.\nNel 1915, con l'intervento dell'Italia nel primo conflitto mondiale, lo sport italiano sub\u00ec un importante diradamento della frequenza delle competizioni (in quest'anno, infatti, non si svolsero i campionati italiani di atletica leggera, cos\u00ec come nel 1916, 1917 e 1918).\nIl 28 febbraio Carlo Speroni vinse una gara di cross-country al Lido d'Albaro di Genova, organizzata dalla F.I.S.A. e dalla Gazzetta dello Sport. Il percorso di 8 km fu compiuto dal campione nazionale, che gareggiava per l'U. S. Bustese, in 24' 50\".\nIl 18 aprile Speroni corse, a Busto Arsizio, le 5\u00a0miglia in 26'08\"0. Questa fu una delle poche gare alle quali l'atleta partecip\u00f2 in questo periodo, fino ad arrivare al 24 ottobre quando, a Milano, fece parlare di s\u00e9 aggiudicandosi in 24'30\" la corsa su strada di 7,5\u00a0km organizzata dalla societ\u00e0 Agamennone di Milano, battendo Amilcare Brunelli e Antenore Negri.\nNon fu chiamato alle armi per malattia, cos\u00ec il 23 gennaio 1916 pot\u00e9 primeggiare nella Coppa d'Inverno su strada (8,8\u00a0km) davanti ad Antenore Negri, Angelo Malvicini, Ettore Comi e Costante Lussana, quest'ultimo convalescente dalle ferite riportate in guerra.\nNel 1916 ottenne varie vittorie in diverse manifestazioni, la pi\u00f9 importante delle quali fu quella del Criterium Nazionale FISA, che corrispondeva a un titolo tricolore non ufficiale, in quanto, come gi\u00e0 detto, i campionati italiani erano stati sospesi. Partecip\u00f2 alla gara dei 5000 metri vincendo in 16'18\"3/5. Anche nella Monza-Milano ottenne il primo posto fermando il cronometro a 1h09'54\"4/5 sui 18\u00a0km.\nIl 23 gennaio 1916 vinse a Pavia la \"Coppa d'Inverno\" (8,8\u00a0km in 28'00\"); Il 2 aprile vinse la corsa campestre organizzata a Milano dalla FISA, correndo gli 8,7\u00a0 della gara in 28'13\"6. Il 28 maggio, sempre a Milano, partecip\u00f2 al meeting nazionale dell'Unione Sportiva Milanese e Pro Patria Milano, vincendo sia sugli 800 metri (2'07\"8) che sui 12\u00a0km (39'30\").\nIl 4 giugno 1916 vinse il \"Giro dei Quattro Ponti\" a Torino, concludendo in 28'10\", mentre una settimana dopo si impose alla \"Coppa Excelsior\", organizzata a Monza. Il 9 luglio corse gli 8\u00a0km dell'ottava edizione della \"Coppa Malvezzi\" di Milano in 24'23\", anche in questo caso conquistando la medaglia d'oro.\nQuesti successi furono, probabilmente, conseguenza del fatto che molti mezzofondisti italiani erano stati arruolati. Tra questi Carlo Martinenghi, impegnato quattro anni al fronte da artigliere. Molti altri caddero al fronte (ricordiamo Michele Ambrosini, Egidio Bertazzoni, Italo Damiani, Luigi Fadori, Mario Givertini, Pietro Lamberti, Italo Mazzarocchi, Alfredo Zanaboni, Vincenzo Zappal\u00e0) o dovettero rinunciare all'attivit\u00e0 agonistica in seguito ai danni subiti in combattimento (Ernesto Ambrosini fu gravemente colpito nel 1915; Angelo Grosselli sopravvisse allo scoppio di una bomba a mano in Carnia; Costante Lussana riport\u00f2 gravi ferite al Mrzli).\nDa queste tristi condizioni ebbe vantaggio anche Armando Pagliani che in diverse gare diede del filo da torcere a Speroni. Il 15 aprile 1917 l'atleta bustocco non partecip\u00f2 alla consueta gara podistica della \"Post Resurgo Libertas\", che vide Pagliani vittorioso. I motivi di questa assenza furono il matrimonio di Speroni con Maria Antonini (dalla quale ebbe poi due figli, Giancarlo e Renata) e la successiva luna di miele.\nIl 28 settembre 1917 Armando Pagliani gli soffi\u00f2 il record italiano della mezz'ora (9487\u00a0m), stabilendo anche quello sui 3000 metri (9'02\"0) e sui 5000 metri (15'24\"3/5). Successivamente Speroni dovette subire altre due sconfitte da parte di Pagliani.\nCarlo Speroni: atleta soldato.\nNel 1917 giunse la chiamata alle armi anche per Speroni che vest\u00ec la divisa del 73\u00ba Fanteria di Lecco. Non fu mai impiegato nelle trincee, ma partecip\u00f2 attivamente al servizio di propaganda. Nel biennio 1918-1919 gareggi\u00f2 quasi esclusivamente a livello militare.\nIl 20 marzo 1918 \"La Gazzetta dello Sport\", previa autorizzazione del Comando Supremo, diede vita all\"Opera Nazione per l'Addestramento Sportivo del Soldato\" che aveva come scopo quello di \"agevolare lo svolgersi di gare sportive fra i militari, sia al fronte che nei depositi, sia combattenti che reclute; offrire attrezzi ed oggetti per le gare esclusivamente ai reparti combattenti; dotare di premi in denaro o medaglie siffatte manifestazioni\". Numerosissime furono le gare di corsa campestre organizzate in questi anni.\nIl 17 febbraio (un mese prima della fondazione dell'ONASS) il Parco di Monza ospit\u00f2 una delle prime gare di corsa campestre riservate agli organi militari e a vincere fu proprio il soldato Carlo Speroni in 24'15\", lasciando indietro il tenente Mario Candelori. Solo una settimana dopo, nuovamente a Monza, si corse un altro cross di 7\u00a0km che vide vincitore Ernesto Ambrosini (26'31\") e Carlo Speroni secondo di 100\u00a0m.\nIl 28 aprile nella campestre della \"Divisione Brescia\" che si tenne presso l'ippodromo Santa Chiara di Bergamo, fu nuovamente Speroni a trionfare, battendo il mitragliere Angelo Malvicini e il bersagliere Lazzaro Parisio.\nSperoni partecip\u00f2 anche a diverse competizioni militari su strada e su pista. Tra queste, una manifestazione interalleata di propaganda bandita da \"Il Giornale d'Italia\" si tenne a Roma, in Piazza di Siena, il 24 marzo 1918. L'atleta bustocco vinse il cosiddetto \"Gran Premio Reale\" nei 5000 metri in 16'04\"2. Il 7 aprile prese parte al Giro di Torino classificandosi terzo alle spalle di Valerio Arri (bronzo olimpico ad Anversa 1920 nella maratona) e Carlo Balzarini.\nIl 20 luglio 1918 Speroni primeggi\u00f2 tra i 42 partenti nella maratonina sulle 15\u00a0miglia al meeting internazionale organizzato a Stamford Bridge, Londra, dal \"Molinari Athletic Club\". Il suo tempo fu 1h23'41\"1/5.\nSeguirono numerose, fino al dicembre 1918, gare e meeting interalleati che videro la vittoria di Speroni, ma anche qualche delusione, come il ritiro, duramente criticato da \"La Gazzetta dello Sport\", dalla Traversata di Busto Arsizio che si svolse il 3 novembre 1918.\nIl 26 gennaio 1919 a Roma corse 8860\u00a0m in mezz'ora e il 13 aprile si ciment\u00f2 nella specialit\u00e0 dei 1200 metri siepi (i 3000 siepi verranno introdotti solo nel 1923); la gara si corse a Genova e Speroni concluse con un discreto 3'57\"0.\nA circa sette mesi dalla cessazione delle ostilit\u00e0 del conflitto mondiale con il Trattato di Versailles, Parigi ospit\u00f2 i Giochi Interalleati, una sorta di Olimpiade militare circoscritta agli stati e ai territori vincitori del conflitto voluta dal capo del corpo di spedizione americano, generale John Joseph Pershing: vi presero parte 1415 atleti-soldati di 19 paesi. Il 4 luglio 1919 Speroni gareggi\u00f2 nella maratonina sulla distanza di 16\u00a0km, ma si ferm\u00f2 prima del traguardo.\n1920-1923: le ritrovate soddisfazioni.\nSul finire del 1919 Speroni torn\u00f2 a gareggiare da atleta civile, ma decise di non partecipare ai campionati italiani che si tennero a Milano. Prese parte, invece, ad un'altra gara che si teneva in concomitanza con i campionati: a Verona eguagli\u00f2 il record italiano sui 5000 metri, pari a 15'24\"3/5, detenuto da Pericle Pagliani.\nIl 20 ottobre, a Busto Arsizio, corse in mezz'ora 9170\u00a0m mentre, un mese dopo a Roma, fuori gara, stabil\u00ec sui 5000 metri il tempo di 15'29\".\nIl 1920 inizi\u00f2 nel migliore dei modi per Speroni. Arriv\u00f2 a correre le 5\u00a0miglia in 26'13\"0 il 28 marzo, mentre il 6 giugno complet\u00f2 i 10\u00a0000 metri in 33'03\"0. Il successivo 4 luglio, a Milano, ottenne la miglior prestazione dell'anno sui 10\u00a0km, pari a 32'19\"35.\nDopo il periodo della guerra, la prima trasferta internazionale di Carlo Speroni fu quella in occasione dei Giochi olimpici di Anversa 1920, dove gareggi\u00f2 sia sui 5000 metri che sui 10\u00a0000 metri. Sulla distanza pi\u00f9 lunga, il 19 luglio pass\u00f2 il turno di qualificazione posizionandosi quarto in batteria, arrivando a 25\u00a0m dal finlandese Heikki Liimatainen, che concluse in 32'08\"1/5. Speroni rinunci\u00f2 poi alla finale per concentrare i suoi sforzi sui 5000 metri, gara nella quale dovette misurarsi con un grande dell'atletica mondiale dell'epoca: Paavo Nurmi. Lo incontr\u00f2 gi\u00e0 nella batteria di qualificazione e lo batt\u00e9 in 15'27\"3/5, tempo che gli consent\u00ec la vittoria della batteria e il passaggio alla fase finale. Il 17 luglio si corse la finale e Carlo Speroni rimase in testa per i primi tre giri di pista, concludendo la sua gara (vinta dal francese Joseph Guillemot seguito da Paavo Nurmi) in settima posizione, scendendo, molto probabilmente, sotto la soglia dei 15'30\".\nMa l'esperienza olimpica per Speroni non si ferm\u00f2 qui: prese parte ai 3000 metri a squadre insieme a Carlo Martinenghi, Ernesto Ambrosini e Augusto Maccario. Nelle qualificazioni si posizion\u00f2 11\u00ba, mentre arriv\u00f2 17\u00ba in finale, contribuendo alla conquista del 5\u00ba posto per la squadra italiana (Ambrosini arriv\u00f2 11\u00ba, Maccario 16\u00ba e Martinenghi 19\u00ba).\nAi campionati italiani di Roma 1920 ottenne la sua prima doppietta nazionale, vincendo il titolo italiano sui 5000 metri (16'06\"2/5) e sui 10\u00a0000 metri (33'05\"1/5).\nNel 1921 Speroni ottenne ottimi risultati nei 5000 metri: 15'27\"3/5 (Busto Arsizio, 3 aprile), 15'50\"0 (Milano, 30 aprile), 15'45\"2/5 (Gallarate, 17 luglio), 15'49\"0 (Busto Arsizio, 7 agosto), 15'30\"4/5 e 15'30\"3/5 (Busto Arsizio, 13 e 17 novembre).\nQuasi un anno dopo l'Olimpiade, il 16 maggio 1921, Speroni vinse sulle 3\u00a0miglia in un meeting ospitato a Londra con il tempo di 15'20\"1/5.\nIl 19 e 20 settembre partecip\u00f2 ai campionati italiani di Bologna: ottenne il titolo nazionale nei 5000 e nei 10\u00a0000 metri, rispettivamente con i tempi di 15'40\"2/5 e 32'31\"2/5 (quest'ultimo, settimo risultato mondiale dell'anno, inferiore solo a Paavo Nurmi, Erik Backman, Gustaf Mattsson, Hannes Kolehmainen, Louis Corlet e Teodor Koskenniemi.\nIl 20 novembre 1921 si tenne l'edizione inaugurale della Staffetta Nazionale Milano-Busto Arsizio, alla quale Speroni partecip\u00f2 contribuendo alla vittoria della Pro Patria et Libertate.\nIl 14 maggio 1922 sottrasse ad Armando Pagliani il record italiano sui 3000 metri durante una gara a Busto Arsizio, tagliando il traguardo in 9'01\", un secondo in meno rispetto al precedente record (ma rimase imbattuto solo per cinque mesi).\nIl 21 maggio partecip\u00f2 al meeting per il premio \"Jean Bouin\" che si tenne a Marsiglia, andando a vincere su quel Joseph Guillemot che vinse i 10\u00a0000 metri olimpici e che in questa occasione dovette ritirarsi per un'indisposizione. Speroni vinse la gara di 5\u00a0miglia in 26'33\"3/5. Il 9 luglio dello stesso anno, a Praga, Speroni vinse una gara sui 10&amp;000 metri correndo in 33'19\"0.\nIl 16 e il 17 settembre 1922 la citt\u00e0 di Busto Arsizio ospit\u00f2 15 delle 33 gare in programma ai campionati italiani di atletica leggera (le altre 18 si svolsero al campo della Societ\u00e0 Ginnastica Milanese \"Forza e Coraggio\" a Milano). La pista, ubicata in via XX\u00a0settembre, oggi non pi\u00f9 presente, era lunga 414\u00a0m e aveva un rettilineo finale di 150\u00a0m. Furono cinque gli atleti schierati dalla Pro Patria et Libertate, tra i quali Carlo Speroni e suo fratello Antonio. Carlo gareggi\u00f2 sui 5000 metri conquistando \"solo\" il terzo gradino del podio con 16'00\"4/5. Davanti a lui Ernesto Ambrosini (15'18\"4/5, primato nazionale) e Primo Brega (15'21\"1/5). And\u00f2 un po' meglio ad Antonio Speroni, che si classific\u00f2 secondo sui 20\u00a0km su pista con un tempo pari a 1h12'08\".\nNel 1923 Carlo Speroni non fece registrare grandi tempi, n\u00e9 sui 5000 metri, n\u00e9 sui 10\u00a0000 metri. Ai campionati italiani di Bologna si dovette ritirare durante la gara dei 10\u00a0000 metri. Si dovette accontentare, quindi, della vittoria del Giro podistico di Como, svoltosi il 28 ottobre.\nNel 1923, durante il II Challenge \"Pedro Prat\" di Barcellona, gara podistica internazionale organizzata dal Futbol Club Barcelona in occasione del 25\u00ba anniversario della fondazione, vinse una gara di 14,125\u00a0km con il tempo di 51'08\"4/5. In questa gara, tra i cento partecipanti, c'erano anche gli italiani Romeo Bertini (3\u00ba) e Angelo Davoli (8\u00ba). Il successo di Speroni si ripet\u00e9 anche nell'edizione successiva della competizione.\n1924: la terza Olimpiade di Speroni e il ritiro dalle gare.\nIl 1924 era l'anno del terzo appuntamento olimpico per Carlo Speroni. Fu una stagione di tutto rispetto, in quanto ottenne tempi discreti sui 5000 metri, mentre sui 10\u00a0000 metri, il 16 marzo, eguagli\u00f2 il record italiano (32'18\") ottenuto da Dorando Pietri a Buenos Aires il 24 maggio 1910.\nIl successivo 11 maggio Speroni abbass\u00f2 ulteriormente il record, facendolo arrivare a 32'03\"4/5 (nona prestazione mondiale dell'anno).\nLa preparazione olimpica per la squadra italiana avvenne a Busto Arsizio, citt\u00e0 che era diventata quasi la capitale dell'atletica leggera, soprattutto a livello femminile, e che vide il miglioramento di ben 18 record nazionali solo tra il 1920 e il 1924 (nel 1922 aveva anche ospitato 18 delle 32 gare in programma ai campionati italiani). Erano presenti anche diversi atleti provenienti dalle colonie italiane tra i quali i pi\u00f9 promettenti furono Mareg Mangasci\u00e0 e Tecla Redd\u00e0, in grado di correre gli 800 metri rispettivamente solo in 2'18\" e 2'23\", tempi che in alcun modo potevano permettere loro la partecipazione ai Giochi olimpici di Parigi.\nLa spedizione olimpica italiana non fu un successo, se non per Ugo Frigerio, vincitore della 10\u00a0000 metri di marcia, e Romeo Bertini, medaglia d'argento nella maratona. Per Speroni fu un'esperienza deludente in quanto si ritir\u00f2 sia nei 10\u00a0000 metri che nella corsa campestre (gara che vide arrivare al traguardo solo 15 dei 38 atleti partecipanti, spossati dai 36\u00a0\u00b0C all'ombra della capitale francese).\nAi campionati italiani di atletica leggera di quell'anno vinse con agio sulla distanza dei 10\u00a0000 metri, registrando il tempo di 34'29\".\nIl 13 settembre lim\u00f2 il suo personale sui 3000 metri a 8'59\"0.\nAi campionati italiani del 1925 vinse la gara dei 10\u00a0000 metri (32'28\"3/5).\nSempre nel 1925, Speroni aveva preparato la stagione per tentare l'abbattimento del record italiano sui 5000 metri. Ci prov\u00f2 il 17 maggio a Busto Arsizio, dove venne organizzata un'apposita gara, ma arriv\u00f2 per lui una grande, imprevista delusione: dopo aver percorso otto giri di pista (2930\u00a0m) Speroni, che aveva un vantaggio di 50\u00a0m sul suo inseguitore, Angelo Davoli, perse letteralmente i calzoncini. Tent\u00f2 di proseguire nella corsa, ma a 10\u00a0m dal raggiungimento della distanza delle \u00a0miglia cedette, gettandosi a terra piangendo, rinunciando cos\u00ec all'impresa.\nIl 25 giugno 1926, a Gallarate, corse i 5000 metri in 15'45\"0: fu il suo ultimo risultato soddisfacente su pista. Continu\u00f2 a partecipare a gare di corsa campestre e su strada, fino al 1928, quando la vittoria del Giro di San Remo sanc\u00ec il suo addio alle corse. la scelta di questa come sua ultima gara probabilmente dipese dal fatto che proprio a San Remo, dal 1923, aveva preso residenza il grande Dorando Pietri.\nDal 1936 al 1966 fu massaggiatore del settore calcio della Pro Patria et Libertate, societ\u00e0 per la quale svolse anche i ruoli di consigliere, \"team manager\" e accompagnatore di atleti e atlete di diverse discipline (dall'atletica leggera alla ginnastica, dalla scherma al ciclismo, fino alla neonata palla al cesto femminile). Fu anche scelto per coprire il ruolo di custode della palestra di via Concordia di Busto Arsizio.\nDal 1971 lo stadio di Busto Arsizio \u00e8 intitolato a suo nome.\nRecord nazionali.\nCarlo Speroni entr\u00f2 sei volte nelle liste dei primatisti italiani:"}
{"id": "92107", "revid": "601933", "url": "https://it.wikipedia.org/wiki?curid=92107", "title": "Broca", "text": ""}
{"id": "92108", "revid": "104458", "url": "https://it.wikipedia.org/wiki?curid=92108", "title": "La Punt Chamues-ch", "text": "La Punt-Chamues-ch (toponimo romancio; in italiano storico \"Ponte-Campovasto\", toponimo ufficiale fino al 1943) \u00e8 un comune svizzero di 749 abitanti del Canton Grigioni, nella regione Maloja.\nGeografia fisica.\nLa Punt Chamues-ch \u00e8 situato in Alta Engadina, sul fiume Inn; dista 13\u00a0km da Sankt Moritz, 54\u00a0km da Tirano, 66\u00a0km da Coira e 137\u00a0km da Lugano. Il passo dell'Albula \u00e8 situato nel territorio del comune. Il punto pi\u00f9 elevato del comune \u00e8 la cima del Piz \u00dcertsch (3 268\u00a0m s.l.m.), sul confine con Berg\u00fcn.\nInfrastrutture e trasporti.\n\u00c8 servito dalle stazione ferroviaria omonima della Ferrovia Retica, sulla linea del Bernina."}
{"id": "92110", "revid": "767487", "url": "https://it.wikipedia.org/wiki?curid=92110", "title": "Gau\u1e0dap\u0101da", "text": "L'opera a lui attribuita, il \"Gau\u1e0dap\u0101d\u012byak\u0101rik\u0101\" (anche \"Gau\u1e0dap\u0101dak\u0101rik\u0101\", \"M\u0101\u1e47d\u016bkya k\u0101rik\u0101\" o \"\u0100gama\u015b\u0101stra\"), si compone di 215 versi suddivisi in quattro libri: \"\u0100gama prakara\u1e47a\" (29 versi), \"Vaitathya prakara\u1e47a\" (38 versi), \"Advaita prakara\u1e47a\" (48 versi), \"Al\u0101ta\u015banti prakara\u1e47a\" (100 versi).\nQuesta opera \u00e8, quantomeno nel primo libro che lo compone, un commentario alla \"M\u0101\u1e47d\u016bkya Upani\u1e63ad\" e, nel suo complesso, il primo trattato inerente al \"non-dualismo assoluto\" (\"keval\u0101dvaita\").\nQuello che sappiamo della vita di Gau\u1e0dap\u0101da riguarda esclusivamente congetture inerenti al suo nome."}
{"id": "92111", "revid": "104458", "url": "https://it.wikipedia.org/wiki?curid=92111", "title": "Madulain", "text": "Madulain (endonimo romancio; in tedesco \"Madulein\", ufficiale fino al 1943; in italiano \"Madulene\") \u00e8 un comune svizzero di 229 abitanti del Canton Grigioni, nella regione Maloja.\nGeografia fisica.\nMadulain \u00e8 situato in Alta Engadina, sulla sponda sinistra dell'Inn; dista 14\u00a0km da Sankt Moritz, 63\u00a0km da Tirano, 67\u00a0km da Coira e 139\u00a0km da Lugano. Il punto pi\u00f9 elevato del comune \u00e8 la cima del Piz Val M\u00fcra (3 162\u00a0m s.l.m.), che segna il confine con S-chanf e Zuoz. \nSociet\u00e0.\nLingue e dialetti.\nLa lingua ufficiale \u00e8 il tedesco, al quale si affianca l'italiano. .\nInfrastrutture e trasporti.\n\u00c8 servito dalla stazione ferroviaria omonima della Ferrovia Retica, sulla linea del Bernina."}
{"id": "92112", "revid": "599013", "url": "https://it.wikipedia.org/wiki?curid=92112", "title": "Sat", "text": ""}
{"id": "92117", "revid": "1318658", "url": "https://it.wikipedia.org/wiki?curid=92117", "title": "Fabric", "text": ""}
{"id": "92119", "revid": "709565", "url": "https://it.wikipedia.org/wiki?curid=92119", "title": "Ciclo di Cthulhu", "text": "Il ciclo di Cthulhu, anche noto come \"Miti di Cthulhu (Cthulhu Mythos)\", \u00e8 il ciclo letterario che comprende la parte pi\u00f9 importante della produzione letteraria di Howard Phillips Lovecraft (1890-1937). Il termine fu ideato da August Derleth dopo la morte di Lovecraft nel tentativo di sistematizzare i riferimenti ai personaggi presenti nella diverse opere. Alcuni autori ritengono questa sistematizzazione una forzatura: per esempio Dirk W. Mosig ha proposto come nome alternativo \"Ciclo del Mito di Yog-Sothoth\".\nLovecraft fu un influente autore di romanzi brevi e racconti di difficile classificazione (a met\u00e0 fra la fantascienza, il fantasy e l'horror \"cosmico\"), ambientati in ere precedenti l'avvento dell'umanit\u00e0 quando la terra era giovane e abitata da razze extraterrestri con dei propri Dei, noti anche come \"Grandi Antichi\" (dei quali il pi\u00f9 conosciuto, ma non il pi\u00f9 importante, \u00e8 appunto Cthulhu) e i cui retaggi arrivano fino all'epoca contemporanea dell'autore.\nDiversi elementi degli scritti di Lovecraft e in particolare dei Miti di Cthulhu sono stati spesso utilizzati nella cultura popolare come modelli stilistici per ambientazioni e per personaggi orribili o soprannaturali.\nL'intero ciclo \u00e8 attraversato da numerosi \"leitmotiv\" come, ad esempio, il \"Necronomicon\", uno pseudobiblium scritto dall'arabo pazzo Abdul Alhazred col quale sarebbe possibile evocare personaggi indicate come \"Quelli di Fuori\".\nOpere del ciclo.\nPer ogni racconto \u00e8 indicata la data (presunta) di stesura. La traduzione dei nomi \u00e8 quella data da Gianni Pilo e Sebastiano Fusco. Tutti i racconti sono indipendenti l'uno dall'altro, e non seguono un ordine particolare.\nNon sono state incluse le opere che fanno parte del \"Ciclo dei sogni\", che seppur contenendo elementi del Ciclo di Cthulhu se ne separano nettamente per toni e contenuti.\nSecondo l'edizione di \"Tutti i racconti\", Mondadori (a cura di Giuseppe Lippi), i racconti che possono ritenersi precursori del ciclo sono invece i seguenti:\nCirca i racconti che seguono \"Il richiamo di Cthulhu\" non c'\u00e8 universale accordo.\nPersonaggi del ciclo.\nNei racconti di Lovecraft non vi sono personaggi seriali, a eccezione del suo alter ego Randolph Carter (che tuttavia compare in opere non considerate come parte dei cosiddetti \"Miti\") e gli autori dei pseudolibri pi\u00f9 volte citati: Abdul Alhazred o il Conte D'Erlette. Alcuni personaggi dei suoi lavori sono:\nInfluenza nella cultura di massa.\nLetteratura\nMolti sono gli scrittori che hanno collaborato con Lovecraft, come Clark Ashton Smith, Robert Ervin Howard e Fritz Leiber, attingendo a loro volta alle sue opere. Stephen King e Neil Gaiman sono tra gli autori moderni influenzati dai racconti lovecraftiani.\nFumetti\nAnche alcuni fumetti hanno tratto ispirazione dall'opera di Lovecraft, tra i quali \"Batman\", \"Dylan Dog\", \"M\u00e9tal Hurlant\", \"Martin Myst\u00e8re\", Dampyr, \"Soul Eater\", \"Djustine\" e \"Zagor\". Nel 2010 il fumettista Alan Moore ha scritto un trittico di fumetti (\"Neonomicon\", \"Il cortile\" (\"The Courtyard\") e \"Providence\") ispirati al ciclo di Cthulhu. Il manga di Masamune Shirow \"Orion\" contiene riferimenti e citazioni di tipo lovecraftiano.\nCinema e televisione\nTra le pellicole cinematografiche in parte tratte dalle opere dello scrittore vi sono \"La citt\u00e0 dei mostri\", \"...E tu vivrai nel terrore! L'aldil\u00e0\", \"Paura nella citt\u00e0 dei morti viventi\", \"Re-Animator\", \"Jason va all'inferno\", \"Il seme della follia\" e \"Dagon - La mutazione del male\", oltre alla serie \"La casa\". Anche alcuni serie televisive contengono, in qualche episodio, riferimenti ai Miti di Cthulhu, tra le quali \"South Park\", \"Doctor Who\", \"Supernatural\" e \"Andromeda\".\nMusica\nTra i gruppi musicali, in particolare vicini al heavy metal, influenzati dallo scrittore vi sono Black Sabbath, Iron Maiden, Metallica, Mercyful Fate, 1349, Therion, Nile, Blue \u00d6yster Cult, GWAR, Morbid Angel e Rage. Due band hanno scelto di chiamarsi con in nome dell'artista di Providence, i H. P. Lovecraft e i Lovecraft. Anche deadmau5, produttore e dj Canadese, ha tratto ispirazione da Cthulhu per tre sue canzoni.\nGiochi\nAnche giochi e videogiochi hanno tra le propriet\u00e0 caratteristiche elementi che richiamano la filosofia e l'universo lovecraftiano; tra questi vi sono Bloodborne, \"Alone in the Dark\", ', ', \"Il richiamo di Cthulhu\", ', ', \"The Witcher\", \"Silent Hill\", \"Fallout 3\", \"Tales of Symphonia\", \"Penumbra\", \"Quake\", \"Terraria\", \"Fate/Grand Order\", \"World of Warcraft\", Starcraft."}
{"id": "92121", "revid": "125736227", "url": "https://it.wikipedia.org/wiki?curid=92121", "title": "Poschiavo", "text": "Poschiavo (toponimo italiano; in tedesco \"Puschlav\", desueto, ) \u00e8 un comune svizzero di 3\u00a0516 abitanti del Canton Grigioni, nella regione Bernina della quale \u00e8 capoluogo.\nIn origine era il solo comune e la sola parrocchia di tutta la Val Poschiavo; \u00e8 un'importante piazza di trasbordo sulla strada del passo del Bernina.\nGeografia fisica.\nPoschiavo si trova in un'ampia conca dell'omonima Valle di Poschiavo, laterale della Valtellina. Essa \u00e8 percorsa dal fiume Poschiavino, che nasce nell'alta Val Lagun\u00e9, presso il passo della Forcola, a 2328\u00a0m e sfocia nell'Adda in territorio italiano poco a valle di Tirano, a 414\u00a0m. Dista 16\u00a0km da Tirano, 117\u00a0km da Coira 135\u00a0km da Lugano e 177\u00a0km da Milano. \u00c8 servito dalle stazioni ferroviarie della Ferrovia retica Miralago, Le Prese, Li Curt, Poschiavo, Privilasco, Cadera, Cavaglia, Alp Gr\u00fcm e Ospizio Bernina sulla linea internazionale Tirano-Sankt Moritz.\nIl punto pi\u00f9 elevato del comune \u00e8 la cima del Piz Pal\u00fc (3905\u00a0m s.l.m.), sul confine con Pontresina e Lanzada. Posti a nord-est del territorio, in Val di Campo suggestivi sono il Lago di Val Viola e il Lago di Saoseo. Molti sono i laghi alpini dall'acqua cristallina e numerose le cime raggiungibili a piedi; una per tutte il Pizzo Sassalb, che con il suo calcare bianco domina Poschiavo.\nOrigine del nome.\nIl toponimo \"Poschiavo\" (lat. medievale \"postclavae\", dativo locativo di \"postclava[m]\" con caduta della -m finale, scritto in lat. medioevale \"postclave\", il che ha determinato per paronimia il mascolino Posclavio &gt; Poschiavo) non viene da lat. \"clavis\" = it. \"chiave\", \"clava\" = \"mazza\", o da \"postlacum\" che avrebbe dato un volgare \"puslagh,\" ma dal preindoeuropeo *\"klava\", secondo Devoto: \u00abammasso di massi provenienti da uno scoscendimento\u00bb (quello che ha creato la chiusa di Meschino con la Mota da 'l Mes-chin, al Cef e la Livera), radice che ritroviamo in Chiavenna, da \"Clav\"enna, costruita sui massi del preistorico scoscendimento della Valcondria, o in Chiavari (Liguria), da \"Clava\"ri, citt\u00e0 costruita su un vasto cono di deiezione.\nStoria.\nEvo antico.\nI reperti e i sepolcri risalenti all'Et\u00e0 del Bronzo e all'Et\u00e0 del ferro rinvenuti in modo particolare in localit\u00e0 San Sisto non furono sufficienti a stabilire con certezza la colonizzazione stanziale della Valle gi\u00e0 in epoca preistorica.\nAi Campiglioni, a sud di Poschiavo, si erge un \"Padanal\" (\"Pedenal, Val da Pednal\") ossia una fortezza rifugio e sorveglianza simile per posizione e struttura ai numerosi Padnal dei Grigioni (il famoso Padnal di Savognin e il Pedenale di Mazzo di Valtellina). Questo Pedenal presenta tutte le caratteristiche dei Pad(a)nal retici e pre-retici : una collina in situazione strategica (dalla cima si osserva tutta la valle sino alla antica via che scendeva a C\u00f6l\u00f6gna e alla chiusa di Meschino), difesa da pareti ripide o da un corso d'acqua (\"la Val da Pednal\") con il colmo appianato e difeso de mura. Se c'era un Pad(a)nal vicino a San Sisto (il toponimo storico pi\u00f9 antico della Valle) vuol dire che c'era un insediamento stabile la cui popolazione poteva rifugiarvisi con il bestiame e i beni portabili in caso di pericolo. In zona San Sisto c'era un'era di lavorazione della pietra (ollare?), il che spiega la presenza di numerose sepolture preromane da San Sisto fin su a Cimavila.\nOggetti in bronzo sono stati ritrovati da Alp Gr\u00fcm a Piattamala, il che significa che la valle era anche una via di transito. Per di pi\u00f9 i numerosi toponimi di origine prelatina e di sostrato preindoeuropeo (Varuna &lt; \"*vara\", acque; Mera &lt; *\"mara\", torrente; li Gleri &lt; *\"glara / klara\", terreno ghiaioso; Ravisc\u00e9 &lt; \"*rava\", scoscendimento, smottamento; Caral, Caraling &lt; \"kara\", terreno pietroso; La Ganda Ferlera &lt; \"ganda\", pendio sassoso; Grava larga, Grava lunga, Grava Malanza, Grava dal Roan, Gravi da Sassalb, Gravi da Vartegna &lt; *\"grava\", diroccamento, pietraia pi\u00f9 fine della ganda; crap, crapa, crapon &lt;\"*krapa,\" sasso rotondo, figurativo per \"la crapa\" (la testa rotonda); La R\u00f6sa &lt;*\"rosa\" ghiacciaio; baita &lt; \"*baita,\" casa, etimo che si ritrova nelle lingue semitiche (Betlehem) e in Basco) sparsi in tutta la valle, nonch\u00e9 numerosi fitonimi e nomi di animali testimoniano di un acculturamento preindoeuropeo, verosimilmente ligure, e sicuramente non celtico. \nCerta \u00e8 invece la conquista romana, avvenuta nel 15 a.C. sotto il comando di Tiberio e Druso, figliastri dell'imperatore Augusto, e il conseguente inserimento nella Gallia Transpadana, con riferimento al \"municipium\" di Como, nei confronti di antiche popolazioni retiche. Il Passo del Bernina \u00e8 utilizzato dai Romani, ma non \u00e8 considerato di primaria importanza. Dal 476 d.C. al 751 d.C. (anno della presa di Ravenna da parte dei Longobardi) la Valposchiavo fu soggetta all'Impero Romano d'Oriente. Questi detennero il controllo sui passi retici, ma non esercitarono nessuna autorit\u00e0 in Valposchiavo, che, troppo isolata, rimase relativamente tranquilla. \nMedioevo.\nIn seguito alle invasioni germaniche la valle fu assoggettata dai Longobardi di Liutprando nella prima met\u00e0 dell'VIII secolo. Questi portarono in valle lo sculdascio, un giudice militare e giurisdizionale, e i decani, che avevano funzione amministrativa e sono eletti dai capifamiglia delle vicinie. Il decanato caratterizz\u00f2 l'organizzazione politica in Valposchiavo per pi\u00f9 di mille anni. Sconfitti i Longobardi da Carlo Magno nel 774 d.C. e inglobate le loro terre nel Regno carolingio, la pieve di Poschiavo, unitamente alle pievi valtellinesi di Bormio e Mazzo, venne donata il 14 marzo 775 all'abbazia parigina di Saint-Denis. Il borgo risulta documentato nell'824 come \u00abPost Clave\u00bb nella diocesi di Como. Lotario I nell'841 d.C. rinnov\u00f2 in un documento regale i diritti all'abbazia parigina \u00ab\"in regno Longobardorum in locis qui appellantur Valtellina ac Burmus sive Pusclave\"\u00bb. La donazione non fu per\u00f2 ben accolta dal vescovo di Como, che si vide negati i propri privilegi e diritti sia spirituali che temporali in alta Valtellina. Tra il 900 e il 1000 i Saraceni occuparono per circa un secolo l'insieme dei passi alpini, per volere dell'Imperatore germanico che temeva che qualche suo rivale andasse a farsi coronare a Roma. Vi costruirono le loro fortezze, spesso in grotte e sposarono donne del posto, lasciando eredi (Moro, Pagani, Sarasini) che appaiono nel Cartario pagense di Chiavenna (XI secolo) valendosi della legge araba. A partire dal 1170 una nuova potenza si fece sentire a nord del Passo del Bernina: il vescovo di Coira, principe del Sacro Romano Impero, che sotto l'ala protettrice dell'imperatore Federico Barbarossa guard\u00f2 con brama di possesso i valichi alpini. Gi\u00e0 nel XII secolo i due comuni di Poschiavo e Brusio erano territorialmente divisi e diedero forma a strutture organizzative distinte.\nLa chiesa della comunit\u00e0 dei frati di San Romedio (XI secolo), con i suoi possedimenti sulla sponda orientale della Valle, form\u00f2 all'epoca un'entit\u00e0 territoriale autonoma. Difficile dire per quale ragione, ma durante il XII e XIII secolo i signori von Matsch-Venosta subentrarono all'abbazia parigina nell'esercizio dei diritti signorili. Divenuti questi infine vassalli del vescovo di Coira, nel 1284 si fecero riconoscere i diritti di alta giurisdizione sulla valle. La fondazione del comune politico segu\u00ec nelle prima met\u00e0 del XIII secolo. Nel contempo anche la citt\u00e0 di Como estese il suo potere, attraverso l'esercizio della bassa giurisdizione da parte di podest\u00e0 comaschi. Comparve cos\u00ec la figura del podest\u00e0 (con questo termine viene designato ancora oggi il sindaco del comune di Poschiavo). La valle entr\u00f2 cos\u00ec in un sistema di doppia sudditanza da cui i Poschiavini seppero trarre grande vantaggio. \nLe continue guerre tra Milano e Como per il dominio sulla Lombardia portarono nel 1335 alla vittoria di Milano. Ci\u00f2 comport\u00f2 tra il 1350 e il 1406 l'assoggettamento dei territori valposchiavini ai Visconti di Milano. Nel 1406 i Poschiavini si ribellarono alla cessione del feudo a Giovanni Malacrida di Musso, distruggendo il castello della famiglia Olgiati, simbolo della dominazione meneghina. Nel 1408 si sottomisero alla giurisdizione del vescovo di Coira e contemporaneamente entrarono a far parte della Lega Caddea come comune indipendente. Da allora la valle condivise le sorti della Repubblica delle Tre Leghe. Con la conquista grigione della Valtellina nel 1512, si aprirono nuove prospettive economiche e commerciali.\nStoria moderna.\nAttraverso la predicazione di esuli italiani, uno tra tutti Pier Paolo Vergerio, che grazie agli articoli di Ilanz del 1526 godevano nelle Tre Leghe di particolare tutela, nacque a Poschiavo nel 1547 una prima comunit\u00e0 riformata. La chiesa di San Vittore venne utilizzata regolarmente dalle due comunit\u00e0 per la celebrazione religiosa. La pace religiosa fin\u00ec con l'arrivo della persecuzione riformata e con il periodo dei Torbidi grigionesi: prima in Valtellina nel 1620 col Sacro Macello, poi su fino a Poschiavo nel 1623, gravi tumulti e odi interreligiosi dilaniarono la valle e molti ritornarono quasi in massa al cattolicesimo con la permanenza per\u00f2 di una minoranza riformata. Tutto ci\u00f2 non imped\u00ec comunque che si svolgessero numerosi processi per stregoneria, su cui le divisioni confessionali sembravano non incidere pi\u00f9 di tanto. A partire dall'inizio del XVII secolo fino al 1753, con un picco negli anni 1671-1673, furono centinaia le sentenze capitali emesse dalla giurisdizione comunale nei confronti di persone, soprattutto donne, ritenute maliarde o streghe; 128 atti di queste sentenze sono conservati e consultabili negli archivi comunali a Poschiavo.. Una delle ultime condannate fu nel 1697 Caterina Ross.\nQuesti atti sono una fonte interessantissima per lo studio della lingua parlata a Poschiavo nel XVII secolo: denota in particolare una stretta influenza del ladino engadinese sia lessicale che grammaticale sul poschiavino, caratterizzata e descritta nel Dizionario Etimologico Poschiavino (DEP).\nStoria contemporanea.\nNel 1797 Napoleone separ\u00f2 la Valtellina dai Grigioni e l'annesse alla Repubblica Cisalpina. Poschiavo dopo i moti rivoluzionari del 1799 ribad\u00ec la propria appartenenza al Cantone. Questo signific\u00f2 la divisione di una comunit\u00e0 unita per secoli da interessi comuni. Il blocco commerciale indebol\u00ec l'economia locale, anche se la nuova situazione di frontiera offr\u00ec nuove aperture e nuovi possibili sbocchi a chi ebbe lo spirito intraprendente. Ne \u00e8 un esempio l'industria vinicola, che si insedi\u00f2 a ridosso del confine in modo da poter garantire il commercio dei preziosi vini valtellinesi verso Coira ed il nord delle Alpi. Sorsero cos\u00ec soprattutto nel Brusiese, ma anche a Poschiavo, numerose case vinicole.\nNel 1851, dopo pi\u00f9 di mezzo millennio di unit\u00e0 politica e territoriale, il comune di Brusio si separ\u00f2 dal comune di Poschiavo, dando vita ad una seconda entit\u00e0 comunale nella valle. Con un decreto federale, nel 1869 la Valposchiavo venne staccata dall'autorit\u00e0 religiosa della diocesi di Como ed assegnata alla diocesi di Coira. Gi\u00e0 dal 29 settembre 1408 i Poschiavini si erano distaccati dal vescovado di Como per mettersi sotto l'ala protettrice del principe vescovo di Coira.\nA partire dal XVII secolo si assistette ad un importante fenomeno di emigrazione, dapprima verso la vicina Serenissima Repubblica di Venezia. Durante il XIX secolo le vie dell'emigrazione si spostarono verso nuovi poli, in particolare Spagna, Francia e Inghilterra, ma anche verso la Russia dove in molte citt\u00e0 sorsero caff\u00e8 gestiti da emigranti poschiavini. Fu in particolare la popolazione protestante a seguire questa via. Il ritorno di capitali verso la Valle consent\u00ec di decorare Poschiavo di stupendi palazzi patrizi, tra cui il palazzo Matossi e la magnifica \"Via dei Palazzi\", posta a sud del paese. Segu\u00ec il momento di emigrare anche per la popolazione cattolica; agli inizi del '900 furono molti a lasciare una terra che non poteva ormai pi\u00f9 sfamare le tante bocche di una popolazione in forte crescita. Molti partirono in cerca di fortuna verso le Americhe e l'Australia.\nTra il 1842 e il 1865 fu costruita la carrozzabile del Bernina. La messa in esercizio delle Forze Motrici Brusio nel 1906 e la costruzione della ferrovia del Bernina, nel 1910, dal 1943 parte della Ferrovia Retica, che raggiunge l'Italia, diedero nuovo vigore all'economia locale. Oltre a queste attivit\u00e0 cominci\u00f2 a farsi spazio il turismo, con la costruzione nel 1857 dell'Albergo termale di Le Prese. Grazie alla sua ricchezza storica, ai suoi paesaggi intatti e alla qualit\u00e0 di vita che vi si pu\u00f2 gustare, Poschiavo \u00e8 visitata ogni anno da migliaia di persone.\nIn seguito ad un prolungato periodo di piogge torrenziali, nella notte tra il 19 ed il 20 luglio 1987 dai piedi del monte Pizzo Verona si stacc\u00f2 una grossa quantit\u00e0 di materiale. Cos\u00ec come accadde gi\u00e0 negli anni 1566, 1572 e 1834 (il Varuna e il torrente \"Varunasc\" \u2013 uno dei pi\u00f9 pericolosi della Svizzera \u2013 contengono la radice preindoeuropea *\"vara\", acqua). Poschiavo e alcune altre sue frazioni poste a valle furono inondate. L'alluvione caus\u00f2 devastazioni e danni ingenti, ma grazie al generoso aiuto della Confederazione e di migliaia di volontari Poschiavo risplende oggi di una veste nuova. I poschiavini la chiamano \"la santa al\u00fcvi\u00f3n\". \nLa cittadina dal 2016 fa parte del circuito de i Borghi pi\u00f9 belli della Svizzera. Attualmente viene sviluppato il progetto \"100% Valposchiavo\"\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nPoschiavo fu sede di una stamperia, fondata dal barone illuminista Thomas Maria Freiherr von Bassus, e gestita dal tipografo Giuseppe Ambrosioni, che pubblic\u00f2, nel 1782, la prima versione italiana, ad opera del milanese Gaetano Grassi, del \"Werther\" di Johann Wolfgang von Goethe. L'opera fu messa all'indice dalla Chiesa cattolica, per aver provocato in Germania un'epidemia di suicidi, ragione per la quale fu stampata a Poschiavo.\nGeografia antropica.\nFrazioni.\nPoschiavo \u00e8 il nome del capoluogo; questi viene detto anche \"Borgo\" o \"Vila\", soprattutto nelle frazioni di valle. Le altre frazioni sono:\nEconomia.\nTurismo.\nLa localit\u00e0 offre diverse possibilit\u00e0 escursionistiche tra cui la salita al Piz Varuna.\nEnergia.\nA Poschiavo ha sede l'azienda Repower.\nInfrastrutture e trasporti.\nIl comune \u00e8 servito dalla ferrovia del Bernina gestita dalla Ferrovia Retica. Sul territorio sono presenti otto stazioni: Miralago, Le Prese, Li Curt, Poschiavo, Cadera, Cavaglia, Alp Gr\u00fcm e Ospizio Bernina. La fermata di Privilasco \u00e8 stata soppressa nel 2017."}
{"id": "92122", "revid": "123649628", "url": "https://it.wikipedia.org/wiki?curid=92122", "title": "Marktl", "text": "Marktl \u00e8 un comune-mercato tedesco di 2790 abitanti del circondario di Alt\u00f6tting in Baviera, a breve distanza dal confine con l'Austria. \u00c8 talvolta chiamato, non ufficialmente, Marktl am Inn, traducibile in italiano con \"Piccolo mercato sull'Inn\".\n\u00c8 principalmente conosciuto per aver dato i natali a Joseph Ratzinger, che il 19 aprile 2005 \u00e8 stato eletto al soglio pontificio con il nome di Benedetto XVI.\nOrigini del nome.\nIl nome di \"Marktl\" deriva dalla sua origine feudale alto-medioevale di comune mercato, ed infatti in tedesco il toponimo \u00e8 il diminutivo di \"Markt,\" equivalente a mercato, e significa perci\u00f2 \"piccolo mercato\" o \"Mercatello\".\nGeografia fisica.\nMarktl dista 109 km da Monaco di Baviera e si trova sul fiume Inn, a 10 km dalla confluenza del Salzach con l'Inn che delimita il confine con l'Austria.\nParte del confine orientale del comune \u00e8 delimitato dal torrente Turken, che confluisce nell'Inn poco a sud di Marktl."}
{"id": "92123", "revid": "547992", "url": "https://it.wikipedia.org/wiki?curid=92123", "title": "Presidenti della Camera dei deputati (Italia)", "text": "Lista dei presidenti della Camera dei deputati italiana.\nStatistiche.\nIl Presidente della Camera dei deputati rimasto in carica pi\u00f9 a lungo, sia nel periodo monarchico che in quello repubblicano, fu Giuseppe Biancheri: questi, infatti, ricopr\u00ec a pi\u00f9 riprese l'incarico per oltre diciott'anni, dal 1870 al 1907.\nNilde Iotti, eletta nel 1979, \u00e8 stata sia la prima donna a ricoprire questa carica sia la prima donna ad arrivare a una delle alte cariche dello Stato (la Presidenza della Repubblica e del Consiglio, fino ad ora, sono sempre state appannaggio di uomini, mentre quella della Corte Costituzionale lo \u00e8 stata fino al 2019 e quella del Senato fino al 2018); la Iotti \u00e8 stata anche il presidente pi\u00f9 a lungo in carica nell'era repubblicana, per quasi tredici anni.\nIrene Pivetti (LN), seconda donna dopo la Iotti, \u00e8 stata il Presidente della Camera pi\u00f9 giovane, eletta nel 1994 ad appena trentun anni.\nIl record del mandato pi\u00f9 breve \u00e8 appartenuto a Benedetto Cairoli (diciassette giorni), mentre nell'era repubblicana a Scalfaro (DC) che dovette lasciare l'incarico dopo appena un mese perch\u00e9 fu eletto alla Presidenza della Repubblica.\nAnche Gronchi (DC), Leone (DC), Pertini (PSI) e Napolitano (PDS) divennero Presidenti della Repubblica (come Scalfaro, Gronchi si dimise dalla Presidenza della Camera perch\u00e9 eletto alla pi\u00f9 alta carica dello stato). Da segnalare che anche un altro presidente dell'aula di Montecitorio, seppure durante il mandato dell'Assemblea costituente, fu eletto al Quirinale: si tratta del socialdemocratico Giuseppe Saragat.\nLeone, infine, finora \u00e8 l'unico Presidente della Camera ad essere stato anche Presidente del Consiglio, oltre che Presidente della Repubblica.\nPresidenti della Camera dei fasci e delle corporazioni (1939-1943).\nCon il decreto legge luogotenenziale 25 giugno 1944, n. 151, il Presidente del Consiglio Ivanoe Bonomi nomin\u00f2 Vittorio Emanuele Orlando Presidente della Camera dei Deputati, ai soli fini amministrativi e non istituzionali, fino al 25 settembre 1945."}
