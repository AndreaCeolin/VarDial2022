{"id": "99077", "revid": "124922423", "url": "https://it.wikipedia.org/wiki?curid=99077", "title": "Laetitia Casta", "text": "Biografia.\nLa madre di Laetitia, Line Blin, \u00e8 della Normandia; il padre, Dominique Casta, proviene da Lumio in Corsica. Laetitia ha un fratello maggiore, Jean-Baptiste, e una sorella minore, Marie-Ange Casta.\nCarriera.\nLa sua carriera, secondo quanto riportato, cominci\u00f2 a 15 anni, quando fu scoperta da un fotografo durante una vacanza di famiglia a Marine de Sant'Ambrogio, frazione di Lumio in Corsica, terra natia del padre. \u00c8 una supermodella e il testimonial ufficiale di L'Or\u00e9al. Ha posato per le copertine di Victoria's Secret, per la pubblicit\u00e0 del super push-up di H&amp;M e per la pubblicit\u00e0 dei jeans Guess?. \u00c8 anche apparsa in tre \"swimsuit edition\" di \"Sports Illustrated\", in \"Rolling Stone\" e in molte pubblicit\u00e0 di L'Or\u00e9al e Victoria's Secret.\nNel 1999 fu scelta dall'Associazione dei sindaci francesi (AMF) come modella della Marianne, simbolo allegorico della repubblica francese. Ha posato per pi\u00f9 di 100 copertine di giornali ed \u00e8 stata riconosciuta, assieme a Tyra Banks, come l'ideale della \"modella sensuale\". Ha partecipato ad alcuni film tra cui \"Asterix &amp; Obelix contro Cesare\". In Italia ha presentato il Festival di Sanremo 1999, assieme a Fabio Fazio, ed \u00e8 stata protagonista di uno spot per Lorenz Watches insieme al modello connazionale Satya Oblet. Nello stesso anno debutta sul Calendario Pirelli, esperienza che ripeter\u00e0 anche nel 2000 e 2019.\nNel 2006 recita per la prima volta accanto al nuovo compagno e padre dei suoi figli Orlando ed Athena, Stefano Accorsi, nel film \"La jeune fille et le loups\", di Gilles Legrand, non distribuito in Italia. Nell'aprile del 2010 partecipa alle riprese del video musicale \"Te amo\", della cantante Rihanna. Negli ultimi anni, Laetitia ha fatto apparizioni in film e produzioni televisive francesi. Inoltre ha partecipato al video di Chris Isaak per la canzone \"Baby Did A Bad, Bad Thing.\"\nNel 2011 viene candidata al Premio C\u00e9sar come miglior attrice non protagonista, per il film \"Gainsbourg (vie h\u00e9ro\u00efque)\", in cui interpreta Brigitte Bardot.\nNel febbraio 2014 \u00e8 protagonista della pellicola \"Una donna per amica\", accanto a Fabio De Luigi e Adriano Giannini ed \u00e8 ospite del sessantaquattresimo Festival di Sanremo.\nVita privata.\nIl 19 ottobre 2001 Laetitia ha dato alla luce Sahteene, figlia dell'ex fidanzato St\u00e9phane Sednaoui. Dal 2003 al 2013 \u00e8 stata fidanzata con l'attore italiano Stefano Accorsi, dal quale ha avuto due figli, Orlando, nato il 21 settembre 2006, ed Athena, nata il 29 agosto 2009. Dal 2015 si \u00e8 legata all'attore francese Louis Garrel, con il quale si \u00e8 sposata nel giugno 2017 a Lumio in Corsica.. Il loro primo figlio Azel, \u00e8 nato il 17 marzo 2021."}
{"id": "99078", "revid": "599", "url": "https://it.wikipedia.org/wiki?curid=99078", "title": "Eugene Paul Wigner", "text": ""}
{"id": "99082", "revid": "278830", "url": "https://it.wikipedia.org/wiki?curid=99082", "title": "Megan Gale", "text": "\u00c8 nota soprattutto in Italia e nel suo paese natio grazie agli spot pubblicitari per Omnitel/Vodafone di cui \u00e8 stata protagonista dal 1999 al 2006.\nBiografia.\nCarriera.\nMegan Gale ha fatto il suo ingresso nel mondo della moda nel 1994, grazie alla sua vittoria in un concorso; ha poi raggiunto una certa fama nel 1999, come protagonista di un fortunato spot televisivo per la societ\u00e0 di telefonia mobile italiana Omnitel (ora Vodafone Italia). Nel suo primo spot faceva la parte di una ricercata che veniva fermata mentre guidava e a cui venivano prese le impronte digitali. Complice il successo di tale spot, Megan Gale ha continuato ad essere il volto delle campagne pubblicitarie (tra cui quella per il lancio internazionale del marchio britannico) di Omnitel/Vodafone sino al 2005 e dicembre 2006, quando la compagnia telefonica ha deciso di non procedere ad un ulteriore rinnovo del contratto con la modella australiana.\nIn seguito, \u00e8 stata per breve tempo testimonial Lepel promuovendo i suoi capi di intimo. Nel 2001 ha posato per il calendario sexy del mensile \"Max\". \u00c8 ritornata poi nel 2008 in una nuova pubblicit\u00e0 per la Vodafone Italia in occasione delle feste, dicendo \"Non potevo mancare\". Oltre alla fortunata esperienza per la Vodafone, in Italia Megan Gale ha anche prestato la propria immagine per una serie di campagne a sfondo sociale, una promossa dal comune di Milano contro l'imbrattamento dei muri degli edifici cittadini, un'altra volta a combattere il fenomeno dell'abbandono degli animali domestici durante il periodo estivo e uno per la promozione alla donazione di sangue. In aggiunta alla propria attivit\u00e0 di modella e testimonial pubblicitaria, Megan Gale ha partecipato anche ad alcune produzioni cinematografiche, fra cui una piccola parte nel film \"Stealth - Arma suprema\" (2005) e recitando nei panni di se stessa nei film \"Vacanze di Natale 2000\" (1999, diretto da Carlo Vanzina), \"Body Guards - Guardie del corpo\" (2000, di Neri Parenti), con Massimo Boldi e Christian De Sica, e \"Stregati dalla luna\" (2001). Nel 2001, compare inoltre nel videoclip \"www.mipiacitu\" dei Gazosa.\nHa inoltre condotto assieme a Raffaella Carr\u00e0 il Festival di Sanremo 2001. In Australia ha condotto degli show del canale tv Nine Network e ha sfilato per diversi anni per lo stilista David Jones, fino al 2008, quando ha annunciato il suo ritiro dalle passerelle. Era stata scelta per la parte di Wonder Woman, ruolo che fu in passato di Lynda Carter, nel film sulla Justice League of America, \"Justice League: Mortal\", diretto da George Miller, ma il film per vari problemi non \u00e8 stato pi\u00f9 realizzato. Ha poi condotto, sempre per Nine Network, la trasmissione \"Body Work\" trasmessa in Italia da La5. Dal 2011 \u00e8 una delle testimonial della L'Or\u00e9al. Nel 2015 Megan Gale ha preso parte, in un ruolo secondario, al film \"\".\nVita privata.\nDalla relazione con il giocatore di football australiano Shaun Hampson, iniziata nel gennaio 2011, \u00e8 nato River Alan Thomas Hampson il 13 maggio 2014 mentre il 6 ottobre 2017 ha dato alla luce la seconda figlia, Rosie May Dee Hampson (dopo un precedente aborto spontaneo nel 2016)."}
{"id": "99085", "revid": "1714247", "url": "https://it.wikipedia.org/wiki?curid=99085", "title": "Jacek Dukaj", "text": "Ha debuttato con successo all'et\u00e0 di 16 anni con il racconto \"Z\u0142ota Galera\" (\"Galleria dorata\").\nVincitore del Premio Janusz A. Zajdel nel 2001 per il romanzo \"Czarne oceany\" (\"Oceani neri\"), nel 2003 per il romanzo \"Inne pie\u015bni\" (\"Altre canzoni\") e nel 2000 per il racconto \"La cattedrale\" (\"Katedra\") su cui Tomasz Baginski basa il cortometraggio animato \"Katedra\" nominato agli Academy Award nel 2003.\nI suoi racconti sono stati tradotti in tedesco, russo, ceco, ungherese, inglese e italiano."}
{"id": "99086", "revid": "46291", "url": "https://it.wikipedia.org/wiki?curid=99086", "title": "Lonicera xylosteum", "text": "La Lonicera xylosteum L., nome italiano Gisil\u00f2stio o Caprifoglio peloso, \u00e8 un arbusto spogliante della famiglia delle Caprifoliaceae, comune nei boschi montani e submontani della penisola italica.\nDescrizione.\nQuesto arbusto, a portamento eretto, diversamente da altri caprifogli, ha foglie opposte ellittiche ed obovate, leggermente tomentose specialmente sulla pagina inferiore, fiori accoppiati ed ascellari, di colore bianco, tendente al giallo dopo l'impollinazione, e bacche rosse velenose (raffigurate in basso a destra), dette \"ciliegie di volpe\", perch\u00e9 contenenti un glucoside amaro denominato xilosteina; il tronco ed i suoi rami forniscono un prodotto duro e compatto, il legno osso, traduzione letterale del termine \"xylosteum\".\nEtimologia.\nIl termine del genere (\"Lonicera\") fu coniato da Linneo nel 1753 adattando al latino il cognome \"Lonitzer\", volendo ricordare il botanico Adam Lonitzer (1528-1586) - in italiano questo cognome si pronuncia Adamo Lonicer - medico condotto a Francoforte.\nLa parola latina \"xylosteum\" e l'adattamento italiano 'gisilostio', sono ripresi dal greco 'xylosteon' che, come gi\u00e0 accennato, significa 'legno (duro come) osso'; 'caprifoglio peloso' per l'aspetto tomentoso delle foglie."}
{"id": "99087", "revid": "767487", "url": "https://it.wikipedia.org/wiki?curid=99087", "title": "Bathory (gruppo musicale)", "text": "I Bathory sono stati un gruppo heavy metal svedese formatosi a V\u00e4llingby, quartiere di Stoccolma, nel 1983. Sono ritenuti fondamentali per l'evoluzione del black metal nonch\u00e9 per aver contribuito alla nascita del viking metal.\nStoria del gruppo.\nLa band viene formata nel 1983 ad opera del cantante, chitarrista e \"leader\" Quorthon, all'epoca conosciuto come \"Black Spade\" (cambi\u00f2 nuovamente soprannome in \"Ace Shoot\" prima di passare a quello definitivo).La band viene notata per la prima volta dalla Tyfon Grammofon's che chiede al gruppo due canzoni da inserire nella compilation \"Scandinavian Metal Attack\". Le due tracce ottengono un inaspettato successo cos\u00ec i boss della casa decidono di far registrare al gruppo un album.\nViene cos\u00ec registrato l'omonimo debutto \"Bathory\", uscito nel 1984 e seguito nel 1985 da \"The Return...\". Il primo lavoro \u00e8 molto grezzo e registrato con scarsa attenzione e cura dei particolari, tuttavia \u00e8 proprio questa particolarit\u00e0 che negli anni diventer\u00e0 il trademark fondamentale di ogni album targato Bathory. Il secondo album \u00e8 caratterizzato da canzoni pi\u00f9 lunghe del primo, anche se registrate decisamente meglio. Entrambi i lavori sono pesantemente originati dal Thrash metal oscuro sullo stile dei Venom (ma con caratteristiche diverse, come ad esempio le ritmiche dei pezzi, che sono decisamente pi\u00f9 veloci ed aggressive ed anche la voce in scream, che sar\u00e0 una particolarit\u00e0 per l'evoluzione del Black metal) per via delle tematiche trattate, con continui riferimenti a Satana.\nIl terzo album, \"Under the Sign of the Black Mark\" (1987), presenta sonorit\u00e0 considerate importantissime per l'evoluzione del black metal, infatti in questo album Quorthon crea una musica con un tono decisamente \"malvagio\", che caratterizzer\u00e0 la futura ondata black metal. In questo album le ritmiche si fanno ancora pi\u00f9 veloci con la presenza della chitarra \"a zanzara\", elemento che conferisce all'album un suono pi\u00f9 pieno e volutamente pi\u00f9 confusionario. \"Blood Fire Death\" (1988) evidenzia un certo \"rallentamento\" delle composizioni, che lasciano pi\u00f9 spazio alla melodia, ma le sonorit\u00e0 rimangono pressoch\u00e9 incisive come in passato.\nLa svolta si completa con il successivo \"Hammerheart\" (1990), primo vero album Viking metal, dove la furia thrash degli esordi viene accorpata con atmosfere epiche ed evocative, accantonando il satanismo degli esordi con testi che si riferiscono ai vichinghi e alla mitologia norrena. Il pubblico e la critica apprezzarono molto e i giornalisti del settore, in seguito, coniarono il termine viking per definire questo nuovo sottogenere. Da una delle canzoni nell'album, \"One Rode to Asa Bay\", fu girato un video musicale.\nCon il successivo \"Twilight of the Gods\" (1991) la band prosegue lo sviluppo del nuovo genere, aggiungendovi nuovi elementi ed estendendo considerevolmente la schiera dei fan.\nNel 1994 esce \"Requiem\", album controverso poich\u00e9 i Bathory non smettono di innovare dedicandosi al thrash metal. Quest'ulteriore cambio di genere non incontra i gusti dei fan che invocano al contrario un ritorno alle sonorit\u00e0 pi\u00f9 classiche. Il successivo \"Octagon\", uscito nel 1995 per la Black Mark Records, mantiene uno stile simile a quello dell'album precedente, ricevendo scarso successo da parte di critica e pubblico.\nNel 1996 Quorthon decide di accontentare le richieste dei fan che chiedevano un ritorno dei Bathory al viking metal, pubblicando \"Blood on Ice\", un concept album contenente canzoni registrate da Quorthon nel 1989, ma mai pubblicate; il disco riesce nell'intento di riavvicinare ai Bathory i fan rimasti delusi dal cambio di genere dei due precedenti album.\nNel 1998 viene pubblicato il disco tributo \"\", che raccoglie cover di canzoni dei Bathory, realizzate da band della scena black e death metal scandinava come Emperor, Dark Funeral e Marduk.\nI Bathory tornano sulle scene nel 2001, a cinque anni di distanza, con l'album \"Destroyer of Worlds\", che presenta un connubio tra canzoni viking metal, sullo stile di quelle presenti in \"Hammerheart\" e \"Twilight of the Gods\", e altre dalle sonorit\u00e0 thrash metal, pi\u00f9 simili a quelle contenute in Requiem e Octagon. Nonostante l'intento di Quorthon di cercare di avvicinare all'album sia i fan dei Bathory del periodo viking che quelli del periodo pi\u00f9 thrash/black, l'album non ricevette buone recensioni.\nVengono quindi pubblicati \"Nordland I\" e \"Nordland II\", rispettivamente nel 2002 e nel 2003, che segneranno il ritorno alle sonorit\u00e0 epiche del viking e verranno molto apprezzati da critica e fan. In quello che era il progetto iniziale, i due album avrebbero dovuto essere parte di una tetralogia basata sulla mitologia norrena, ma la morte di Quorthon, avvenuta nel giugno 2004 a causa di un attacco cardiaco, ha decretato di fatto la fine sia del progetto che dei Bathory stessi.\nNel giugno 2006, la Black Mark Records ha pubblicato la raccolta \"In Memory of Quorthon\", contenente 3 CD con le migliori canzoni dei Bathory e della discografia solista di Quorthon, un libretto di 176 pagine, il DVD della versione senza tagli del video di \"One Rode to Asa Bay\", un'intervista al musicista svedese e vari filmati promo inediti.\nQuesta che segue \u00e8 la lista di tutti i componenti della band metal Bathory, dagli esordi fino allo scioglimento. Kothaar e Vvornth sono i nomi di vari musicisti differenti che hanno suonato negli album dei Bathory dal 1988 al 1996 nei rispettivi ruoli di bassista e batterista."}
{"id": "99088", "revid": "1705737", "url": "https://it.wikipedia.org/wiki?curid=99088", "title": "Esercito Popolare di Liberazione", "text": "LEsercito Popolare di Liberazione (, abbreviato EPL o PLA) \u00e8 il nome ufficiale delle forze armate della Repubblica Popolare Cinese e del Partito Comunista Cinese, che comprendono la Commissione Militare Centrale, le forze di terra del PLA, la marina militare del PLA, la forza aerea cinese, la forza missilistica e la forza di supporto strategico.\n\u00c8 la forza militare pi\u00f9 numerosa al mondo e, secondo Business Insider nel 2018, la 2\u00b0 forza militare pi\u00f9 potente al mondo.\nStoria.\nArmata Rossa Cinese esercito.\nNel 1927 Chiang Kai-shek, leader del Kuomintang, ruppe brutalmente l'alleanza con i comunisti, facendoli massacrare a decine di migliaia nelle grandi citt\u00e0. Tuttavia parecchi riuscirono a sfuggire alle esecuzioni sommarie e si riorganizzarono, fondando nello stesso anno il 1\u00ba agosto lArmata Rossa Cinese. Chiang Kai-shek, per sconfiggerla, organizz\u00f2 tra il 1930 e il 1934 quattro Campagne di accerchiamento, tutte risoltesi con l'insuccesso da parte dell'Esercito Rivoluzionario Nazionale (l'esercito ufficiale della Repubblica di Cina). Nel 1934 venne lanciata allora la Quinta campagna, in cui oltre un milione di soldati nazionalisti si scontrarono con 180 000 soldati comunisti. Questi ultimi vennero messi in rotta, ma riuscirono a sfuggire all'annientamento ritirandosi per 12 000 chilometri tra l'ottobre 1934 e l'ottobre 1935, in un'impresa conosciuta come Lunga marcia.\nNel 1937, con lo scoppio della seconda guerra sino-giapponese, l'avanzata delle truppe di Tokyo, che avevano gi\u00e0 occupato la Manciuria nel 1931 senza un'adeguata opposizione del governo nazionalista, spinse Chiang Kai-shek a stringere una precaria alleanza con l'Armata Rossa Cinese, che venne incorporata nell'esercito regolare e organizzata nell'Ottava Armata della Strada e nella Nuova Quarta Armata. Durante il conflitto, le armate comuniste furono impegnate principalmente in azioni di guerriglia, consolidando la propria presenza nei territori presidiati e reclutando nuove truppe sia tra la popolazione sia tra le file dell'esercito nazionalista.\nEsercito Popolare di Liberazione.\nNel 1945 la seconda guerra mondiale si concluse con la sconfitta del Giappone e la conseguente vittoria della Cina. I contrasti tra i comunisti e i nazionalisti riemersero e nel 1946 ricominci\u00f2 la guerra civile cinese. Nello stesso anno, le armate comuniste della guerra contro i giapponesi confluirono nell\"Esercito Popolare di Liberazione\". Nel 1949 la guerra civile si concluse con la vittoria dei comunisti, che il 1\u00ba ottobre 1949 proclamarono la fondazione della Repubblica Popolare Cinese. In dicembre i nazionalisti si rifugiarono a Taiwan e installarono il governo in esilio della Repubblica Cinese a Taipei, che fu definita 'capitale provvisoria' o anche 'capitale di guerra'.\nDopo la vittoria, il territorio cinese fu suddiviso in 6 regioni militari. Nel novembre del 1949 furono definiti i vertici dell'Aviazione dell'Esercito Popolare di Liberazione, mentre quelli della Marina dell'Esercito Popolare di Liberazione vennero nominati nell'aprile del 1950. Nello stesso anno vennero organizzate l'artiglieria, le truppe corazzate, le forze di pubblica sicurezza e le milizie dei lavoratori-soldati. In seguito vennero create le forze di difesa dalla guerra chimica, quelle ferroviarie e quelle delle comunicazioni.Negli anni cinquanta l'Unione Sovietica aiut\u00f2 a modernizzare le forze armate cinesi e furono ristrutturate le regioni militari, che nel 1956 diventarono 13. Nel dopoguerra molti furono i contingenti e gli ufficiali dell'Esercito Rivoluzionario Nazionale che disertarono e che vennero arruolati nell'esercito comunista. Nel 1950, l'Esercito Popolare dei Volontari, diramazione di quello di Liberazione, fu inviato a combattere nella guerra di Corea, dove fu in grado di espellere dalla Corea settentrionale le forze dell'ONU guidate dal generale statunitense Douglas MacArthur, l'eroe della guerra contro il Giappone nel Pacifico. Arrivarono a occupare Seul, per poi essere respinte al di l\u00e0 del 38\u00ba parallelo. Nel 1962, l'Esercito Popolare di Liberazione fu impiegato con successo in India nella guerra sino-indiana.\nPrima della Grande rivoluzione culturale, lanciata nel 1966, i comandanti delle regioni militari conservavano l'assegnamento per lunghi periodi, la loro influenza crebbe di pari passo a quella dell'esercito, e venne considerata una minaccia alla stabilit\u00e0 del paese. Le regioni militari passarono da 13 a 11 in quegli anni. La riorganizzazione dell'esercito e l'ammodernamento delle armi in dotazione fu l'ultima delle quattro modernizzazioni introdotte da Deng Xiaoping. Con la sua applicazione, dal 1978 vennero congedati milioni di militari e furono adottati nuovi metodi di reclutamento delle truppe, di strategia e di educazione militare. Nel 1979, l'esercito intervenne alla frontiera con il Vietnam negli scontri definiti guerra sino-vietnamita, nella quale la Cina perse pi\u00f9 di 20 000 uomini e che si concluse con proclami di vittoria da parte di entrambi i governi.\nL'aggravarsi della crisi sino-sovietica comport\u00f2 gravi scontri alle frontiere e l'appoggio reciproco delle opposizioni ai governi dei due Stati. I cinesi supportarono i \"mujaheddin\" durante l'invasione sovietica dell'Afghanistan e aumentarono le truppe nella vicina regione cinese del Xinjang, mentre i russi appoggiarono la resistenza vietnamita nel suo conflitto contro i cinesi. Parte degli armamenti difensivi contro la minaccia sovietica furono acquistati dagli Stati Uniti.\nL'impegno militare in Cina \u00e8 vistosamente calato negli anni ottanta per permettere maggiori investimenti da destinare allo sviluppo economico. Tale disimpegno, favorito dalla diminuzione del pericolo di invasione sovietica, si \u00e8 concretizzato con la trasformazione delle forze armate da un grande apparato territoriale a uno pi\u00f9 ridotto e meglio equipaggiato. Nel 1985 fu decisa l'ulteriore riduzione di 1 000 000 di effettivi, portata a termine nel 1987. Tra il 1985 e il 1988, le regioni militari furono ridotte a 7. La minaccia rappresentata dalla protesta di piazza Tienanmen del 1989 ha portato il governo a rivedere il ruolo dell'esercito nel paese. Negli anni seguenti gli effettivi dell'esercito sono stati ulteriormente ridotti, anche se la meccanizzazione e l'informatizzazione hanno contribuito a renderlo pi\u00f9 efficiente.\nIl presidente della Cina Jiang Zemin nel 1990 ha richiamato i militari a una maggiore competenza professionale, a osservare uno stile di lavoro efficiente e una stretta disciplina e a fornire un vigoroso supporto logistico. La guerra del Golfo del 1990 ha evidenziato ai dirigenti cinesi il sovrannumero degli effettivi e l'arretratezza tecnologica rispetto agli altri paesi coinvolti nel conflitto e ha indotto Jiang Zemin a intraprendere la 'rivoluzione negli affari militari', dedicata a un'ulteriore modernizzazione dell'esercito. I successivi interventi nella guerra del Kosovo (1998), nella guerra in Afghanistan (2001 - in corso) e nella guerra d'Iraq (2003 - in corso) hanno contribuito a far allineare la tecnologia militare cinese a quelle degli altri eserciti presenti.\nA tale scopo, sono stati acquistati dai russi il cacciatorpediniere della classe Sovremenny, i caccia-bombardieri Sukhoi Su-27 e Sukhoi Su-30 e i sottomarini di classe Kilo. Tra le nuove macchine da guerra costruite in Cina vi sono il caccia-bombardiere Chengdu J-10 e il sottomarino di classe Jin, le cui testate nucleari sono in grado di colpire obiettivi situati sull'opposta sponda del Pacifico. Malgrado gli sforzi governativi, parte della stampa cinese ha criticato nel 2010 l'arretratezza degli armamenti cinesi.\nPrincipali interventi.\ndal 1927 al 1949: guerra civile cinese contro il Kuomintang, come Armata Rossa Cinese\nOrganizzazione e organici.\nAlla fine del 2001, si stimava che la Cina avesse 2,5 milioni di soldati, di cui circa 1,8 nell'Esercito Popolare di Liberazione, suddiviso in 7 regioni militari. In tali regioni sono presenti 20 Gruppi d'Armata, ognuno dei quali conta su circa 60 000 effettivi. I Gruppi d'Armata sono suddivisi in 44 Divisioni di Fanteria, 5 di Artiglieria e 10 corazzate. Tali unit\u00e0 si suddividono a loro volta in brigate. Vi sono anche tre divisioni aerotrasportate sotto il diretto comando dell'Aeronautica cinese. Le riserve sono ampiamente composte da divisioni di Fanteria, Artiglieria e Contraerei. Tali forze sono stimate essere composte da 1,1 milioni di effettivi. Attualmente le forze armate cinesi sono le pi\u00f9 numerose dell'Eurasia con 2 250 000 effettivi, di cui 1 600 000 per l'esercito, 470 000 per l'aeronautica militare e 200 000 nella marina militare.\nVi sono anche le unit\u00e0 paramilitari: la \"Polizia armata del popolo\", le \"Forze di Difesa della Frontiera\" e le \"Forze del Ministero della Difesa Nazionale\" che comprendono un ampio settore delle riserve strategiche della Cina e un totale di 44 divisioni.\nForze Terrestri dell'Esercito Popolare di Liberazione.\nAl 2015 le forze armate terrestri ammontano a 18 Gruppi d'Armata.\nUn Gruppo d'Armata \u00e8 un sottoinsieme dell'esercito terrestre, esso riunisce sotto il proprio comando un insieme di divisioni e brigate di diverso tipo: fanteria, fanteria meccanizzata, cavalleria corazzata e aviazione militare. Ciascun Gruppo d'Armata opera all'interno di una delle sette regioni militari definite dall'EPL, che sono: Shenyang, Pechino, Lanzhou, Jinan, Nanchino, Guangzhou e Chengdu. Una porzione assai significativa di assetti militari \u00e8 dispiegata sull'area dello stretto di Taiwan, in particolare nelle regioni di Nanjing, Guangzhou e Jinan.\nSommando le forze attive in tutti i Corpi d'Armata, si contano un totale di 25 divisioni e circa 101 brigate, cos\u00ec suddivisi: 12 divisioni e 23 brigate di fanteria, 7 divisioni e 25 brigate di fanteria meccanizzata, una divisione e 17 brigate di cavalleria corazzata, 22 brigate di artiglieria, 3 divisioni aviotrasportate, 2 divisioni e 3 brigate anfibie, 11 brigate e reggimenti di aviazione militare. A questi vanno aggiunte due brigate di marines sotto il comando della Marina e la 15\u00aa forza aerea dell'Aviazione Militare.\nSi tratta di numeri assai ridotti rispetto a quelli di un ventennio fa: ad esempio, nel 1987 si contavano 35 Gruppi d'Armata, 118 Divisioni di Fanteria, 13 divisioni Corazzate e 33 divisioni di Artiglieria, cui si sommavano 71 Reggimenti e 21 Battaglioni indipendenti. Confrontando questi dati si vede come le divisioni, oltre a venire ridotte numericamente, stanno venendo progressivamente affiancate o sostituite dalle brigate. Si tratta di un'importante innovazione per le forze terrestri.\nLa riforma militare del 2015 voluta da Xi Jinping ha creato cinque Comandi congiunti di teatro (Est, Ovest, Sud, Nord, Centro del paese) che hanno sostituito le precedenti sette regioni militari.\nMarina dell'Esercito Popolare di Liberazione.\nMarina dell'Esercito Popolare di Liberazione (M.E.P.L. o P.L.A.N.) (cinese semplificato:\u4e2d\u56fd\u4eba\u6c11\u89e3\u653e\u519b\u6d77\u519b; cinese tradizionale:\u4e2d\u570b\u4eba\u6c11\u89e3\u653e\u8ecd\u6d77\u8ecd; Pinyin: Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn H\u01ceij\u016bn)\nFino ai primi anni 1990, la Marina Militare cinese ha effettuato un ruolo subordinato alle Forze Terrestri dell'E.P.L.. Da allora ha subito una rapida modernizzazione. La Marina cinese \u00e8 la terza pi\u00f9 potente al mondo composta da 250 000 uomini organizzati in tre grandi flotte: Flotta del Mare del Nord con sede a Qingdao, la Flotta del Mar Oriente sede a Ningbo, e Flotta del Mar del Sud sede a Zhanjiang. Il suo teatro d'operazioni si estende fin dove la Cina ha o andr\u00e0 ad avere basi d'appoggio Maldive, Bangladesh, Pakistan e Birmania.\nAeronautica dell'Esercito Popolare di Liberazione.\nL'Aeronautica dell'Esercito Popolare Cinese di Liberazione (A.E.P.L. o P.L.A.A.F.) (cinese semplificato:\u4e2d\u56fd\u4eba\u6c11\u89e3\u653e\u519b\u7a7a\u519b; cinese tradizionale: \u4e2d\u570b\u4eba\u6c11\u89e3\u653e\u8ecd\u7a7a\u8ecd; pinyin: Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn K\u014dngj\u016bn), \u00e8 composta da 250 000 effettivi, 470\u00a0000 avieri, con 3\u00a0000 aviogetti da combattimento e circa 400 aerei da attacco al suolo. \u00c8 la pi\u00f9 grande forza aerea nella regione Asia-Pacifico, organizzata all'interno delle sette regioni militari con 24 divisioni aeree.\nForza Missilistica dell'Esercito Popolare di Liberazione.\nLa Forza Missilistica dell'Esercito Popolare di Liberazione (cinese semplificato: \u4e2d\u56fd\u4eba\u6c11\u89e3\u653e\u519b\u706b\u7bad\u519b; cinese tradizionale: \u4e2d\u570b\u4eba\u6c11\u89e3\u653e\u8ecd\u706b\u7bad\u8ecd; pinyin: \"Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn Hu\u01d2ji\u00e0nj\u016bn\") prima del 1\u00ba gennaio 2016 noto come Secondo Corpo di Artiglieria ( () \u00e8 responsabile dell'arsenale missilistico e nucleare. La Cina ha aderito nel 1992 al \"Trattato di non proliferazione nucleare\". Non ci sono dati ufficiali sul numero di testate atomiche effettivamente operative, ma soltanto stime dei vettori (missili a breve, medio e lungo raggio) attualmente gestiti dal SAC (il rapporto 2015 del Dipartimento della Difesa americano parla di almeno 1 200 SRBM e 50 o 60 ICBM). Vari istituti di monitoraggio delle potenze atomiche stimano il numero di testate nell'ordine delle 240, ma circolano interpretazioni che stimano questa cifra essere assai pi\u00f9 alta. Il Secondo Corpo d'Artiglieria ha circa 90 000-120 000 unit\u00e0 operative, suddivise in sei divisioni (basi missilistiche) ciascuna delle quali conta un certo numero di brigate missilistiche, cui fanno capo i diversi battaglioni, ulteriormente divisi in compagnie, ciascuna delle quali gestisce direttamente una o pi\u00f9 delle singole piattaforma di lancio (fisse o mobili). Le divisioni sono dispiegate in diverse regioni all'interno del paese, per un totale di 24-25 brigate missilistiche..\nNel 2013 un documento strategico cinese, \"Science of Military Strategy\", sembra aver introdotto alcune novit\u00e0 che modificherebbero la dottrina nucleare della forza missilistica cinese.\nForza di Polizia Armata del Popolo.\nLa Forza di Polizia Armata del Popolo (abbreviazione: P.A.P. o C.A.P.F.; ) \u00e8 la forza paramilitare principalmente responsabile dell'applicazione della Legge e della sicurezza interna ed \u00e8 nell'ambito di un unico sistema a doppia leadership della Commissione Militare Centrale e uffici locali di pubblica sicurezza. La P.A.P. \u00e8 stata costituita nel 1982 quando l'E.P.L. ha trasferito la propria sicurezza interna e la difesa delle frontiere al Ministero della Pubblica Sicurezza. In tempo di guerra, la P.A.P., \u00e8 come parte delle forze armate cinesi, pu\u00f2 essere utilizzata come Fanteria, svolge la funzione di difesa delle frontiere e di supporto alle forze di terra regolari.\nObiettivo principale delle Forze Terrestri dell'E.P.L., invece, \u00e8 la difesa nazionale e, raramente \u00e8 stata utilizzata per la sicurezza interna o per funzioni di polizia.\nForza di Supporto Strategico dell'Esercito Popolare di Liberazione.\nSorta all'inizio del 2016 dopo la riforma delle Forze Armate nel 2015, si occupa di guerra spaziale, guerra cibernetica, guerra elettronica e dello sviluppo nel settore aerospaziale e astronautico. \u00c8 la principale astronautica militare delle forze armate cinesi.\nRegioni militari.\nL'E.P.L. controlla anche la Guarnigione di Hong Kong e la Guarnigione di Macao che sono entrambe sotto l'amministrazione di Canton.\nLe spese militari.\nSecondo uno studio della Rand Corporation, che ha pubblicato alcuni dati sugli investimenti cinesi in campo militare, le spese militari della Cina sono superiori del 70% rispetto alle cifre ufficiali dichiarate da Pechino. Lo studio rivela che la Cina spende tra il 2,3 e il 2,8% del Prodotto Interno lordo (PIL) l'anno: nel 2001 la spesa \u00e8 stata tra i 69 e i 78 miliardi di dollari americani (USD), pi\u00f9 del doppio rispetto al 1999. Gli Stati Uniti hanno speso in armamenti circa 430 miliardi di USD nel 2004, ovvero il 3,9 % del Pil. Secondo gli esperti, se il ritmo di crescita delle spese non diminuisce, nel 2025 la Cina spender\u00e0 in armi pi\u00f9 di quanto spendono tutti gli alleati degli USA. Grazie all'aumento degli investimenti, le industrie di armamenti del Paese sono diventate pi\u00f9 efficienti: l'introduzione di sistemi e tecnologie straniere hanno infatti sviluppato la tecnologia informatica, l'ingegneria navale e le tecniche di difesa elettronica. Il ministro delle finanze cinesi, Xiang Huaicheng, ha presentato il 19 maggio un documento di bilancio che prevede un aumento del 14,9% nel 2009 a 480,6 miliardi di yuan. Il documento definisce \u201cnecessario\u201d l'aumento per \u201cadattarsi ai cambiamenti della situazione internazionale, salvaguardare la sicurezza nazionale, la sovranit\u00e0 e l'integrit\u00e0 territoriale e aumentare l'efficienza delle forze armate in caso di guerra\u201d.\nGli investimenti nella tecnologia.\nAlla met\u00e0 del 2005, le spese cinesi per le tecnologie evolute hanno raggiunto circa un terzo della quota U.S.A., quindi met\u00e0 di quella UE. Se si fanno le proiezioni sulle percentuali di spesa militare da qui ai prossimi dieci anni, prevedendo un aumento del 10% della spesa militare in Cina (come avvenuto negli ultimi due anni) e rapportando queste spese cinesi a quelle U.S.A. ferme intorno al 3% annuo, allora la Cina potrebbe arrivare a spendere il 75% del budget della difesa U.S.A. entro il 2015. C'\u00e8 dunque ampio spazio per una programmazione militare che faccia passare la Cina da grande potenza regionale a superpotenza globale.\nGli aggiornamenti tecnologico-militari di Pechino riguardano in primo luogo la sua forza strategica missilistica, con l'introduzione di una nuova generazione di SLBM (missili balistici lanciati da sottomarini) al duplice scopo di fornire un nuovo strumento di minaccia regionale nelle due aree oceaniche vicine al subcontinente cinese e di produrre una copertura di \"seconda salva\" nucleare per un eventuale attacco da terra.\nPer quanto riguarda la forza aerea la Cina sta acquistando aerei dalla Russia, sta producendo le proprie versioni del SU-27 SK, adattato per missili aria-aria a medio raggio, e sta sviluppando l'FB-7, un bombardiere a medio raggio per azioni contro le flotte avversarie.\nEquipaggiamenti militari.\nMarina.\nClassi e numero di navi:\nPortaerei:\nCacciatorpediniere:\nFregate:\nSSN:\nSSBN:\nSSK:\nSSG:\nNavi ASW:\nNavi missilistiche:\nMotorsiluranti:\nCannoniere:\nPattugliatori:\nCacciamine, dragamine e posamine:\nNavi anfibie:\nMezzi da sbarco:\nTrasporti truppe:\nNavi ospedale:\nTrasporti:\nSostegno alla flotta:\nAddestramento ed esperimenti:\nAviazione Navale.\nFunzioni: difesa aerea, pattugliamento ASW, difesa aerea costiera, attacco antinave; secondariamente trasporto, addestramento, SAR, trasporto d'assalto e supporto anfibio, interdizione.\nMarina.\n2 brigate da 6.000 elementi; in caso di guerra mobilitabili fino a 28.000 effettivi.\nOgnuna costituita da:\nArmi: fucili Type 95, mitragliatrici Type 95, missili ATGW HJ-8 e HJ-73\nCorazzati: carri anfibi leggeriZBD2000, Type 63 e 63A; carri leggeri Type 62, PAC Type 63, 77, 85/89, 86, WZ551 (ruotato).\nZBD2000 Amphibious Tank\nArtiglieria:\nType 89 semovente da 122\u00a0mm, pi\u00f9 presumibilmente armi pari calibro trainate e mortai, tra cui quelli da 120\u00a0mm.\nEsercito.\nAttualmente si valuta in circa 1,25 milioni di effettivi con 6947 carri armati e 7953 pezzi di artiglieria.\nAl 2015 si contano 18 gruppi d'armata, costituiti da 25 divisioni e circa 101 brigate, cui si aggiungono due brigate di marines sotto il comando della marina e la 15sima forza aerea dell'Aviazione Militare.\nEquipaggiamenti:\nAltri tipi: PLL01 da 155\u00a0mm, Type 89, 83 (152\u00a0mm) ecc. Cannoni c.c. Type 73 e 86, PTL-02 da 100\u00a0mm, Type 75 da 105\u00a0mm e Type 89 da 120\u00a0mm.\nSH1 - 155\u00a0mm\nAeronautica.\nOrdine di Battaglia delle Forze Aeree dell'Esercito Popolare di Liberazione:\n7th Fighter Division,\n15th Fighter Division,\n24th Fighter Division\n34th Transport Division\n33rd Fighter Division,\n44th Fighter Division,\n2nd Independent Regiment,\n2nd Fighter Division,\n8th Bomber Division,\n9th Fighter Division,\n13th Transport Division,\n18th Fighter Division,\n35th Fighter Division,\n42nd Fighter Division\n1st Independent Regiment,\n5th Attack Division,\n12th Fighter Division,\n19th Fighter Division,\n31st Fighter Division,\n6th Fighter Division,\n36th Bomber Division,\n37th Fighter Division\n3rd Independent Regiment,\n3rd Fighter Division,\n10th Bomber Division,\n14th Fighter Division,\n26th Fighter Division,\n28th Attack Division,\n29th Fighter Division\n1st Fighter Division,\n4th Independent Regiment,\n4th Fighter Division,\n11th Attack Division,\n21st Fighter Division,\n22nd Attack Division,\n30th Fighter Division,\n39th Fighter Division\n15th Airborne Corps,\n16th Airborne Corps,\n43rd Airborne Division,\n44th Airborne Division,\n45th Airborne Division\nDotazione aeromobili.\nComponente ad ala fissa.\nOltre 130 Shenyang J-11 di cui 96 A e oltre 25 B; Oltre 120 Chengdu J-10 tra A e B; Shenyang J-8B, D, H, F (400); JZ-9, Joint Fighter JF-17 Thunder, J-7 (oltre 1.500). 100 Sukhoi Su-30 MKK e MK 2; 120 Xian H-6, 120 Xian JH-7A; 480 Nanchang Q-5. Addestratori JL-9, L-15, CJ-6. Trasporti Harbin Y-11, 12, 9, Il-76 (30 e passa), Harbin Y-8 (oltre 80), Y-14, Shijiazhuang Y-5 (300 su base Antonov An-2), Y-7 (su base Antonov An-24), Y-7H (Antonov An-26); 16 Tu-154M.\nAwacs e simili: KJ-2000, Y-8, KJ-200.\nMezzi avanzati: WZ-2000, un UCAV; UAV a lungo raggio Yilong, SH-1, Dufeng, WZ-5. Altri ancora comprendono l'Harpy israeliano (UCAV), ASN-206, 207, 104, 105, 15, i bersagli TH-1, J-7, ASN-7 e 9, J-5 ASN-2, CK-1.\nComponente ad ala rotante.\nElicotteri: WZ-10, oltre 50 WZ-9, 20 Z-11W, 15 Z-8, oltre 100 Z-9, 20 Mi-8, 240 Mi-17 comprati pi\u00f9 quelli in licenza, onde sostituire i vecchi Z-5 (Mi-4). 24 S-70."}
{"id": "99091", "revid": "110157", "url": "https://it.wikipedia.org/wiki?curid=99091", "title": "Distribuzione di Wigner", "text": " | cdf = formula_1\n | media = formula_2\n | mediana = formula_2\n | moda = formula_2\n | varianza = formula_5\n | skewness = formula_2\n | curtosi = formula_7\n | entropia = formula_8\n | momgenfun = formula_9&lt;br&gt;\n | funzcar = formula_10&lt;br&gt;\nIn teoria delle probabilit\u00e0 la distribuzione di Wigner (detta anche semicircolare, o semiellittica) \u00e8 una distribuzione di probabilit\u00e0 continua la cui densit\u00e0 di probabilit\u00e0 traccia la met\u00e0 di un'ellisse.\nPrende il nome dal fisico ungherese Eugene Wigner, che la osserv\u00f2 studiando alcune matrici a coefficienti aleatori.\nDefinizione.\nLa distribuzione di Wigner di parametro formula_11 ha una funzione di densit\u00e0 di probabilit\u00e0 definita sull'intervallo formula_12 e proporzionale alla funzione formula_13, la quale traccia la met\u00e0 \"superiore\" della circonferenza formula_14.\nLa densit\u00e0 di probabilit\u00e0 \u00e8\ndove il fattore al denominatore (corrispondente all'area del semicerchio) permette che la probabilit\u00e0 totale sia formula_16.\nEssendo riscalata rispetto a formula_17, questa funzione descrive la met\u00e0 superiore di un'ellisse.\nIn particolare, se la variabile aleatoria formula_18 segue la distribuzione di Wigner di parametro 1 allora formula_19 segue la distribuzione di Wigner di parametro formula_11.\nCaratteristiche.\nLa funzione di densit\u00e0 di probabilit\u00e0 della distribuzione di Wigner \u00e8 simmetrica ed assume valore massimo in 0. Pertanto la speranza matematica, la mediana, la moda e l'indice di asimmetria della distribuzione sono tutti pari a 0, cos\u00ec come tutti i suoi momenti di ordine dispari.\nI suoi momenti di ordine pari sono\ndove formula_22 \u00e8 il \"k\"-esimo numero di Catalan. (In particolare per formula_23 i momenti di ordine pari \"sono\" i numeri di Catalan.)\nIn particolare l'indice di curtosi \u00e8\nLa sua funzione generatrice dei momenti \u00e8\ndove formula_26 \u00e8 una funzione di Bessel di primo tipo modificata.\nLa sua funzione caratteristica \u00e8\ndove formula_28 \u00e8 una funzione di Bessel di primo tipo.\nProbabilit\u00e0 libera e matrici.\nLa distribuzione di Wigner interviene nella teoria della \"probabilit\u00e0 libera\", per la quale le variabili aleatorie non sono commutative.\nIn particolare descrive al limite il numero di particolari autovalori di matrici simmetriche formula_29 i cui coefficienti siano variabili aleatorie indipendente e con una stessa distribuzione di probabilit\u00e0.\nNella teoria della probabilit\u00e0 \"commutativa\" una distribuzione di probabilit\u00e0 i cui cumulanti (indicatori \"simili\" ai momenti) di ordine superiore a due siano nulli \u00e8 necessariamente una distribuzione normale. Parallelamente, nella teoria ella probabilit\u00e0 libera una distribuzione i cui \"cumulanti liberi\" di ordine superiore a due siano tutti nulli \u00e8 necessariamente una distribuzione di Wigner.\nCollegamenti.\nAltre distribuzioni.\nSe la variabile aleatoria formula_18 segue la distribuzione di Wigner di parametro formula_11, allora la variabile aleatoria formula_32 (che assume valori compresi tra 0 e 1) segue la distribuzione Beta di parametri formula_33.\nPolinomi ortogonali.\nI polinomi di \u010ceby\u0161\u00ebv del secondo tipo, definiti ricorsivamente da formula_34, formula_35 e formula_36, sono ortogonali \"rispetto\" al prodotto interno\nTeoria dei numeri.\nIn teoria dei numeri la distribuzione di Wigner \u00e8 collegata alla congettura di Sato-Tate: data una curva ellittica senza moltiplicazione complessa formula_38, si considera il numero formula_39 di punti della sua riduzione formula_40 in un campo finito con formula_41 elementi; questo numero \u00e8 \"circa\" formula_42, con un errore che non supera formula_43. La congetture di Sato-Tate prevede che al variare dei numeri primi formula_41 gli errori riscalati formula_45 si distribuiscano secondo la distribuzione di Wigner di parametro 1."}
{"id": "99094", "revid": "1762097", "url": "https://it.wikipedia.org/wiki?curid=99094", "title": "Capi di Stato della Romania", "text": "In seguito alla proclamazione della Repubblica Popolare di Romania, il compito di capo dello Stato venne affidato al presidente del Consiglio di stato, un organo collegiale eletto dalla Grande Assemblea Nazionale (il Parlamento rumeno) nel proprio seno affinch\u00e9 svolgesse le funzioni parlamentari negli intervalli tra una sessione plenaria e l'altra. Pertanto il capo dello Stato era il presidente del Parlamento, e assumeva il titolo ufficiale di \"presidente della Grande assemblea nazionale\".\nLa carica ufficiale di presidente della Repubblica rumena, distinta dalla presidenza del Parlamento, venne istituita nel marzo 1974."}
{"id": "99103", "revid": "74173", "url": "https://it.wikipedia.org/wiki?curid=99103", "title": "Re rumeni", "text": ""}
{"id": "99108", "revid": "599013", "url": "https://it.wikipedia.org/wiki?curid=99108", "title": "Rotta navale", "text": "La rotta navale \u00e8 un termine generico che, nella pratica della navigazione, viene impropriamente utilizzato in luogo del pi\u00f9 appropriato termine di \"traiettoria\".\nLa rotta \u00e8 in realt\u00e0 l'angolo con il quale la traiettoria, sia essa rappresentata da una curva o da un tratto lineare, incrocia un meridiano terrestre.\nConsiderando la nave in movimento su una superficie curva come quella rappresentata dalla superficie del geoide terrestre, la traiettoria tracciata dai vari punti nei quali il baricentro \u00e8 passato, rappresenta quella che genericamente viene definita rotta, in questo caso traiettoria.\nDescrizione.\nNell'ambito della navigazione sono rilevanti le seguenti definizioni:\nN.B. La rotta pu\u00f2 essere espressa in tre forme: circolare, quadrantale e semicircolare.\nParlare di Nord bussola di una bussola magnetica pu\u00f2 generare qualche dubbio, in pratica per\u00f2 c'\u00e8 da considerare che ogni bussola magnetica montata su qualsiasi unit\u00e0 navale viene influenzata da campi magnetici creati da linee elettriche, masse ferrose presenti a bordo, radio con altoparlanti, etc..\nIn pratica l'ago indicatore di una bussola si indirizza non sul Nord magnetico ma su un Nord tutto suo chiamato appunto Nord bussola e questo errore viene indicato con la lettera \u03b4 (Deviazione magnetica). Per conoscere i valori della deviazione di ciascuna bussola esiste un procedimento chiamato Giri di Bussola. Tutte le imbarcazioni in navigazione oltre le 6 miglia nautiche devono essere in possesso delle tabelle di deviazione.\nPartendo dalle considerazioni di cui sopra, possiamo affermare che:\n Pm = Pb + \u03b4\nIl valore della d (Declinazione magnetica) viene ricavato dalla carta nautica; ogni carta nautica riporta una o pi\u00f9 rosa dei venti; al centro della stessa rosa \u00e8 presente l'anno di stampa della carta, il valore della declinazione riferita all'anno e la variazione annua.\n Esempio: Anno 1998 Decl =2\u00b0Est, Var.Ann. 5' Est\nAd esempio la declinazione per l'anno 2006 \u00e8 stata di 2\u00b0 40' Est.\nSi consideri che le variazioni Est si sommano al valore intero mentre per le Ovest si sottraggono. Conoscendo ora il valore della Pm e la d (declinazione), si pu\u00f2 calcolare la Pv (Prora vera)\n formula_1\nLa Pv \u00e8 l'angolo che si riporta sulla carta nautica, tenendo presente che in assenza di vento, mare e correnti, la Prora Vera (Pv) coincide con la Rotta Vera (Rv). Tuttavia per conoscere in realt\u00e0 la rotta effettiva si esegue una somma vettoriale tra il vettore Pv e il vettore corrente.\nStoria.\nNei tempi antichi i primi navigatori per scegliere la \"rotta\" migliore dovevano servirsi soprattutto della luna e delle stelle, durante la navigazione notturna, e del sole durante il giorno. L'unico strumento di cui potevano disporre era l'astrolabio.\nL'invenzione della bussola e in seguito del sestante fecero fare un balzo in avanti alle tecniche di navigazione consentendo di tracciare finalmente delle rotte pi\u00f9 precise. Man mano che la Terra veniva sempre pi\u00f9 conosciuta, grazie all'opera degli esploratori, venivano preparate carte nautiche pi\u00f9 accurate riuscendo pertanto a tracciare di conseguenza \"rotte\" pi\u00f9 convenienti per raggiungere le localit\u00e0 commerciali pi\u00f9 importanti.\nAltro passaggio fondamentale nel trasporto marittimo \u00e8 stato la realizzazione dei canali artificiali (ad esempio il Canale di Panama ed il Canale di Suez) che, una volta completati, hanno abbreviato di molte miglia (e di molti giorni di navigazione) le rotte tra i vari continenti.\nCon l'ausilio delle tecniche moderne le rotte navali sono calcolate attualmente soprattutto con l'ausilio del computer che tiene in ogni momento conto di tutte le variabili (venti, correnti marine, fondali, maltempo, eventuali ostacoli come altre navi o iceberg, ecc.) grazie all'integrazione dei dati provenienti dai diversi strumenti di bordo (radar, sonar, ecoscandaglio, GPS)."}
{"id": "99125", "revid": "599013", "url": "https://it.wikipedia.org/wiki?curid=99125", "title": "Tebe (astronomia)", "text": "Tebe o Thebe (\u0398\u03ae\u03b2\u03b7 in lingua greca) \u00e8 il quarto satellite naturale conosciuto di Giove in ordine di distanza crescente dal pianeta, nonch\u00e9 l'ultimo del gruppo di Amaltea che contiene i piccoli satelliti interni del pianeta. \u00c8 anche noto come Giove XIV.\nStoria.\nTebe fu scoperto il 5 marzo 1979 dall'astronomo statunitense Stephen Synnott grazie all'analisi delle lastre fotografiche catturate dalla sonda Voyager 1 il 27 febbraio di quello stesso anno. Al satellite fu attribuita la designazione provvisoria S/1979 J2. Nel 1983 l'Unione Astronomica Internazionale convenne di attribuire al nuovo corpo celeste il nome della ninfa Tebe, figlia della divinit\u00e0 fluviale Asopo secondo la mitologia greca.\nDopo la sua scoperta Tebe fu fotografata dalla sonda \"Voyager 2\" nel 1980, ma prima che la sonda Galileo raggiungesse Giove le informazioni erano piuttosto limitate. \"Galileo\" ha ripreso immagini di quasi tutta la superficie di Tebe permettendo cos\u00ec di formulare alcune ipotesi sulla sua composizione.\nOrbita.\nTebe \u00e8 il pi\u00f9 esterno dei satelliti interni di Giove (gruppo di Amaltea) ed orbita intorno al suo pianeta ad una distanza di circa (3,1 volte il raggio gioviano). La sua orbita ha un'eccentricit\u00e0 orbitale di 0,018 ed un'inclinazione di 1,08\u00b0 rispetto all'equatore gioviano. Questi valori sono insolitamente alti per un satellite interno e possono essere fatti risalire alla passata influenza esercitata da Io, il pi\u00f9 interno dei satelliti medicei, la cui orbita avrebbe intersecato quella di Tebe provocando cos\u00ec le perturbazioni che hanno portato agli attuali valori.\nL'orbita di Tebe si trova vicino al limite esterno degli anelli Gossamer, composti dalla polvere espulsa dal satellite. Dopo l'espulsione la polvere si muove in direzione del pianeta per effetto Poynting-Robertson e forma un anello verso la parte interna del satellite.\nCaratteristiche fisiche.\nLa forma di Tebe \u00e8 piuttosto irregolare e l'ellissoide che pi\u00f9 lo approssima ha dimensioni . Non sono note n\u00e9 la massa n\u00e9 la densit\u00e0, ma, assumendo una densit\u00e0 simile a quella di Amaltea (circa ), si pu\u00f2 stimare una massa di .\nCome tutti gli altri satelliti interni di Giove Tebe \u00e8 in rotazione sincrona attorno al suo pianeta, mostrandogli cos\u00ec sempre la stessa faccia. La sua orientazione \u00e8 tale che l'asse principale punta proprio in direzione di Giove. Si ritiene che i punti della sua superficie pi\u00f9 vicini e pi\u00f9 lontani da Giove siano in prossimit\u00e0 del limite di Roche e che la gravit\u00e0 sia appena superiore alla forza centrifuga. Come risultato la velocit\u00e0 di fuga in questi due punti \u00e8 molto piccola permettendo alla polvere che si alza in seguito ad impatti meteoritici di sfuggire facilmente negli anelli Gossamer.\nLa superficie di Tebe \u00e8 piuttosto scura e di colore rossastro. Vi \u00e8 una sostanziale asimmetria tra i suoi due emisferi: quello anteriore \u00e8 1,3 volte pi\u00f9 brillante di quello posteriore. L'asimmetria \u00e8 probabilmente causata dall'alta velocit\u00e0 e frequenza degli impatti che ha portato in superficie del materiale brillante (probabilmente ghiaccio) dall'interno del satellite.\nLa superficie di Tebe \u00e8 altamente craterizzata e presenta almeno tre o quattro crateri da impatto le cui dimensioni sono confrontabili con il raggio del satellite stesso. Il pi\u00f9 vasto di questi crateri, che un diametro di circa , \u00e8 situato sulla faccia opposta rispetto a Giove ed \u00e8 stato chiamato Zethus ed \u00e8 l'unico elemento della superficie di Tebe ad aver ricevuto un nome. Sul bordo di questo cratere sono presenti numerosi punti pi\u00f9 chiari."}
{"id": "99127", "revid": "1543377", "url": "https://it.wikipedia.org/wiki?curid=99127", "title": "Amstel Gold Race 2003", "text": "L'Amstel Gold Race 2003, trentottesima edizione della corsa e valida come prova della Coppa del mondo di ciclismo su strada, si svolse il 20 aprile 2003 su un percorso di 250,7 km da Maastricht alla collina del Cauberg nel comune di Valkenburg aan de Geul. Venne vinto dal kazako Aleksandr Vinokurov che termin\u00f2 in 6h01'03\".\nAl traguardo di Valkenburg aan de Geul 122 ciclisti completarono la gara."}
{"id": "99128", "revid": "124996117", "url": "https://it.wikipedia.org/wiki?curid=99128", "title": "Fascismo giapponese", "text": "Il termine fascismo giapponese (in giapponese o ) \u00e8 usato da alcuni storici per definire il regime politico che govern\u00f2 l'Impero giapponese a partire dall'inizio degli anni trenta del Novecento sino al termine della seconda guerra mondiale, in analogia con le dittature italiana e tedesca dello stesso periodo.\nDescrizione.\nFu un insieme sincretico di ideologie di estrema destra di origine occidentale, autoritarismo tradizionalista del periodo Meiji e capitalismo di Stato/statalismo economico. Durante questo periodo il Giappone strinse alleanza con la Germania nazista di Adolf Hitler e con l'Italia fascista governata da Benito Mussolini. L'uso del termine \u00e8 tuttavia oggetto di controversie, tanto che molti autori negano che si possa parlare di fascismo in riferimento al Giappone, preferendo definizioni come militarismo giapponese o ultranazionalismo giapponese. Altri usano il termine utilizzato dalla storiografia giapponese, ossia o nazionalismo Sh\u014dwa, dal nome postumo dell'imperatore Hirohito, che regn\u00f2 fino al 1989. Il regime termin\u00f2 drammaticamente con la resa del Giappone in seguito agli unici bombardamenti atomici della storia.\nDibattito storiografico.\nLe differenze pi\u00f9 evidenti tra la forma di governo anteguerra giapponese rispetto ai suoi omologhi italiano e tedesco sono:\nGli storici che sostengono si possa parlare di fascismo anche per il Giappone ribattono in tal modo:\nDa segnalare infine che gli storici che sostengono sia legittimo parlare di fascismo anche per il Giappone riservano particolare attenzione alla situazione economica del Paese, per cui i legami tra strutture politiche autoritarie e un'economia basata sugli interessi dei grandi monopoli industriali, specie quelli militari, sarebbero pressoch\u00e9 uguali tra Italia, Germania e Giappone.\nTuttavia \u00e8 da notare che in Giappone esistevano due partiti dichiaratamente fascisti e riconosciuti come tali dal congresso fascista di Montreux, il T\u014dh\u014dkai e il Kokumin Domei, partiti assolutamente minoritari e guardati con sospetto dai governanti giapponesi, tanto che nel 1943 il capo del T\u014dh\u014dkai Seig\u014d Nakano fu arrestato con l'accusa di avere tramato un colpo di Stato per rovesciare il regime di Hideki T\u014dj\u014d e il partito venne sciolto.\nDopo l'occupazione del Giappone gli Stati Uniti decisero per una democratizzazione controllata del Paese e i principali gerarchi del periodo militarista furono deposti e giudicati con l'eccezione dell'imperatore, che per\u00f2 venne privato di ogni potere reale e del suo stato divino. T\u014dj\u014d fu invece condannato per crimini di guerra, crimini di aggressione e crimini contro l'umanit\u00e0 e impiccato a Tokyo."}
{"id": "99131", "revid": "1013865", "url": "https://it.wikipedia.org/wiki?curid=99131", "title": "Carabobo", "text": "Lo Stato di Carabobo \u00e8 uno dei 25 stati del Venezuela. \u00c8 situato nella parte settentrionale del paese sulla costa del Mar dei Caraibi. Confina a nord con il Mar dei Caraibi, a sud con gli Stati di Cojedes e Gu\u00e1rico, a est con Aragua e a ovest con Yaracuy.\nIl capoluogo \u00e8 la citt\u00e0 industriale di Valencia la cui area metropolitana comprende circa 1.350.000 abitanti. Altri centri rilevanti sono Puerto Cabello (130.000) e Guacara (100.000).\nIl Carabobo \u00e8 lo Stato con la maggior concentrazione di industrie del Venezuela. Vi si trovano diverse industrie del settore petrolchimico e un'importante raffineria di petrolio nonch\u00e9 industrie meccaniche, di assemblaggio di autoveicoli, industrie alimentari, di ceramica industriale, tessili e di elettrodomestici.\nComuni e capoluoghi.\nLa suddivisione amministrativa dello Stato di Carabobo \u00e8 stata stabilita nel 1996 ed \u00e8 la seguente: \nI comuni sono:"}
{"id": "99132", "revid": "1602064", "url": "https://it.wikipedia.org/wiki?curid=99132", "title": "Amstel Gold Race 1990", "text": "L'Amstel Gold Race 1990, venticinquesima edizione della corsa e valida per la Coppa del Mondo, si svolse il 21 aprile 1990 su un percorso di 249 km da Heerlen ad Meerssen. Venne vinto dall'olandese Adrie van der Poel che termin\u00f2 in 6h17'17\". Moreno Argentin conserv\u00f2 il comando della classifica di Coppa del mondo."}
{"id": "99133", "revid": "62004", "url": "https://it.wikipedia.org/wiki?curid=99133", "title": "Amstel Gold Race 1991", "text": "L'Amstel Gold Race 1991, ventiseiesima edizione della corsa e valida per la Coppa del Mondo, si svolse il 27 aprile 1991 su un percorso di 244 km da Heerlen ad Meerssen. Venne vinto dall'olandese Frans Maassen che termin\u00f2 in 6h04'46\"."}
{"id": "99134", "revid": "62004", "url": "https://it.wikipedia.org/wiki?curid=99134", "title": "Amstel Gold Race 1992", "text": "L'Amstel Gold Race 1992, ventisettesima edizione della corsa e valida per la Coppa del Mondo, si svolse il 25 aprile 1992 su un percorso di 248 km da Heerlen ad Meerssen. Fu vinta dal tedesco Olaf Ludwig che termin\u00f2 in 6h27'30\"."}
{"id": "99135", "revid": "1543377", "url": "https://it.wikipedia.org/wiki?curid=99135", "title": "Amstel Gold Race 1993", "text": "L'Amstel Gold Race 1993, ventottesima edizione della corsa e valida per la Coppa del Mondo, si svolse il 24 aprile 1993 su un percorso di 249 km da Heerlen ad Meerssen. Venne vinto dallo svizzero Rolf J\u00e4rmann che termin\u00f2 in 6h40'04\"."}
{"id": "99137", "revid": "62004", "url": "https://it.wikipedia.org/wiki?curid=99137", "title": "Amstel Gold Race 1994", "text": "L'Amstel Gold Race 1994, ventinovesima edizione della corsa e valida per la Coppa del Mondo, si svolse il 23 aprile 1994 su un percorso di 249 km da Heerlen ad Meerssen. Venne vinto dal belga Johan Museeuw che termin\u00f2 in 6h42'34\"."}
{"id": "99140", "revid": "1543377", "url": "https://it.wikipedia.org/wiki?curid=99140", "title": "Amstel Gold Race 1995", "text": "L'Amstel Gold Race 1995, trentesima edizione della corsa e valida per la Coppa del Mondo, si svolse il 22 aprile 1995 su un percorso di 250 km da Heerlen ad Meerssen. Venne vinta dallo svizzero Mauro Gianetti che termin\u00f2 in 6h38'52\"."}
{"id": "99142", "revid": "1543377", "url": "https://it.wikipedia.org/wiki?curid=99142", "title": "Amstel Gold Race 1996", "text": "L'Amstel Gold Race 1996, trentunesima edizione della corsa e valida come prova della Coppa del mondo di ciclismo su strada, si svolse il 27 aprile 1996 su un percorso di 250 km da Heerlen a Maastricht. Venne vinto dall'italiano Stefano Zanini che termin\u00f2 in 5h55'36\"."}
{"id": "99144", "revid": "1543377", "url": "https://it.wikipedia.org/wiki?curid=99144", "title": "Amstel Gold Race 1997", "text": "L'Amstel Gold Race 1997, trentaduesima edizione della corsa e valida come prova della Coppa del mondo di ciclismo su strada, si svolse il 26 aprile 1997 su un percorso di 253 km da Heerlen a Maastricht. Venne vinto dal danese Bjarne Riis che termin\u00f2 in 6h11'19\"."}
{"id": "99145", "revid": "1543377", "url": "https://it.wikipedia.org/wiki?curid=99145", "title": "Amstel Gold Race 1998", "text": "L'Amstel Gold Race 1998, trentatreesima edizione della corsa e valida come prova della Coppa del mondo di ciclismo su strada, si svolse il 25 aprile 1998 su un percorso di 258 km con partenza ed arrivo a Maastricht. Venne vinto dallo svizzero Rolf J\u00e4rmann che termin\u00f2 in 6h43'20\".\nPartenza con 193 ciclisti, dei quali 84 completarono la gara."}
{"id": "99146", "revid": "1418004", "url": "https://it.wikipedia.org/wiki?curid=99146", "title": "Premio Janusz A. Zajdel", "text": "Il premio Janusz A. Zajdel (\"Nagroda imienia Janusza A. Zajdla\"), spesso chiamato solo Zajdel, \u00e8 il premio annuale assegnato dai fan di fantascienza e fantasy polacchi per le migliori storie di questi generi pubblicate durante l'anno precedente la premiazione. Il nome del premio \u00e8 stato scelto in onore di Janusz Andrzej Zajdel (1938-1985), fisico e scrittore di fantascienza polacco.\nI vincitori vengono scelti dai voti dei fan presenti alla convention Polcon e possono ricevere fino a cinque candidature in ciascuna delle due categorie:\nIl metodo di voto prevede una serie di votazioni con eliminazione dell'ultimo, finch\u00e9 uno dei candidati non ottiene la maggioranza. Esiste la possibilit\u00e0 che non venga premiato nessuno.\nI conteggi dei voti non vengono annunciati.\nStoria.\nIl premio fu creato nel 1985 con il nome di \"Sfinks\" (Italiano: Sfinge).\nDopo la morte del primo vincitore, Janusz A. Zajdel, il nome fu cambiato in suo onore.\nFino al 1989 il premio veniva assegnato solo dalle associazioni dei fan di fantascienza,\ndal 1990 tutti i fan presenti al Polcon possono votare.\nFino al 1991 veniva assegnato un solo premio alla migliore storia,\ndal 1992 ci sono due categorie.\nVincitori.\nL'anno dato \u00e8 quello della pubblicazione. Dal 1992 la prima fila \u00e8 un romanzo, la seconda un racconto."}
{"id": "99147", "revid": "2228759", "url": "https://it.wikipedia.org/wiki?curid=99147", "title": "Ernst Theodor Amadeus Hoffmann", "text": " Conosciuto sotto il nome di Ernst Theodor Amadeus Hoffmann o di E. T. A. Hoffmann, inizia la sua carriera letteraria come critico musicale.\nNei suoi racconti Hoffmann affronta diversi generi narrativi, spaziando dall'avventuroso al poliziesco \"ante litteram\", dal fantastico al grottesco fino alla fiaba; si dedica a casi patologici e alla satira; descrive la realt\u00e0 concreta come un qualcosa di inconcepibile, assurdo, artificioso, mentre i sogni e le magie appaiono come aspetti assolutamente naturali e ovvi. La sua figura e le sue opere letterarie, improntate al fantastico e all\"horror\", influenzarono notevolmente il Romanticismo europeo e ispirarono le narrazioni di molti autori, tra i quali Edgar Allan Poe e F\u00ebdor Dostoevskij.\nPer gli scrittori francesi dell'Ottocento (Charles Baudelaire, Honor\u00e9 de Balzac, Charles Nodier) Hoffmann ha incarnato il vero spirito romantico tedesco. Dalla sua produzione letteraria trassero ispirazione anche Aleksandr Sergeevi\u010d Pu\u0161kin, Nikolaj Vasil'evi\u010d Gogol' e Aleksandr Ivanovi\u010d Herzen, mentre per il giovane Hans Christian Andersen fu determinante l'incontro con le opere di Hoffmann e in particolare con \"Il bambino misterioso\" e \"Schiaccianoci e il re dei topi\". Del concetto hoffmanniano di umorismo tenne poi largamente conto Luigi Pirandello.\nEsperto e originale compositore, scambia nel 1805 il suo terzo nome, Wilhelm, con quello di Amadeus in onore a Mozart, suo modello, e diventa compositore. \u00c8 cos\u00ec l'autore di numerose opere (undici in tutto) e in particolare di \"Undine\", tratta dal racconto omonimo del suo amico Friedrich de la Motte Fouqu\u00e9, ma anche di composizioni vocali e corali, musiche di scena, una sinfonia, una \"ouverture\" e varia musica da camera. I suoi racconti e i suoi personaggi ispirarono inoltre le composizioni di altri musicisti, dai \"Kreisleriana\" di Robert Schumann ai \"Racconti di Hoffmann\" di Jacques Offenbach, fino a \"La sposa sorteggiata\" di Ferruccio Busoni. Alla fiaba \"Schiaccianoci e il re dei topi \"si rifece il musicista russo Pyotr Ilyic Ciajkovskij per la creazione (nel 1891) del suo celebre balletto \"Lo Schiaccianoci\".\nCome avvocato \u00e8 al servizio dell'amministrazione prussiana dal 1796 al 1804, poi dal 1814 fino alla morte.\nCome disegnatore e pittore la sua indipendenza e il suo gusto della satira gli causano pi\u00f9 volte serie noie presso i suoi superiori, dei quali non esita a fare una caricatura.\nBiografia.\nLa giovinezza.\nProveniente da una famiglia di pastori e di avvocati, \u00e8 figlio di un pastore luterano, Christoph-Ludwig Hoffmann (1736-1797), avvocato di K\u00f6nigsberg, poeta e compositore nel tempo libero, che sposa nel 1767 sua cugina Luise Albertine Doerffer (1748-1796), dalla quale avr\u00e0 tre figli: Johann Ludwig, nato nel 1773 e morto dopo il 1822; Carl Wilhelm Phillip, nato nel 1773 e morto bambino; Ernst Theodor Wilhelm nato nel 1776, in una casa ai piedi del vecchio castello. Nel 1776 la coppia si separa. Il padre si trasferisce poco dopo a Insterburg in Lituania minore, portando con s\u00e9 il figlio maggiore; morir\u00e0 nel 1797.\nErnst viene invece allevato nella famiglia della madre (donna malata e sofferente di nervi, che morir\u00e0 di \"ictus\" nel 1796), soprattutto da tre persone: la nonna Doerffer, la zia Johanna Sophie (1745-1803), soprannominata \"F\u00fcsschen\" (piedino) e lo zio Otto Willhelm Doerffer (1741-1811), magistrato celibe, di umore cupo, devoto e solenne, di cui Hoffmann traccer\u00e0, nelle sue lettere e attraverso numerosi personaggi delle sue opere, un crudo ritratto in cui appare tanto ridicolo quanto odioso. Lo chiamer\u00e0 Onkel O. W. (\"Oh Weh!\": zio catastrofe), poich\u00e9 anche se \u00e8 appassionato di musica, \u00e8 impregnato di uno stupido razionalismo.\nNel 1781 entra nella Burgschule, una scuola luterana, dove fa buoni studi classici. Impara l'arte della fuga e del contrappunto presso un organista polacco, Podbieski, ispirazione del personaggio di Abraham Liscot ne \"Il Gatto Murr\" e si rivela essere un pianista prodigio. Cerca anche di scrivere poesie, romanzi e di disegnare, ma l'ambiente provinciale non \u00e8 favorevole all'acquisizione di una tecnica. Parimenti dotato per la pittura, la musica e la scrittura, il giovane ignora qualsiasi disciplina un po' severa e rimane estraneo alle forme nuove che allora nascevano in Germania.\nEntrato all'universit\u00e0 di K\u00f6nigsberg nel 1792, viene avviato dallo zio agli studi di diritto. La sua corrispondenza giovanile tratta solo delle sue numerose letture di autori quali Voltaire, Rousseau, Goethe, Schiller, Jean Paul, Kotzebue. In musica ammira Bach, Mozart e i compositori italiani, solo pi\u00f9 tardi scoprir\u00e0 Haydn, Gluck e Beethoven. Nel 1786, Ernst diventa amico di Theodor Gottlieb von Hippel (1775-1843), figlio di un pastore, scrittore conosciuto e parente di Kant: nel 1792 i due amici si ritrovano all'universit\u00e0, dove seguono i corsi del filosofo. Nel 1794, prova una grande passione per una giovane di ventotto anni, Johanna Dorothea Hatt, che chiama Cora, sposata a un negoziante di pi\u00f9 di sessant'anni e alla quale d\u00e0 lezioni di musica.\nUna carriera da funzionario provinciale.\nNel settembre del 1795 Hoffmann consegue la laurea in legge e il prozio, il consigliere reale Christoph Ernst V\u00f6teri (1722-1795), un notaio al servizio di molte famiglie nobili della Prussia Orientale, lo prende con s\u00e9 come aiutante e Hoffmann lo accompagner\u00e0 pi\u00f9 volte nelle visite ai loro possedimenti (episodio che si ritrover\u00e0 nel racconto \"Il maggiorasco\"). Nel giugno 1796 viene poi mandato a Glogau, in Slesia, dallo zio materno, il consigliere Johann Ludwig D\u00f6rffer, presso il quale lavora per due anni come uditore. Preferisce la compagnia degli artisti locali alla societ\u00e0 borghese di Glogau e, bench\u00e9 egli sia attaccato alla tradizione protestante, sceglie solo amici cattolici.\nRicevuto l'incarico di decorare una chiesa (tema che svilupper\u00e0 nel racconto \"La chiesa dei gesuiti di G.\"), diventa amico di un pittore italiano, Aloys Molinari (1775-1853), che lo introduce ai segreti della sua arte e gli ispira la nostalgia del sud, e in particolare dell'Italia, che si rifletter\u00e0 in numerosi suoi scritti. Si fidanza anche con una cugina, Wilhelmina Doerffer, detta Mina, e sembra accettare un matrimonio di convenienza. Tuttavia, appena passa il suo esame di guardasigilli, nell'estate del 1798, viene a sapere che suo zio \u00e8 stato nominato consigliere intimo alla corte d'appello a Berlino. Felice di scappare da Glogau, parte con lui, occupando la funzione di guardasigilli alla corte d'appello, e prepara l'esame di assessore.\nL\u00ec dipinge, disegna, compone uno dei suoi primi lavori musicali, l\"'op\u00e9ra-comique\" \"Die Maske\" (Le maschere), successivamente andata perduta, che dedica alla regina Louise (ma che il direttore di spettacolo, Iffland, rifiuta) e frequenta assiduamente il mondo delle riviste e dei teatri, che \u00e8 abbastanza attivo in quegli anni, anche se il romanticismo ha ancora i suoi focolai pi\u00f9 attivi nella Germania del Sud, a Jena, tra il 1798 e il 1806, attorno ai fratelli August e Friedrich Schlegel, Ludwig Tieck e Novalis, e a partire dal 1804 a Heidelberg, attorno a Joseph G\u00f6rres, Achim von Arnim, Bettina Brentano e Clemens Brentano. Il gruppo di Berlino inizier\u00e0 a imporsi solo a partire dal 1808, con delle figure come August Wilhelm Schlegel, Adelbert von Chamisso, Friedrich de la Motte Fouqu\u00e9, Heinrich von Kleist, Zacharias Werner, Joseph von Eichendorff ed E. T. A. Hoffmann.\nNel marzo 1800, superato con successo l'esame di assessore, si trasferisce di nuovo in provincia, a Posen (Pozna\u0144), la cui popolazione \u00e8 mista, tedesca e polacca, evangelica e cattolica. Qui d\u00e0 sfogo alla sua esuberanza giovanile, con qualche scapestrataggine: sbronze e scherzi si susseguono e Hoffmann fa delle caricature di suoi colleghi e superiori. Nella citt\u00e0 di Posen diventa in qualche modo celebre. Vi si esegue una sua cantata, che ha scritto per salutare il nuovo secolo, e un'opera che ha scritto riprendendo quella di Goethe (\"Facezia, astuzia e vendetta\"), di cui si conserva solo il titolo. Ma il suo disaccordo con la societ\u00e0 borghese aumenta.\nNel 1801 rompe il fidanzamento con la cugina, attirandosi cos\u00ec il biasimo della famiglia. Ugualmente si rende impopolare presso i suoi colleghi e superiori a causa delle caricature, che circolano in citt\u00e0. Per queste impertinenze verr\u00e0 mandato, per penitenza, in un centro meno importante: il 21 febbraio 1802 un decreto lo nomina consigliere a P\u0142ock, con lo stipendio di 800 scudi l'anno. Ma intanto conosce a Posen la figlia di un funzionario polacco, Maria Thekla Michalina Rorer-Trzynska (1781-1859), detta Rohrer (secondo l'usanza di germanizzare i nomi), di cui si sa poco, ma che egli sposa il 26 luglio nella chiesa cattolica Corpus-Cristi e che rimarr\u00e0 fino alla fine accanto a lui. Esiliato a P\u0142ock, un piccolo borgo triste di tremila abitanti, quasi tutti polacchi, tra luglio 1802 e la primavera 1804 incomincia a scrivere il suo diario, scritto in parte con caratteri greci o con abbreviazioni, per impedire alla moglie di curiosarci.\nIn questi due anni non prova altro che tristezza e noia e si chiede se non dovrebbe abbandonare la magistratura per volgersi all'arte, senza riuscire a decidersi tra la pittura, la musica e la poesia. Abbozza due opere: \"Il rinnegato\" e \"Faustina\". Determinato a scappare da questo esilio, moltiplica le iniziative, sollecita l'intervento dei suoi amici. Nell'attesa riprende la sua abitudine di andare di bar in bar, beve il \"punch\" (una bevanda a base di arak, di limone e di zucchero a cui si d\u00e0 fuoco) e conosce gravi crisi di angoscia nervosa. Infine, grazie a Hippel, ottiene di essere trasferito a Varsavia. Prima di raggiungere il suo nuovo posto di lavoro, trascorre un ultimo soggiorno nella sua citt\u00e0 natale nel febbraio 1804. Sua zia \u00e8 appena morta ed egli teme di non ricevere la sua parte di eredit\u00e0.\nVarsavia e la scoperta dell'arte.\nA Varsavia, Hoffmann ritrova l'ambiente che gli era piaciuto a Berlino. Ritrova Zacharias Werner, compatriota di K\u00f6nigsberg e figlio di suo padrino, diventa amico di un giovane collega ebreo, di quattro anni pi\u00f9 giovane, Julius Eduard Hitzig, suo futuro biografo, che vive a Varsavia da cinque anni e fa parte del gruppo letterario berlinese \"Nordstern\" (stella del Nord); \u00e8 rimasto in contatto con August Wilhelm Schlegel, Adelbert von Chamisso, Friedrich de la Motte Fouqu\u00e9 e Rachel Varnhagen von Ense (1771-1833), nata Levin. \u00c8 Werner che fa scoprire a Hoffmann la nuova letteratura e gli fa leggere Novalis, Ludwig Tieck, i fratelli August e Friedrich Schlegel, Achim von Arnim, Clemens Brentano, Gotthilf Heinrich von Schubert (l'autore de \"La simbolica dei sogni\" e \"Degli aspetti notturni delle scienze naturali\"). \u00c8 Hitzig che d\u00e0 a Hoffmann le opere di Carlo Gozzi e Calderon.\nQueste letture, relativamente tardive, segnano profondamente Hoffmann, \u00e8 una rivelazione a se stesso e lo aiutano a concepire la sua opera personale. Zacharias Werner, personalit\u00e0 complessa, gli fa scoprire l'attrazione per la religione e un'atmosfera di mistero. A Varsavia, Hoffmann si appassiona anche al teatro, fa dieci progetti di opere, compone una messa solenne, una sinfonia, un quintetto, delle canzoni all'italiana. Riesce a far recitare a teatro l'opera che trae dai \"Gioiosi musicisti\" di Clemens Brentano. In compenso, a Berlino, Iffland rifiuta \"La croce sul Baltico\", il cui testo \u00e8 di Zacharias Werner e la musica di Hoffmann, al quale si preferisce un altro compositore. Questa opera \u00e8 considerata il primo esempio di musica romantica. Continua a dipingere, lavorando agli affreschi del palazzo di Mniszek, sede della societ\u00e0 musicale, ma, ritornandogli il gusto della satira, d\u00e0 agli d\u00e8i egizi di uno dei suoi affreschi l'aspetto caricaturale dei funzionari da cui dipende, il che gli crea qualche noia.\nMalgrado le sue numerose attivit\u00e0, Hoffmann si annoia a Varsavia, detesta sempre di pi\u00f9 il suo lavoro e la vita cittadina, troppo rumorosa, stanca i suoi nervi. Una figlia, che nasce nel luglio 1805, \u00e8 battezzata con il nome di Cecilia in onore della patrona dei musicisti, e Hoffmann compone in suo onore una messa. Nel novembre 1806, per\u00f2, l'armata francese occupa Varsavia e mette fine all'amministrazione prussiana. Hoffmann preferisce licenziarsi, ma senza risorse riesce a lasciare la Polonia solo nel giugno 1807 e parte per Berlino, lasciando la moglie e la figlia a Posen.\nMusica e letteratura.\nL'anno passato a Berlino nel 1807 \u00e8 il pi\u00f9 gramo di tutta la vita di Hoffmann. Nella citt\u00e0, occupata dalle truppe della Grande Armata di Napoleone, egli non riesce a farsi reinserire tra i dipendenti della magistratura e ottiene appena magri sussidi. Deve ricorrere agli amici, chiedere prestiti, rimane a volte giorni senza mangiare. A Berlino compone sei cantici per coro \"a cappella\", dedicati alla Vergine, una delle sue meravigliose opere musicali, che, nel \"Gatto Murr\", attribuisce a Johannes Kreisler. Nell'agosto 1807 viene a sapere che sua figlia \u00e8 morta a Posen. Infine, a seguito di un annuncio da lui pubblicato su un giornale, Friedrich von Soden gli propone in novembre 1807 l'impiego di direttore musicale al teatro di Bamberga, in Baviera.\nMa la sua nomina sar\u00e0 effettiva solo nell'aprile 1808 e l'inizio della sua attivit\u00e0 fissata al primo settembre seguente. Nel frattempo si reca da un vecchio amico a Glocau. Nel settembre 1808, Hoffmann si reca a prendere sua moglie a Posen e la porta a Bamberga. Vi passer\u00e0 cinque anni decisivi, tra il 1808 e il 1813: scopre la Germania del Sud e, per la prima volta, pu\u00f2 dedicarsi alla musica. Ma la pratica di quest'arte gli permette di constatare l'insufficienza della sua formazione e inizia l'attivit\u00e0 di critico musicale, il che lo indirizza alla creazione letteraria, senza tuttavia abbandonare la composizione musicale.\nUna scelta incomincia a operarsi tra le tre arti. La musica gli fa trovare il suo stile di scrittore, mentre il disegno e la pittura diventano un divertimento. La citt\u00e0 di Bamberga, con la sua cattedrale, i palazzi barocchi e la popolazione cattolica di umore abbastanza allegro, che Hoffmann trova diversa dalla borghesia di K\u00f6nigsberg, gli piace. Il teatro di Bamberga, per\u00f2, mal gestito dal conte von Soden, \u00e8 in piena decadenza, e Hoffmann conserva solo per poco il suo posto di direttore d'orchestra; deve dare lezioni private di musica alle ragazzine. Le cose migliorano solo nel 1810, quando l'attore Franz von Holbein (1779-1855) e il dottore Adalbert Friedrich Marcus (1753-1816), due amici di Hoffmann, prendono in mano la gestione del teatro e, per due anni, Hoffmann vi si prodiga con entusiasmo.\nAbita di fronte al teatro e all'albergo della Rosa, che \u00e8 descritto nel \"Don Juan\", in una casetta stretta, la cui mansarda gli funge da rifugio; ci lavora seduto sul bordo dell'abbaino, le gambe penzolanti nel vuoto, amato dai gatti del vicinato, che descriver\u00e0 nel \"Gatto Murr\". Nel pavimento ha fatto aprire un'apertura attraverso la quale sua moglie gli passa da mangiare. Compositore, scenografo, direttore d'orchestra, decoratore, librettista, diventa di fatto l'unico animatore di spettacoli che guadagnano il favore del pubblico e prende piacere a far rappresentare le opere che preferisce: Shakespeare, Calderon, Gozzi, Heinrich von Kleist, Zacharias Werner, Mozart, Beethoven.\nHoffmann si crea molti amici a Bamberga, tra i quali, degni di nota, sono il dottor Marcus, un uomo colto, il dottor Speyer, che lo interroga sui suoi squilibri mentali, e un mercante di vino, Karl Friedrich Kunz, che diventer\u00e0 il suo primo editore.\nDurante i suoi primi anni a Bamberga, Hoffmann compone molto: balletti, musica da coro, prologhi o opere. Ma quest'attivit\u00e0 un po' disordinata, schiava del gusto del pubblico, finisce per stancarlo, perci\u00f2 inizia a dedicarsi alla critica musicale, principalmente sull\"Allgemeine musikalische Zeitung\" di Johann Friedrich Rochlitz (1769-1842), alla quale d\u00e0 una forma originale, inglobando i suoi commenti in una trama romanzesca. Questa evoluzione verso la letteratura deve senz'altro molto alla passione che prova dal 1809 per una delle sue allieve, Julia Marc, parente del dottor Marcus. La ragazzina ha solo tredici anni, contro i trentaquattro di Hoffmann, \u00e8 di famiglia ebraica, figlia di un commerciante e molto dotata per la musica.\nQuesto amore, il cui diario ci permette di seguire le tappe, \u00e8 prestissimo elevato al livello di mito tragico, di cui ritroviamo gli echi ne \"Il gatto Murr\" e in numerosi racconti. Le sue illusioni svaniscono quando la ragazzina si fidanza con un commerciante di Lipsia, Gerhard Graepel, che sposer\u00e0 nel 1812. La vittoria di Napoleone Bonaparte a Wagram e l'ingresso dell'Imperatore a Vienna lo lasciano piuttosto indifferente; Hoffmann, in questo periodo, \u00e8 pi\u00f9 interessato alla musica, al teatro e naturalmente all'amore per Julia Marc, alla quale offre le sue \"Tre Canzonette Italiane\". Si dedica anche allo studio dell'ipnosi, dell'occulto e della telepatia.\nBen presto sar\u00e0 per\u00f2 la letteratura a divenire la principale attivit\u00e0 di Hoffmann. Il suo primo racconto conosciuto, \"Il cavaliere Gluck\", data all'autunno 1808 e viene spedito da Hoffmann all'editore Rochlitz di Lipsia il 12 gennaio del 1809; sar\u00e0 pubblicato sull\"Allgemeine musikalische Zeitung\" il 15 di febbraio successivo. Seguono le \"Kreisleriane\", scritte sempre per la stessa rivista. In quest'occasione Hoffmann crea il personaggio di Johannes Kreisler, il musicista pazzo, che \u00e8 il \"doppio\" di se stesso, deriso e meraviglioso, che lo ossessioner\u00e0 fino alla fine dei suoi giorni e dominer\u00e0 i racconti delle \"Fantasie alla maniera di Jacques Callot\" (1813) e il romanzo del \"Gatto Murr\" (1819).\nDurante il 1810 il teatro di Bamberga \u00e8 in piena attivit\u00e0 e sotto la direzione di Franz Holbein lo scrittore vi svolge un intenso lavoro di regista, assistente alla regia, scenografo e drammaturgo. \u00c8 in questo periodo che Hoffmann d\u00e0 vita, sulle pagine dell\"Allgemeine musikalische Zeitung\", al personaggio di Johannes Kreisler. Tra il 1811 e il 1812 l'amore per Julia Marc \u00e8 ormai diventato una passione travolgente, tanto da creargli dei gravi problemi con la moglie. Nel 1812 Holbein si dimette e Hoffmann va incontro a un nuovo periodo di ristrettezze. L'anno successivo assume l'incarico di direttore musicale nella compagnia teatrale di Joseph Seconda, le cui rappresentazioni avvengono nelle citt\u00e0 di Lipsia e Dresda; nei pressi di quest'ultima avr\u00e0 luogo, il 26 e 27 di agosto del 1813, una battaglia della guerra di liberazione dal dominio napoleonico (guerra della Sesta coalizione), la stessa che fornir\u00e0 l'argomento per il racconto breve \"Visione sul campo di battaglia di Dresda\".\nHoffmann lavora alacremente alle rappresentazioni teatrali in una Dresda militarmente occupata e colpita da penurie e malattie contagiose. Il 13 luglio informa Friedrich Speyer che fino a quel momento sono state date dalla compagnia di Joseph Seconda circa dieci rappresentazioni con relative repliche, aggiungendo per\u00f2 che il 5 di giugno il direttore ha chiuso il teatro per via delle frequenti scaramucce tra francesi e prussiani; la compagnia decide allora di continuare a lavorare autonomamente e riesce ad allestire con successo due rappresentazioni. Il successivo 8 di settembre Hoffmann scrive a Kunz che il teatro \u00e8 di nuovo chiuso da due settimane. Queste interruzioni del suo lavoro con la compagnia gli consentono peraltro di dedicare maggior tempo alla letteratura e di programmare la futura pubblicazione dei \"Fantasiest\u00fccke\".\nLa grande stagione letteraria.\nNel 1814 Hoffmann accetta un incarico pubblico presso il ministero della giustizia di Berlino, citt\u00e0 nella quale si \u00e8 nuovamente trasferito e dove frequenta abitualmente Fouqu\u00e9, Chamisso, Tieck, Franz Horn e Philipp Veit.\nInizia cos\u00ec il periodo pi\u00f9 fecondo della sua produzione letteraria, che lo porter\u00e0 a scrivere romanzi e racconti tra i pi\u00f9 originali e suggestivi della letteratura europea. Il suo primo lavoro \u00e8 \"Il cavaliere Gluck\" (1808), in cui descrive la musica come un'arte leggera e soave, ma profondamente distruttiva; il racconto confluir\u00e0 nel volume \"Racconti fantastici alla maniera di Callot\", il cui contratto di pubblicazione risale al 1813. I \"Racconti fantastici\" vengono pubblicati in quattro volumi (tre nel 1814 e uno nel 1815) e il grande successo riscosso porter\u00e0 a una seconda edizione nel 1819. Il terzo volume della raccolta contiene un unico lungo racconto, \"Il vaso d'oro\", che rappresenta uno dei vertici della narrativa hoffmanniana ed \u00e8 anche una delle sue creazioni pi\u00f9 conosciute. In questo racconto convergono armonicamente diversi generi letterari \u2014 il fiabesco, il comico, il grottesco, l'avventuroso, l\"horror\" \u2014 e in esso si fondono come per magia gli antichi miti di Atlantide e dell'Et\u00e0 dell'oro, le monotonie e le preoccupazioni quotidiane della vita piccolo-borghese, i riti oscuri e spaventosi della stregoneria, il tutto a simboleggiare quel carattere estetico \u00ab [...] che assume, in Hoffmann, la soluzione del conflitto dualistico, il recupero dell'armonia unitaria\u00bb.\nL'attrazione per i fenomeni occulti ed allucinatori si ritrova nel suo romanzo \"Gli elisir del diavolo\", dove l'autore affronta i temi dello sdoppiamento della coscienza, della follia e della telepatia. Il primo volume degli \"Elisir\" esce nel 1815 e il secondo l'anno successivo, per i tipi di Duncker &amp; Humblot, a Berlino, senza per\u00f2 ottenere il successo che l'autore sperava. Hoffmann \u00e8 comunque divenuto un autore affermato e inizia a collaborare per una collana di libri tascabili. Sempre nel 1815 si stabilisce definitivamente al numero 31 della Taubenstrasse, nella capitale prussiana, e diventa amico dell'attore e mimo Ludwig Devrient.\nIl 1816 \u00e8 l'anno dei \"Nachtst\u00fccke\" (i \"Racconti notturni\"), completati con un secondo volume uscito nel 1817. Ritornano qui i temi dell'inconscio, del sogno e degli aspetti pi\u00f9 bui e sinistri della psiche umana.\nTra i \"Racconti notturni\", uno dei pi\u00f9 celebri \u00e8 \"Der Sandmann\" (\"L'uomo della sabbia\"), che racconta delle vicende di Nataniele, personaggio soggetto ad una ossessione paranoica, che oscilla tra il reale e l'immaginario.\nDa bambino Nataniele viene ammonito dalla tata con la minaccia del Mago Sabbiolino (l'Uomo della Sabbia) che va dai bambini che non dormono e butta loro la sabbia negli occhi, facendoli cadere sanguinanti, per poi portarli in pasto alle sue creature dal becco affilato. Nataniele identifica prima il Mago Sabbiolino con Coppelius, amico del padre e forse causa della sua morte (ritenuta accidentale) poi, da ragazzo, con Coppola, venditore ambulante di occhiali dal quale compra un binocolo che user\u00e0 per spiare Olimpia, sua vicina di casa. In realt\u00e0 Olimpia \u00e8 un automa creato dal dottor Spallanzani e dall'ottico Coppola. Nataniele finisce in manicomio, poi, una volta guarito, torna da Clara, la fidanzata. Prima di trasferirsi in un podere fuori citt\u00e0 assieme alla madre, a Clara e a Lotario, il di lei fratello, salito in cima ad un campanile con la fidanzata, tenta di buttarla gi\u00f9 in preda al panico per aver visto il viso della ragazza attraverso il binocolo acquistato da Coppola. La ragazza si salva, ma Nataniele si butta gi\u00f9 delirante, morendo sul colpo, proprio come avvisa al pubblico atterrito sulla piazza il sinistro Coppelius, spettatore della scena.\nDa questo soggetto il compositore Jacques Offenbach compone nel 1881 una famosa opera dal titolo \"I racconti di Hoffmann\". Il tema verr\u00e0 abbondantemente ripreso nel tempo dalla \"Eva Futura\" di Auguste Villiers de l'Isle-Adam fino al \"robot\" del film \"Metropolis\", nonch\u00e9 analizzato in chiave psicoanalitica da Sigmund Freud nel \"Das Unheimliche\". Il coreografo francese Arthur Saint-L\u00e9on cre\u00f2 nel 1870 il celebre balletto di \"Copp\u00e9lia\" sulle musiche di L\u00e9o Delibes, il cui libretto era basato sulla figura del mago Copp\u00e9lius e della bambola meccanica Copp\u00e9lia. \nAl racconto si sono ispirati anche i Metallica, complesso strumentale-vocale di genere \"heavy metal\", nel brano \"Enter Sandman\".\nIl 3 agosto 1816, alla Schauspielhaus di Berlino, viene rappresentata con successo la \"prima\" dell'opera \"Undine\". Hoffmann, che ha ricevuto la nomina a \"Kammergerichtsrat\", \u00e8 ormai un personaggio famoso, sia come scrittore e musicista, sia come giudice.\nIl 1818 vede il progetto della sua terza raccolta di romanzi e racconti: \"I confratelli di Serapione\". La proposta di questa nuova antologia viene dall'editore Georg Andreas Reimer, che ha gi\u00e0 pubblicato i \"Racconti notturni\". L'idea di Reimer \u00e8 di riunire i vari racconti gi\u00e0 stampati singolarmente o nella serie dei tascabili; il ciclo, composto da quattro volumi, esce tra il 1819 e il 1821 e contiene capolavori quali \"Il consigliere Krespel\", \"Le miniere di Falun\", \"Schiaccianoci e il re dei topi\", \"Il bambino misterioso\", \"Il sorteggio della sposa\" e \"La signorina de Scud\u00e9ry\".\nNel 1819 escono anche la fiaba \"Il piccolo Zaccheo detto Cinabro\" (presso l'editore Ferdinand D\u00fcmmler) e \"Le curiose pene di un capocomico\"; quest'ultimo, assieme ad altri sei racconti della serie \"Kreisleriana\", entrer\u00e0 a far parte della seconda edizione dei \"Racconti fantastici alla maniera di Callot\". Hoffmann, intanto, \u00e8 nominato membro della commissione di controllo delle attivit\u00e0 sovversive e prende le difese del \"Turnvater Jahn\", contro le accuse del capo della polizia von Kamptz. Questo episodio, insieme ad altri casi di ingiustizie perpetrate a danno di studenti e contestatori dei quali Hoffmann fu testimone, porteranno lo scrittore a dimettersi dalla commissione e segneranno l'inizio della sua rottura con il sistema burocratico prussiano, del cui apparato poliziesco egli traccer\u00e0 una sua personale rappresentazione letteraria nel successivo (e in parte censurato) \"Mastro Pulce\".\nAncora nel 1819 viene pubblicato il primo volume di uno dei suoi pi\u00f9 noti capolavori, \"Il gatto Murr\", dove ritorna la figura di Joahannes Kreisler in una sorta di biografia intrecciata a quella del gatto protagonista. In questo periodo Hoffmann prova un amore tutto spirituale per Johanna Eunike.\nIl 1820 segna l'inizio di alcuni gravi problemi di salute, che richiedono un alleggerimento del suo lavoro di magistrato. Il 24 giugno scrive all'amico Hippel dicendogli di aver fatto una conoscenza molto interessante: si tratta del compositore Gaspare Spontini, per il quale lo scrittore traduce in tedesco il libretto dell'opera \"Olympia\". In autunno l'editore Joseph Max di Breslavia pubblica un nuovo romanzo di Hoffmann: \"La principessa Brambilla\". Quest'opera ha una struttura molto insolita ed \u00e8 basata su un simbolismo particolare, che si richiama principalmente alla filosofia di Schelling. Nella \"Principessa Brambilla\" non vi \u00e8 infatti la tradizionale successione cronologica degli eventi, bens\u00ec la loro compresenza temporale; essenza e apparenza coincidono, cos\u00ec come verit\u00e0 e metafora, e tutta la vicenda procede secondo il concetto di intuizione artistica schellinghiana, intesa come unica espressione dell'assoluto in quanto identit\u00e0 indifferenziata degli opposti (conscio e inconscio, libert\u00e0 e natura, produttivit\u00e0 e ricettivit\u00e0).\nNel 1821 \u00e8 la volta del gi\u00e0 citato \"Mastro Pulce\", di cui una parte del manoscritto \u00e8 inviata all'editore Wilmans. Scrive poi diversi altri racconti, che verranno in seguito pubblicati come \"Letzte Erz\u00e2hlungen\" (\"Ultimi racconti\"); tra questi vi sono \"La finestra del cugino\", \"La marchesa de la Pivardi\u00e8re\", \"La guarigione\", \"I sosia\". Il 1\u00ba dicembre 1821, in un toccante biglietto scritto all'amico Hippel, d\u00e0 l'annuncio della morte del suo amato gatto, che si chiamava Murr, proprio come il protagonista del suo romanzo.\nI mesi che ancora restano da vivere a Hoffmann nel 1822 sono occupati dalle controversie con la giustizia prussiana riguardanti la censura imposta su alcune parti del romanzo \"Mastro Pulce\". La conclusione di quest'opera, nonch\u00e9 di altri racconti, Hoffmann si vede costretto a dettarla per via dell'aggravamento delle sue condizioni di salute. In aprile esce, accompagnato, per un'ultima passeggiata.\nErnst Theodor Amadeus Hoffmann muore il 25 giugno del 1822, a quarantasei anni, per tabe dorsale.\nOpere.\nEdizioni italiane delle opere di E. T. A. Hoffmann.\nI traduttori che hanno lavorato su Hoffmann sono Barbara Allason, Alessandra Valtieri, Ervino Pocar, Rosina Pisaneschi Spaini, Carlo Pinelli, Alberto Spaini, Giorgio Vigolo, Nicola Maria Corcia, Augusto Vital, Luigi Agnes, Maria Luisa Carosso, Rodolfo Bottacchiari, Anita Scotti, Mario Benzi, Giorgio Imperatori, Giuseppina Calzecchi Onesti, Giuseppe Bianchi, Clara Valiani, Ferruccio Masini, Rino Cappellato, Florence Sovelius, Amos Nannini, Mario Benzi, Fabia Gatti, Renato Dealbera, Benedetta Saglietti, Gemma Sartori, Maria Paola Arena, Mariangela Don\u00e0, Francesco Saba Sardi, Costante Domenighetti, Gerardo Fraccari, Alessandra Scalero, Stefano Vastano, Beatrice Talamo, Franca Quartapelle, Cecilia Santini, Laura Bocci, Rossana Guarnieri, Andrea Carbonari, Marina Bistolfi, Alessandro Ortona, Marina Bellucci, Luca Crescenzi, Matteo Galli, Elena Broseghini e Michele Cometa."}
{"id": "99148", "revid": "271907", "url": "https://it.wikipedia.org/wiki?curid=99148", "title": "Terza Internazionale", "text": ""}
{"id": "99150", "revid": "2207", "url": "https://it.wikipedia.org/wiki?curid=99150", "title": "NGC 4321", "text": ""}
{"id": "99153", "revid": "111373", "url": "https://it.wikipedia.org/wiki?curid=99153", "title": "Lachen (Svizzera)", "text": "Lachen (toponimo tedesco) \u00e8 un comune svizzero di 8\u00a0397 abitanti del Canton Svitto, nel distretto di March del quale \u00e8 capoluogo; si affaccia sul lago di Zurigo.\nInfrastrutture e trasporti.\nLachen \u00e8 servito dall'omonima stazione sulla ferrovia Zurigo-Ziegelbr\u00fccke."}
{"id": "99156", "revid": "92920", "url": "https://it.wikipedia.org/wiki?curid=99156", "title": "883 (gruppo musicale)", "text": "Gli 883 (da leggersi \u00abotto otto tre\u00bb) sono stati un gruppo musicale pop italiano fondato e composto inizialmente da Max Pezzali e Mauro Repetto e successivamente da Pezzali e altri musicisti.\nCon i primi due album, \"Hanno ucciso l'Uomo Ragno\" e \"Nord sud ovest est\", gli 883 si sono distinti nel panorama pop italiano per i testi giovanili e originali, diventati un manifesto musicale e un'icona degli anni novanta italiani.\nSebbene siano principalmente classificati come un gruppo di musica pop, la loro carriera musicale ha attraversato anche altri generi come il rap, la dance, il rock e, specie nell'album di debutto, anche l'hip hop.\nStoria del gruppo.\nGli inizi.\nLa storia degli 883 ha inizio a Pavia negli anni ottanta, quando Massimo Pezzali, in seguito noto come Max Pezzali (1967), e Mauro Repetto (1968) si ritrovano ad essere compagni di classe al liceo scientifico \"Niccol\u00f2 Copernico\" dopo che Pezzali \u00e8 stato bocciato al suo terzo anno e cominciano a scrivere canzoni. Esordiscono nel 1989 partecipando alla trasmissione \"1-2-3 Jovanotti\" condotta da un allora emergente Lorenzo Cherubini, alias Jovanotti. I due si fanno chiamare \"I Pop\", dal gioco di parole \"Hip-Hop\", e presentano un repertorio di brani in inglese, di cui uno intitolato \"Live in the Music,\" dalle sonorit\u00e0 rap. Il progetto non avrebbe prodotto alcun seguito.\nIl grande successo con \"Hanno ucciso l'Uomo Ragno\" (1991-1992).\nIl colloquio con Claudio Cecchetto si rivela decisivo: i due lavorano su nuovi brani musicali in italiano ed essendo molto appassionati di motociclismo, in particolare Pezzali, decidono di cambiare il nome del gruppo da \"I Pop\" a \"883\", derivato dalla cilindrata del modello base della motocicletta Sportster della Harley-Davidson. Max Pezzali e Mauro Repetto partecipano al Festival di Castrocaro del 1991 con il pezzo \"Non me la menare\": sul palco Pezzali canta e Repetto, co-autore delle canzoni, si limita a ballare. Si delinea quindi lo stile che per molti anni diviene il \"marchio di fabbrica\" del gruppo: testi diretti principalmente ai giovani, ricchi di \"slang\" e frasi tipiche dei ragazzi e che raccontano situazioni ordinarie e quotidiane in cui \u00e8 facile identificarsi.\nNel 1992 esce \"Hanno ucciso l'Uomo Ragno\", il primo album del gruppo, in cui si mescolano melodie pop e rock e, in alcune occasioni, anche hip hop. Particolare \u00e8 la copertina, in puro stile pop art, in cui Max e Mauro compaiono ritratti in un fumetto mentre osservano un gruppo di gente che, sul tetto di un grattacielo, circonda un cadavere coperto da un lenzuolo. Il singolo omonimo diviene un tormentone dell'estate del 1992 e l'album arriva a vendere copie senza alcun supporto pubblicitario e senza la realizzazione di un videoclip. L'album conquista quasi subito la prima posizione tra gli album pi\u00f9 venduti in Italia e porta gli 883 al primo Telegatto come rivelazione dell'anno e come miglior album, al World Music Awards come miglior artista italiano e al premio come rivelazione dell'anno a \"Vota la voce\". Altri pezzi divenuti storici del gruppo sempre nell'album sono \"6/1/sfigato\", uscito anche come singolo, \"Non me la menare\", \"Con un deca\" e \"S'inkazza (questa casa non \u00e8 un albergo)\" e con la collaborazione del chitarrista Nikki nel brano \"S\u2019inkazza\".\n\"Nord sud ovest est\" (1993).\nPezzali e Repetto, che firmano in coppia la maggior parte dei pezzi, per contratto devono pubblicare un album anche nel 1993: \u00e8 quindi la volta di \"Nord sud ovest est\", contenente le canzoni \"Sei un mito\" e \"Come mai\". L'album supera il successo del precedente con oltre copie vendute. L'album vince l'edizione 1993 del Festivalbar, il terzo e quarto Telegatto, come migliore band dell'anno e per il miglior album, e per il secondo anno di fila il World Music Awards. Con \"Come mai,\" in coppia con Fiorello anche lui allora in forze alla scuderia di Cecchetto, vincono il Festival Italiano. Anche da questo album sono tratti numerosi singoli che lo mantengono stabilmente al numero uno della classifica di vendite per diversi mesi. Dell'album \"Nord sud ovest est\" esce la versione VHS con tutti i videoclip delle canzoni dell'album (circa copie vendute). Per l'album e per la VHS viene usata la stessa copertina, di nuovo a fumetti, raffigurante Pezzali e Repetto nel deserto, fermi con la moto davanti ad un crocevia che riporta il titolo sui cartelli stradali. Nel 1993 gli 883 sono ormai un fenomeno musicale, con i loro testi poco impegnativi, sinceri e diretti che narrano dei piccoli problemi stereotipati degli adolescenti di periferia, cantati su basi musicali dance/hip hop al sintetizzatore.\nL'addio di Mauro Repetto (1993-1994).\nDopo un tour nelle discoteche tra il 1993 e il 1994, la formazione originale degli 883 entra in crisi e si scioglie. L'ultimo lavoro del duo iniziale \u00e8 \"Remix '94\", una raccolta dei principali pezzi dei primi due album in versione remix, con l'aggiunta dell'inedito \"Chiuditi nel cesso.\" Raggiunge la posizione numero 16 tra gli album pi\u00f9 venduti del 1994 con copie, nonostante la scarsa promozione.\nRepetto sembra non reggere le necessit\u00e0 e le richieste per mantenere il successo. Pezzali ha raccontato che: \nLasciato il marchio 883 all'amico, il cofondatore termina quindi la sua carriera nel gruppo.\nI nuovi 883 (1995).\nLa band, senza Mauro Repetto, si presenta con il brano \"Senza averti qui\" al Festival di Sanremo 1995 e raggiunge l'ottava posizione. Max Pezzali partecipa inoltre anche come autore, scrivendo \"Finalmente tu\" per Fiorello, che si aggiudica il quinto posto in classifica e che poi il cantante pavese reinterpreter\u00e0 2 anni dopo.\nNell'estate del 1995 Pezzali presenta la nuova band 883, formata da nove elementi che gi\u00e0 suonavano insieme nei locali milanesi col nome di Elefunky, tra cui le coriste Paola e Chiara Iezzi, successivamente lanciate come soliste, Daniele Moretto e Michele Monestiroli, rispettivamente alla tromba e al sassofono, Jacopo Corso e Roberto Priori alle chitarre, Sandro Verde alla tastiera, Leandro Misuriello al basso e Ivan Ciccarelli alla batteria. Gli 883 iniziano a tenere concerti dal vivo, dopo le esibizioni nelle discoteche in solitario con basi registrate. Max Pezzali assume il ruolo di leader e principale compositore del gruppo.\n\"La donna il sogno &amp; il grande incubo\" (1995-1996).\nGli 883 nel giugno 1995 fanno uscire il nuovo album, \"La donna il sogno &amp; il grande incubo\", preceduto da una serata-evento su Italia 1 condotta da Amadeus, e parte il primo vero tour del gruppo. Il nuovo album raggiunge il vertice della classifica, con 1 milione di copie vendute, e conquista la vittoria del Festivalbar con il brano \"Tieni il tempo\". Viene realizzata anche la versione VHS, intitolata \"La donna il sogno &amp; gli altri video\", con anche il video di \"Non 6 Bob Dylan\", brano presente nell'album come traccia fantasma. L'album vede la partecipazione di Repetto che scrive insieme a Max i brani \"Tieni il tempo\" (brano vincitrice del festivalbar 1995 nella sezione singoli), \"Musica\" e \"Non 6 Bob Dylan\". Tra i singoli estratti vi \u00e8 \"Gli anni\", brano che diventa un vero e proprio simbolo degli 883.\nTra il 1995 e il 1996 inizia il tour invernale degli 883, con oltre settanta date in giro per l'Italia.\n\"La dura legge del gol\" (1997).\nIl 1996 \u00e8 un anno di pausa per gli 883, salvo una partecipazione estiva nella raccolta \"Cecchetto Compilation\", che accoglie pezzi inediti di tutti gli artisti prodotti dal noto talent scout. Gli 883 vi partecipano con un brano inedito, \"Dimmi perch\u00e9\", e con una versione hip hop di un vecchio successo, \"Una canzone d'amore\". Collaborano anche con i B-nario nel loro nuovo album e vincono il Telegatto come miglior tourn\u00e9e.\nNel frattempo la band cambia alcuni elementi: al chitarrista Jacopo Corso subentra Piero Cazzago, Alberto Tafuri sostituisce Sandro Verde come tastierista e Roberto Drovandi \u00e8 il nuovo bassista al posto di Misuriello; Gabriel Nuzzoli si aggiunge alle percussioni. Anche Paola e Chiara lasciano la formazione, partecipando per l'ultima volta a un brano del gruppo con \"La regola dell'amico\", brano che vince il premio come brano dell'estate 1997 a \"Vota la voce\". Nel 1997 esce il quarto album di inediti degli 883, \"La dura legge del gol!\", dalle sonorit\u00e0 marcatamente pop, in cui a pezzi spensierati come \"La regola dell'amico\" e \"Innamorare tanto\" si alternano momenti malinconici come \"Nessun rimpianto\" o \"Se tornerai\". Particolarit\u00e0 del CD \u00e8 la presenza di un album di figurine con le foto dei componenti della band, con la copertina che richiama la famosa rovesciata presente su quella dell'album dei Calciatori Panini. Trascinato dal successo del singolo \"La regola dell'amico\", l'album vende copie, conquista la vetta della classifica italiana e diventa il nono album pi\u00f9 venduto in Italia nel 1997, con di nuovo una versione VHS al seguito. Collegato all'album, nell'autunno 1997 parte l'\"OttoOttoTour\" che ha una scenografia basata sul mondo del calcio, con riflettori da stadio e prato verde sul palco. Nello stesso anno gli 883 vincono il Telegatto per il miglior album dell'anno.\nNell'estate 1997 comincia anche la realizzazione del progetto \"Jolly Blu\", il primo e unico film degli 883, liberamente ispirato alle canzoni di Pezzali. Il film esce nelle sale, prodotto dallo stesso Cecchetto e distribuito dalla Medusa Film, solo nel settembre 1998 e vince svariati Fiaschi d'oro di quell'anno. Nel 1998 Pezzali conduce sulle reti RAI, insieme a Alessia Merz, \"Sanremo famosi\", manifestazione canora che seleziona i 14 giovani che parteciperanno nella categoria \"Nuove proposte\" al 49\u00ba Festival di Sanremo.\nLa prima raccolta: \"Gli anni\" (1998).\nNell'estate del 1998 esce la prima vera raccolta degli 883, \"Gli anni\", contenente l'inedito \"Io ci sar\u00f2\" e versioni riarrangiate di \"Gli anni\" e \"Andr\u00e0 tutto bene\", oltre a due pezzi tradotti in spagnolo: \"Han matado el hombre ara\u00f1a\" (\"Hanno ucciso l'Uomo Ragno\") e \"Quien Seras\" (\"Come mai\"). \"Gli anni\" \u00e8 il quinto album consecutivo degli 883 a conquistare il primo posto nelle hit parade, superando le copie e attestandosi come l'ottavo album pi\u00f9 venduto in Italia nel 1998. Esce in due versioni grafiche, con due opere dell'artista Marco Lodola disegnate sul compact disc, e ne viene pubblicata una versione VHS intitolata \"Gli anni Video LP\". Le nuove tracce del disco vedono impiegati Matteo Salvadori al posto di Marco Guarnerio, che continuer\u00e0 a rimanere molto vicino agli 883 e a Pezzali negli anni seguenti, ed Eugenio Mori alla batteria al posto di Ivan Ciccarelli.\nIl complesso nato a Pavia raggiunge il culmine del successo proprio quell'estate, la sera del 21 luglio 1998, quando oltre persone si radunano in Piazza Duomo a Milano, sotto la pioggia battente, per seguire il primo e ultimo mega concerto della band. Il concerto fu trasmesso il giorno seguente in prima serata su Italia 1, con oltre di spettatori e pi\u00f9 del 20% di share. Nel 1998 gli 883 vincono ancora il Telegatto come miglior tourn\u00e9e e il premio al miglior album a \"Vota la voce\".\n\"Grazie mille\" e la firma con la Warner (1999-2000).\nNel 1999 viene nuovamente cambiata la formazione: lasciano i chitarristi Cazzago e Priori e al loro posto arriva Fabrizio Frigeni; il bassista Matteo Bassi sostituisce Melone e alle percussioni arriva Claudio Borrelli al posto di Nuzzoli. Viene pubblicato il singolo \"Viaggio al centro del mondo\", contenente una versione originale e una remixata del brano e le versioni in spagnolo di \"Nord sud ovest est\" (\"Nor oeste sur este\") e di \"Tieni il tempo\" (\"Lleva el tiempo\"). Sempre nel 1999 esce \"Grazie mille\", il quinto album di inediti degli 883. \u00c8 un lavoro in cui si comincia a vedere un Pezzali pi\u00f9 maturo nei testi e negli argomenti, quasi a voler crescere col suo pubblico. Fu il primo e unico album degli 883 che non riusc\u00ec ad arrivare in vetta alle classifiche di vendita, pur arrivando alla seconda posizione FIMI e raggiungendo la cifra delle copie, risultando uno dei dischi pi\u00f9 venduti dell'anno. Nello stesso anno il gruppo riceve un riconoscimento internazionale: il World Music Awards come miglior gruppo italiano. Dall'album vennero estratti vari singoli, tra cui il pi\u00f9 conosciuto \"La regina del Celebrit\u00e0\".\nNell'autunno del 1999 avviene anche la \"rivincita\" del film \"Jolly Blu\" che, dopo il fiasco nei cinema, ottiene oltre 3 milioni e mezzo di spettatori in prima serata su Italia 1.\nNel 2000 gli 883 cominciano l'anno con un concerto di Capodanno a Cagliari davanti a persone e lasciano la storica Fri Records per firmare per la multinazionale Warner Music, con progetti di conquista del mercato europeo. Nell'estate dello stesso anno esce, solo per il mercato austriaco e tedesco, una raccolta di lancio dal titolo \"Mille grazie\", contenente i maggiori successi nella storia degli 883 riarrangiati in chiave latino-americana. Per promuovere l'album viene inoltre organizzato un mini tour in Austria e Germania. In Italia la Warner d\u00e0 il via alla pubblicazione di un'edizione rimasterizzata e arricchita di remix e inediti di tutti gli album pubblicati fino ad allora dagli 883, a eccezione di \"Grazie mille\", con la dicitura \"Edizione Straordinaria\". Tra la fine del 2000 e il 2001, gli 883 hanno una nuova occasione di penetrare nel mercato tedesco aprendo i concerti del tour di Eros Ramazzotti \"Stilelibero\" nelle date in Germania e Austria. Nello stesso anno vincono il Telegatto come miglior tourn\u00e9e a \"Vota la voce\".\n\"Uno in pi\u00f9\" (2001).\nA causa degli impegni internazionali, Pezzali torna in sala d'incisione per il nuovo album solo agli inizi del 2001. \"Uno in pi\u00f9\", il sesto album d'inediti degli 883, esce nell'estate in Italia e successivamente anche in Germania, Austria, Svizzera, Francia, Grecia e Scandinavia. Il disco vede Emiliano Bassi come nuovo batterista e Daniele Gregolin alla chitarra al posto di Frigeni. In Italia balza subito al primo posto in classifica, totalizzando copie solo in prenotazioni, trainato dai due pezzi dalla chiara impronta estiva, \"Bella vera\", e \"La lunga estate caldissima\", con i video girati a Los Angeles dai Manetti Bros., autori anche delle clip di \"Come deve andare\" e \"Uno in pi\u00f9\". All'album collaborano anche noti personaggi della musica italiana quali Jovanotti, Alex Britti, Syria e gli Articolo 31. Nel frattempo un sondaggio elegge Max e gli 883 come gruppo pi\u00f9 conosciuto tra i giovani tra i 12 e i 24 anni superando star internazionali come Madonna.\nAlla fine dell'anno, \"Uno in pi\u00f9\" si posiziona al sedicesimo posto tra gli album pi\u00f9 venduti in Italia, e il brano \"Bella vera\" viene utilizzato come sigla di Miss Italia 2001. Nello stesso anno gli 883 ricevono agli Italian Music Awards il premio come miglior gruppo. Tra il 2001 e il 2002 gli 883 partono, senza la \"sezione fiati\" composta da Daniele Moretto e Michele Monestiroli, per l'ultimo tour della loro storia.\nL'addio definitivo al marchio 883 (2002).\nNell'autunno 2002 Max Pezzali decide di abbandonare del tutto il nome 883, dopo undici anni di attivit\u00e0, con la raccolta \"Love/Life: l'amore e la vita al tempo degli 883\", contenente le ballate e le canzoni d'amore scritte dal gruppo pi\u00f9 gli inediti \"Ci sono anch'io\" e \"Quello che capita\". Per questi ultimi lavori, alla chitarra figura Massimiliano Pelan al posto di Matteo Salvadori. Alla fine dell'anno \"Love/Life\" ha venduto meno di copie e ha raggiunto solo il cinquantottesimo posto della classifica degli album pi\u00f9 venduti del 2002, anche se \"Quello che capita\" riesce a ottenere il premio al miglior videoclip agli Italian Music Awards dello stesso anno.\nL'ultimo concerto con il marchio degli 883 risale a un'esibizione televisiva in diretta su Video Italia il 3 dicembre 2002, in cui si esibiscono solo Pezzali, Pelan e Tafuri.\nAgli inizi del 2003 Pezzali abbandona definitivamente il nome 883.\nIl dopo 883.\nDopo la fine degli 883 Max Pezzali prosegue la sua carriera musicale come solista. Il 10 giugno 2005 esce, prodotta dalla Warner Music Italy, la raccolta in doppio CD \"TuttoMax\", antologia dei pi\u00f9 grandi e noti successi degli 883 e contenente anche alcuni singoli tratti dal primo album da solista di Max Pezzali, \"Il mondo insieme a te\", pubblicato a maggio del 2004. A conferma di quanto gli 883 fossero ormai parte della cultura e dell'immaginario musicali italiani, l'album schizza in vetta alle classifiche, rimanendovi stabile per 10 settimane di fila. Alla fine del 2005 \"TuttoMax\" risulta, con le sue copie vendute e i quattro dischi di platino vinti, uno degli album pi\u00f9 riusciti dell'anno. Il risultato consentir\u00e0 a Max Pezzali/883 di aggiudicarsi il Festivalbar 2005 (sezione album), terzo titolo in carriera relativo alla manifestazione musicale estiva. L'uscita dell'album fu accompagnata da una versione DVD, vero e proprio greatest hits dei video musicali degli 883/Max Pezzali.\nNell'estate del 2008 esce il primo album dal vivo della carriera di Max Pezzali, intitolato \"Max Live 2008\" e contenente, oltre ad alcuni pezzi solisti di Pezzali, molte canzoni del repertorio degli 883 eseguite dal vivo.\nNel 2012 Mauro Repetto partecipa al videoclip di \"Sempre noi\", singolo di Max Pezzali, contenuto in \"Hanno ucciso l'Uomo Ragno 2012\", album in cui i brani presenti nel primo disco della band vengono riarrangiati e cantati con alcuni rapper della scena musicale italiana. Inoltre Max e Mauro in alcune interviste parlano di un ipotetico ritorno da parte di Repetto o almeno di qualche coinvolgimento dell'ex 883 in un futuro progetto non per forza di tipo musicale.. Sempre nel 2012 viene distribuito tramite download digitale dal sito Rockit.it la raccolta di cover \"Con due deca\", in cui 21 gruppi del panorama emergente italiano reinterpretano 21 dei loro brani pi\u00f9 significativi. Il 2012 \u00e8 inoltre l'anno della rivalutazione artistico-culturale degli 883 da parte di chi in passato li vedeva scontati e banali, e critici e cantanti della scena underground italiana hanno spesso recensito il gruppo con ottimi commenti. Nel 2013 esce \"Max 20\", album pubblicato da Max per festeggiare i suoi 20 anni di carriera, dove sono contenuti, tra le altre tracce, alcuni dei brani di maggior successo degli 883. All'album partecipa anche Repetto, che scrive due brani inediti insieme a Pezzali e canta in uno di essi.\nIl 16 luglio 2013 Warner Music Italy pubblica la prima raccolta postuma ufficiale del gruppo intitolata \"\".\nIl 18 ottobre 2017 Max Pezzali annuncia che il 17 novembre celebrer\u00e0 i 25 anni di carriera con la pubblicazione del nuovo album \"Le canzoni alla radio\", che sar\u00e0 una raccolta di successi del cantante da solista e altri degli 883, con l\u2019aggiunta di 7 inediti e un nuovo remix del brano \"Tutto ci\u00f2 che ho\".\nRiconoscimenti.\n1992\n1993\n1994\n1995\n1996\n1997\n1998\n1999\n2000\n2001\n2002"}
{"id": "99157", "revid": "125204866", "url": "https://it.wikipedia.org/wiki?curid=99157", "title": "Federico De Roberto", "text": "Biografia.\nNacque a Napoli nel 1861, da Federico \"senior\", ex ufficiale di stato maggiore del Regno delle Due Sicilie e dalla nobildonna di origini catanesi, ma nata a Trapani, Marianna Asmundo.\nTrasferitosi con la famiglia a Catania nel 1870 (a nove anni) dopo che il giovanissimo Federico sub\u00ec la dolorosa perdita del padre, don Federico \"senior\" (non Ferdinando, come erroneamente riportato da pi\u00f9 parti nei vecchi studi), ufficiale di Stato Maggiore di re Francesco II (nel 1873) travolto da un treno sui binari della stazione di Piacenza. Da allora, salvo una lunga parentesi milanese e una pi\u00f9 breve a Roma, Federico visse all'ombra gelosa della figura materna, donna Marianna Asmundo Ferrara che con la sua personalit\u00e0 forte e possessiva esercit\u00f2 un grande influsso sulla vita del figlio.\nLa prima formazione.\nA Catania all'et\u00e0 di 13 anni (1874) frequent\u00f2 l'istituto tecnico \"Carlo Gemmellaro\", e nel 1879 s'iscrisse alla facolt\u00e0 di scienze fisiche, scienze matematiche e naturali all'Universit\u00e0 di Catania, ma al terzo anno abbandon\u00f2 la formazione scientifica, sempre pi\u00f9 incline a sviluppare l'ambito letterario. Affianc\u00f2 presto l'interesse per gli studi classici e letterari, allargando la sua cultura al latino. In questo periodo inizi\u00f2 a collaborare con alcune riviste.\nL'esordio letterario.\nStrinse rapporti professionali con l'editore Giannotta di Catania.\nNel 1881 avvenne il suo esordio letterario con il saggio \"Giosu\u00e8 Carducci e Mario Rapisardi. Polemica\", pubblicato da Giannotta.\nFu presto conosciuto negli ambienti intellettuali per la sua attivit\u00e0 di consulente editoriale, critico e giornalista sulle pagine di due settimanali che uscivano a Catania e a Roma: il \"Don Chisciotte\", del quale fu anche direttore dal 1881 al 1882, e il Fanfulla della domenica, sul quale scrisse dal 1882 al 1883 firmandosi sotto lo pseudonimo di \"Hamlet\".\nPer l'editore Giannotta fond\u00f2 la collana di narrativa dei \"Semprevivi\" ed ebbe modo di conoscere Capuana e Verga con i quali strinse una salda e duratura amicizia.\nNel 1883 elabor\u00f2 saggi sulla letteratura naturalista e verista, su Zola, Capuana, Flaubert e Matilde Serao, che raccolse in un volume per Giannotta, dal titolo \"Arabeschi\".\nLa collaborazione con il Fanfulla della domenica avviata nel 1882 prosegu\u00ec fino al 1900. I suoi scritti vertevano su arte e alla letteratura. Abbandon\u00f2 lo pseudonimo e cominci\u00f2 a firmarsi con il vero nome. Nello stesso periodo venne incaricato dal Comune di gestire la Biblioteca Civica ex benedettina di San Nicola l\u2019Arena di Catania, luogo in cui De Roberto trascorrer\u00e0 molto del suo tempo.\nUn momento importante per la formazione dello scrittore fu l'incontro, durante un soggiorno in Sicilia, con il critico letterario e scrittore francese Paul Bourget (1852-1935), al tempo molto noto per i suoi studi psicologici e per i romanzi che si contrapponevano al naturalismo di \u00c9mile Zola, e nei quali Bourget analizzava minuziosamente le coscienze tentando di giungere ad una \"anatomia morale\".\nA Milano con Verga e Capuana.\nDecisivo fu per De Roberto il trasferimento a Milano nel 1888, dove fu introdotto da Verga nella cerchia degli Scapigliati e conobbe Arrigo Boito, Giuseppe Giacosa e Giovanni Camerana, consolidando sempre pi\u00f9 la sua amicizia con lo stesso Verga e con Capuana. Nel periodo del suo soggiorno milanese, collabor\u00f2 al \"Corriere della Sera\" e pubblic\u00f2 diverse raccolte di novelle. Nel 1888, inizi\u00f2 a collaborare al \"Giornale di Sicilia\", di Palermo, e avvi\u00f2 una serie di carteggi con un giovane studente in giurisprudenza, il palermitano Ferdinando Di Giorgi, mentre a Milano pubblic\u00f2 le novelle psicologiche \"Documenti umani\", edite da Treves.\nNel 1889 un altro editore milanese, Libreria Editrice Galli, pubblic\u00f2 il romanzo \"Ermanno Raeli\". Sempre nel periodo milanese, De Roberto concep\u00ec la trilogia di romanzi sui principi Uzeda di Francalanza. Tale trilogia comprendeva:\nIl 29 maggio del 1897, nel salotto milanese di casa Borromeo, Federico conobbe Ernesta Valle, con la quale sbocci\u00f2 una intesa amorosa descritta in un intensissimo carteggio (quasi ottocento pezzi tra lettere, cartoline, biglietti), custodito presso la Biblioteca regionale di Catania. Il salotto milanese era meta dei pi\u00f9 acclamati scrittori, giornalisti, editori dell'epoca: tra le personalit\u00e0 di rilievo che lo frequentavano vi erano Eugenio Torelli Viollier, Luigi Albertini, Domenico Oliva, Giuseppe Giacosa, Ugo Ojetti, Arrigo Boito, Emilio e Giuseppe Treves.\nIl ritorno a Catania.\nLa forte personalit\u00e0 possessiva della madre costrinse De Roberto a ritornare a Catania nel 1897. Il mancato successo dei \"Vicer\u00e9\" segn\u00f2 profondamente De Roberto, tanto che si rinchiuse in se stesso e risiedette a Catania fino alla morte, salvo brevi viaggi nel continente. A Catania ebbe un incarico come bibliotecario e visse sostanzialmente appartato e deluso per l'insuccesso della sua opera narrativa. Indirizz\u00f2 il suo lavoro intellettuale alla pubblicistica e alla critica; si ricordano gli studi su Giacomo Leopardi e soprattutto su Verga, che giudic\u00f2 sempre un suo maestro.Nel 1898 il fratello Diego spos\u00f2 la cugina Luisa Moncada, per la cui primogenita \"Nennella\" lo scrittore nutr\u00ec un affetto particolare. Nell'estate del 1903 si rec\u00f2 a Zafferana Etnea, dove villeggi\u00f2 anche in seguito, per trovare rimedio ai suoi disturbi neurovegetativi e nel 1905, su consiglio di Arrigo Boito, and\u00f2 in Svizzera, per consultare il dottor Paul Dubois, specialista in malattie nervose, ricavandone benefici quasi esclusivamente \u201cmorali\u201d. Nel 1908 si stabil\u00ec per circa un anno a Roma, dove \"fu resocontista parlamentare per un giornale siciliano\". Per giustificare il suo allontanamento alla madre possessiva inizi\u00f2 a scriverle assiduamente, spiegando e sostenendo che la scelta era stata dettata dalla necessit\u00e0 di poter approfondire alcuni aspetti del mondo giornalistico e politico. In questo periodo intrecci\u00f2 una relazione sentimentale con Pia Vigada.\nNel 1915, allo scoppio della prima guerra mondiale, fu interventista.\nNel luglio 1917, colpito da una flebite che gli impediva di camminare, ridusse i viaggi.\nNel 1919, in collaborazione con Verga, diede alle stampe un libretto d'opera. Alla morte del Verga, nel 1922, il De Roberto riordin\u00f2 in modo accurato le opere del grande scrittore suo conterraneo ed inizi\u00f2 uno studio biografico e critico che per\u00f2 rimase interrotto per la sua prematura morte avvenuta a Catania per un attacco di flebite il 26 luglio 1927 nella casa di via Etnea 221, a pochi passi dal Giardino Bellini.\nPerfino in punto di morte De Roberto non ebbe adeguata considerazione, poich\u00e9 la sua scomparsa fu oscurata da quella immediatamente successiva (27 luglio) di Matilde Serao. \u00c8 sepolto nel Cimitero monumentale di Catania.\nGli scritti.\nLe opere di carattere verghiano.\nDopo il volumetto di poesie \"Encelado\", pubblicato a Catania dall'editore Galatola nel 1887, nacquero le raccolte di novelle, \"La sorte\" del 1887 e \"Processi verbali\" del 1890, che si muovono da una matrice verghiana, ma con personali e significative scelte.\nIn queste raccolte infatti non \u00e8 assente la tematica paesana e rusticana, ma l'attenzione dello scrittore si concentra soprattutto sul mondo della nobilt\u00e0 in disfacimento, sia socio-economico, sia fisiologico e su quello dei nuovi borghesi che cercano di confondersi con l'ambiente dei nobili.\nLe opere di analisi psicologica.\nSeguirono i romanzi di analisi psicologica \"Ermanno Raeli\" (1889) e \"L'illusione\" (1891), primo del \"ciclo\" dedicato alla \"Famiglia Uzeda\" dinastia catanese discendente dai vicer\u00e9 spagnoli.\nNel 1894 i personaggi saranno ripresi ne \"I Vicer\u00e9\", considerato uno dei maggiori romanzi dell\u2019Ottocento italiano, storia della Sicilia post-garibaldina delineata attraverso le vicende private degli \"Uzeda di Francalanza\", la cui trama include, in ordine cronologico, gli avvenimenti de \"L'illusione\" (1891), in cui De Roberto racconta del personaggio di Teresa Uzeda Duffredi di Casaura; e che fa da premessa a quelli de \"L'Imperio\", (1929 postumo), in cui viene seguita la carriera politica di Consalvo Uzeda.\nIn questi romanzi la tematica psicologica e intimistica gioca sull'interiorit\u00e0 dei personaggi e ruota intorno al contrasto tra illusione e realt\u00e0, con i conseguenti motivi della nevrosi e delle inibizioni.\nLa tematica psicologica \u00e8 presente anche nella raccolta di novelle \"Documenti umani\" (1888) e ne \"L'albero della scienza\" (1890), nei quali verranno per\u00f2 anche ripresi i temi e i metodi veristici.\nPubblicazioni varie.\nNegli anni che vanno dal 1892 al 1900 la produzione del De Roberto sar\u00e0 molto varia, esempio di un itinerario non lineare ma tormentato e complesso, tipico di quegli anni che aveva investito la cultura del positivismo.\nPubblic\u00f2 infatti il saggio \"La morte dell'amore\" nel 1892, \"L'amore. Fisiologia. Psicologia Morale\" nel 1895 e nel 1897 il romanzo \"Spasimo\" che era apparso a puntate tra il novembre del 1896 e il gennaio del 1897 sul \"Corriere\" e una monografia su Leopardi del 1898, oltre alle \"Lettere d'amore immaginarie\", \"Gli amori\" nel 1898 e i saggi \"Una pagina della storia sull'amore\" dello stesso anno, \"Il colore del tempo\" nel 1900 e sempre nel 1900 \"Come si ama\".\nQuando per condizioni di salute dovette trascorrere lunghi periodi a Zafferana Etnea, si dedic\u00f2 alla compilazione di guide turistiche: \"Catania\", con 152 illustrazioni, Muglia Editore, 1907; Pellicanolibri, 1985.\nNel 1908, dopo un viaggio a Roma, inizi\u00f2 il romanzo \"\"L'Imperio\", rimasto incompiuto e pubblicato postumo da Mondadori nel 1929. Dopo la prima guerra mondiale scrisse una serie di racconti di guerra, tra cui \"La paura\", \"Rifugio\", \"La retata\", \"L'ultimo voto\"\".\nLe lettere d'amore a Ernesta Ribera.\nLa storia di un amore segreto dello scrittore \u00e8 interamente conservata in un epistolario, rimasto inedito per quasi un secolo, fra il De Roberto trentaseienne e Ernesta Valle, gentildonna residente a Milano, assidua frequentatrice di elitari salotti (da Vittoria Cima a donna Virginia dei Borromeo, alla stessa Ernesta), moglie dell'avvocato siciliano Guido Ribera. \nFra sotterfugi, stratagemmi, astuzie, la corrispondenza si snoda dal 1897, periodo in cui inizi\u00f2 la sua collaborazione al Corriere della Sera, fino al 1916: il prolifico carteggio permette di seguire passo passo le tappe dell'itinerario di De Roberto, negli anni pi\u00f9 tormentati della stagione milanese, svelando progetti e successi da una parte e inquietudini e sconfitte dall'altra. Per non destare sospetti, sovente spediva ad Ernesta, ribattezzata Renata perch\u00e9 \"rinata\" all'amore, o Nuccia (diminutivo di \"femminuccia\"), un giornale che nascondeva la lettera; oppure De Roberto ricorreva al fermoposta.\nPoetica.\nSostenitore convinto della poetica naturalista e verista, De Roberto ne applic\u00f2 rigorosamente i termini, portando alle estreme conseguenze quegli aspetti di impersonalit\u00e0 del narratore e di osservazione rigorosa dei fatti.\nLe tecniche narrative di De Roberto sono funzionali alla narrazione impersonale ma diverse da quelle di Verga. Innanzi tutto non \u00e8 presente la regressione della voce narrante nella realt\u00e0 rappresentata; \u00e8 presente invece, come nel \"Mastro-don Gesualdo\", il discorso indiretto libero ma in larga misura la narrazione si fonda sul dialogo e sulla presenza di didascalie descrittive. La narrazione tende a far propria la tecnica teatrale; nella Prefazione ai \"Processi verbali\" De Roberto afferma: \u201cL'impersonalit\u00e0 assoluta non pu\u00f2 conseguirsi che nel puro dialogo, e l'ideale della rappresentazione obiettiva consiste nella scena come si scrive per il teatro\u201d."}
{"id": "99158", "revid": "110157", "url": "https://it.wikipedia.org/wiki?curid=99158", "title": "Rapperswil (Rapperswil-Jona)", "text": "Rapperswil (toponimo tedesco) \u00e8 una frazione di 7\u00a0601 abitanti del comune svizzero di Rapperswil-Jona, nel Canton San Gallo (distretto di See-Gaster), sul lago di Zurigo.\nStoria.\nFino al 31 dicembre 2006 \u00e8 stato un comune autonomo che si estendeva per 1,74\u00a0km\u00b2; il 1\u00ba gennaio 2007 \u00e8 stato accorpato all'altro comune soppresso di Jona per formare il nuovo comune di Rapperswil-Jona."}
{"id": "99161", "revid": "1543377", "url": "https://it.wikipedia.org/wiki?curid=99161", "title": "Amstel Gold Race 2000", "text": "L'Amstel Gold Race 2000, trentacinquesima edizione della corsa e valida come prova della Coppa del mondo di ciclismo su strada, si svolse il 22 aprile 2000 su un percorso di 258 km con partenza ed arrivo a Maastricht. Venne vinto dal tedesco Erik Zabel che termin\u00f2 in 6.13'37\".\nPartenza con 195 ciclisti, dei quali 106 completarono la gara."}
{"id": "99165", "revid": "1543377", "url": "https://it.wikipedia.org/wiki?curid=99165", "title": "Amstel Gold Race 2002", "text": "L'Amstel Gold Race 2002, trentasettesima edizione della corsa e valida come prova della Coppa del mondo di ciclismo su strada, si svolse il 28 aprile 2002 su un percorso di 254,9 km con partenza ed arrivo a Maastricht. Venne vinto dall'italiano Michele Bartoli che termin\u00f2 in 6h49'17\".\nPartenza con 196 ciclisti, dei quali 98 completarono la gara."}
{"id": "99167", "revid": "767487", "url": "https://it.wikipedia.org/wiki?curid=99167", "title": "Charlot aristocratico", "text": "Charlot aristocratico (\"Cruel, Cruel Love\") \u00e8 un film del 1914 diretto da George Nichols. \u00c8 un cortometraggio in cui Charlie Chaplin, a dispetto del titolo italiano, non interpreta Charlot. Il film, prodotto dalla Keystone Pictures Studio, fu completato il 5 marzo 1914 e distribuito negli Stati Uniti dalla Mutual Film il 26 marzo, mentre in Italia \u00e8 arrivato solo il 1\u00ba novembre 2010, all'interno della raccolta DVD \"Charlie Chaplin. Le comiche Keystone\" della Cineteca di Bologna. In inglese \u00e8 stato rieditato anche col titolo \"Lord Helpus\".\nTrama.\nIl ricco Charlie \u00e8 molto innamorato di sua moglie Minta, ma lei un giorno lo coglie in atteggiamenti apparentemente intimi con la sua cameriera e lo caccia di casa. In realt\u00e0 Charlie la stava solo aiutando dopo che si era fatta male, come rivela a Minta il giardiniere che aveva visto l'accaduto. Ma Charlie ha ormai deciso di farla finita bevendo un bicchiere di veleno, dopodich\u00e9 ha una visione del suo futuro in cui viene spedito all'inferno e tormentato da due diavoli. Lo raggiunge per\u00f2 il giardiniere con un messaggio da parte di Minta, in cui la donna riconosce l'errore e dice di amarlo ancora. Allora Charlie, disperato, chiama un'ambulanza e tenta di salvarsi bevendo del latte. Quando arrivano, i medici trovano il maggiordomo in preda alle risate, poich\u00e9 il veleno bevuto da Charlie era in realt\u00e0 acqua. I medici decidono di divertirsi tentando di fare una lavanda gastrica a Charlie, ma presto Minta arriva e lo informa della verit\u00e0. Charlie cos\u00ec butta fuori di casa domestici, medici e infermieri, e i due innamorati si abbracciano felici.\nDistribuzione.\nData di uscita.\nLe date di uscita internazionali sono state:"}
{"id": "99170", "revid": "104458", "url": "https://it.wikipedia.org/wiki?curid=99170", "title": "R\u00fcti (Svizzera)", "text": "R\u00fcti (toponimo tedesco) \u00e8 un comune svizzero di 12\u00a0086 abitanti del Canton Zurigo, nel distretto di Hinwil; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nR\u00fcti \u00e8 servito dall'omonima stazione sulle ferrovie Uerikon-Bauma e T\u00f6sstalbahn (linea S26 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "99177", "revid": "1456895", "url": "https://it.wikipedia.org/wiki?curid=99177", "title": "Talos", "text": ""}
{"id": "99179", "revid": "125343459", "url": "https://it.wikipedia.org/wiki?curid=99179", "title": "Bardesane", "text": "Maestro della gnosi, fu uno dei pi\u00f9 antichi scrittori cristiani in lingua siriaca. Combatt\u00e9 le dottrine dello gnostico Valentino, contraddisse Marcione e scrisse in favore dei cristiani perseguitati nell'Impero romano. \nVita.\nBardesane nacque a Edessa da ricchi genitori persiani che, per indicarne la nascita, lo chiamarono \"Bar Daysan\", ovvero \"figlio di Daysan\", il fiume che bagna Edessa. Per le sue origini non siriache fu chiamato in vari modi da altrettanti autori: Sesto Giulio Africano lo chiam\u00f2 \"il Partico\" (ovvero il Persiano), Porfirio \"il Babilonese\", e sant'Ippolito di Roma l'\"Armeno\". Sant'Efrem lo defin\u00ec il \"filosofo degli aramei\" (in siriaco: \u0726\u071d\u0720\u0718\u0723\u0718\u0726\u0710 \u0715\u0710\u0716\u0308\u0721\u071d\u0710, Filosof\u0101 d-Aramay\u0113). I suoi genitori, Nuhama e Nah'siram, entrambi non cristiani, dovettero essere persone di un certo rango, poich\u00e9 il figlio fu educato insieme all'erede al trono del regno di Osroene alla corte di Abgar Manu VIII (177-212). Qualche tempo dopo, a causa di tumulti politici scoppiati ad Edessa, Bardesane ed i suoi genitori si trasferirono per un certo periodo a Hierapolis. Qui il giovane fu condotto nella casa del sacerdote pagano Anuduzbar. Alla sua scuola impar\u00f2 i segreti dell'astrologia babilonese, cosa che influenz\u00f2 per sempre le sue idee. All'et\u00e0 di venticinque anni gli capit\u00f2 di ascoltare le omelie di Istaspe, vescovo di Edessa e si convert\u00ec al Cristianesimo; fu catechizzato e battezzato, infine fu ammesso al diaconato o al sacerdozio. \"Sacerdozio\", tuttavia, pu\u00f2 anche semplicemente significare che si diplom\u00f2 in una scuola per presbiteri, dato che non ricevette mai gli ordini ed ebbe anche un figlio (Armonio). Quando Abgar IX, l'amico della sua giovent\u00f9, ascese al trono (179) egli si stabil\u00ec a corte.\nAbgar IX, probabilmente dopo il 202, anno della sua visita a Roma, convertitosi anch'egli, divenne il primo re cristiano della storia. Bardesane ritorn\u00f2 allora alla corte. Monarca e filosofo, Abgar e Bardesane lavorarono insieme per creare il primo stato cristiano. Bardesane produsse molte opere contro Marcione e Valentino, gli gnostici che avevano il maggiore seguito. Ma sfortunatamente, con lo zelo di un convertito ansioso di usare le sue precedenti conoscenze al servizio della verit\u00e0 recentemente scoperta, Bardesane mescol\u00f2 la sua astronomia babilonese con il dogma cristiano e cos\u00ec origin\u00f2 una setta cristiana che fu vigorosamente contrastata da Sant'Efrem. I romani, sotto Caracalla, approfittarono delle divergenze e delle forti tensioni tra i cristiani e questa setta, che sfociarono in tumulti e disordini. Nel 216 invasero lo Stato, catturarono Abgar IX e lo trascinarono in catene a Roma. Cos\u00ec, dopo 353 anni di vita, fin\u00ec il regno di Osroene. Bardesane fu costretto a prendere rifugio in Armenia, dove rimase per i restanti cinque anni della sua vita. Trov\u00f2 ospitalit\u00e0 nella citt\u00e0 fortificata di Ani.\nNel 220 un'ambasciata indiana attravers\u00f2 la Mesopotamia per raggiungere Roma. Bardesane ebbe modo di conoscere i sapienti orientali, apprendendo da loro le credenze e gli insegnamenti del loro paese. Scrisse anche un \"Racconto dell'India\".\nInvitato da un amico dell'imperatore Caracalla ad abiurare al cristianesimo, difese strenuamente la sua religione e rifiut\u00f2. \nMor\u00ec nel 222 all'et\u00e0 di sessantotto anni. Secondo Michele il Siro, Bardesane oltre ad Armonio ebbe altri due figli: Abgarun e Hasdu.\nIl sistema filosofico-teologico.\nNel mondo siriaco dell'epoca il dibattito teologico era molto vivo. In questo ambiente caratterizzato da un fermento religioso e speculativo, Bardesane fond\u00f2 un proprio sistema filosofico-teologico.\nBardesane era pi\u00f9 vicino alla dottrina cristiana ufficiale di altri gnostici del suo tempo. Allo stesso tempo la sua visione si \u00e8 evoluta sotto l'influenza della mitologia e dell'astrologia caldee. Bardesane fu attratto soprattutto dai misteri della cosmologia. Credeva in un Dio Eccelso, Creatore del cielo e della terra, la cui volont\u00e0 \u00e8 assoluta ed a cui tutte le cose sono soggette. Credeva che tale Dio avesse dotato l'uomo del libero arbitrio per permettergli di salvarsi e che avesse creato il mondo da una miscela di bene e male, luce ed ombra. Secondo Bardesane, tutte le cose, anche quelle che vengono considerate inanimate, hanno una certa libert\u00e0. In tutte loro la luce avrebbe dovuto combattere e vincere l'oscurit\u00e0 finch\u00e9, dopo 6.000 anni questa terra sarebbe scomparsa, e sarebbe nato un mondo senza il male. Per Bardesane anche il sole, la luna, ed i pianeti sono esseri viventi, ai quali, da Dio, \u00e8 stato affidato il governo di questo mondo; e, sebbene l'uomo fosse libero, \u00e8 fortemente influenzato, nel bene o nel male, dalle costellazioni celesti. Il catechismo di Bardesane doveva essere una strana miscela di dottrina cristiana e riferimenti ai segni zodiacali. Per il fatto che in siriaco \"spirito\" \u00e8 femminile, sembra avesse avuto visioni differenti anche sulla Trinit\u00e0, rispetto all'ortodossia che si andava formando. Negava la Resurrezione della Carne, ma pensava che il corpo di Nostro Signore avesse la dote speciale dell'incorruttibilit\u00e0.\nAi tempi di Sant'Ippolito di Roma (\"Philosophumena\", VI, 50) la sua dottrina fu descritta come una variet\u00e0 del Valentinianismo. In realt\u00e0 egli non abbracci\u00f2 mai lo gnosticismo valentiniano.\nCon la sua visione dualistica del mondo, che contrappone il male al bene, il corpo all'anima, Bardesane esercit\u00f2 grande influenza sul manicheismo.\nOpere.\nBardesane fu un autore molto prolifico. Sebbene quasi tutti suoi lavori siano perduti, si hanno comunque notizie dei seguenti:\nEredit\u00e0 culturale.\nBardesane, in vita, fu molto rispettato dai suoi contemporanei. Le sue opere, soprattutto il \"Libro delle Leggi dei Paesi\", ebbero un'ampia circolazione. Numerose opere di Bardesane furono ampiamente utilizzate da scrittori della Chiesa d'Oriente.\nPer i suoi continuatori il discorso \u00e8 diverso. Sembra che essi siano andati oltre l'insegnamento del maestro, nel senso che abbiano progressivamente enfatizzato la dottrina dell\u2019influsso degli astri nella definizione e nella limitazione della libert\u00e0 umana. Su questo punto si scagli\u00f2 Sant'Efrem. Egli, che pure era stato un estimatore delle opere di Bardesane, avendo ripreso molti suoi inni secondo il metodo del \"contrafactum\", si oppose al \u201cbardesanismo\u201d considerandolo simile alle altre dottrine che a suo avviso minacciavano la libert\u00e0 umana.\nTra i seguaci di Bardesane, quello su cui si sa di pi\u00f9 \u00e8 Armonio, uno dei suoi figli. Studi\u00f2 ad Atene, poi aggiunse all'astrologia caldea del padre le concezioni greche sull'anima, sulla nascita e sulla distruzione dei corpi nonch\u00e9 una sorta di metempsicosi. Un certo Marino, seguace di Bardesane, fu confutato nel \"Dialogo di Adamantio\". Questo Marino era un dualista ed un docetista, poich\u00e9 negava la nascita di Cristo da una donna. \nSole e Luna furono considerati i principii maschile e femminile, e le idee di paradiso fra i Bardesaniti non mancavano di una certa sensualit\u00e0. Gli sforzi zelanti di Sant'Efrem volti a denunciarne le deviazioni dall'ortodossia non ebbero successo. Rabbula, vescovo di Edessa nel 431-432, la trov\u00f2 fiorente dappertutto. La sua esistenza nel VII secolo \u00e8 attestata da Jacopo di Edessa; nell'VIII da Giorgio, vescovo delle trib\u00f9 arabe; nel X dello storico Masudi; ed anche nel XII da Shashrastani."}
{"id": "99181", "revid": "110157", "url": "https://it.wikipedia.org/wiki?curid=99181", "title": "Wangen (Svizzera)", "text": "Wangen (toponimo tedesco) \u00e8 un comune svizzero di 4\u00a0859 abitanti del Canton Svitto, nel distretto di March; si affaccia sul lago di Zurigo.\nStoria.\nSono testimoniate antiche presenze grazie al ritrovamento di numerosi reperti sparsi del Neolitico e dell'Et\u00e0 del Bronzo.\nAttorno al 610 l'abate irlandese San Colombano e il suo compagno monaco San Gallo decisero di risiedere per un breve periodo evangelizzando il territorio della marca di Tuggen, comprendente la March superiore e il W\u00e4gital; della stessa epoca la fondazione da parte di tre alemanni convertiti della prima chiesa a Tuggen, matrice evangelizzatrice del territorio. \nNell'agosto del 844 il nobile alemanno \"Wolfhart\", detentore della marca di Tuggen, don\u00f2 il feudo di Wangen, citato con il toponimo di \"Wangas\" con parte di Tuggen all'abbazia di San Colombano di Bobbio in cambio delle relique di San Colombano che fece porre nella chiesa di Wangen a lui dedicata. In seguito nell'872 il feudo di Wangen pass\u00f2 all'abbazia di San Gallo per un lungo periodo, mentre i nobili alemanni Wolfhart e poi Reginger erano detentori dei diritti di patronato.\nNel pieno e tardo medioevo le abbazie di Pf\u00e4fers, Einsiedeln, R\u00fcti, e il Fraum\u00fcnster di Zurigo nonch\u00e9 i conti von Rapperswil, Asburgo-Laufenburg e von Toggenburg detennero in concorrenza tra loro i diritti fondiari e feudali a Wangen, e avanzarono pretese sui diritti di patronato.\nNel 1477 Wangen pass\u00f2 sotto il dominio di Svitto.\nNel 1805 i parrocchiani ottennero il diritto di patronato.\nInfrastrutture e trasporti.\nWangen \u00e8 servito dalla stazione di Siebnen-Wangen sulla ferrovia Zurigo-Ziegelbr\u00fccke."}
{"id": "99184", "revid": "767487", "url": "https://it.wikipedia.org/wiki?curid=99184", "title": "Il martello di Charlot", "text": "Il martello di Charlot (\"The Fatal Mallet\") \u00e8 un film del 1914 scritto, prodotto, diretto e interpretato da Mack Sennett. Il cortometraggio, prodotto dalla Keystone Pictures Studio, fu completato il 16 maggio 1914 e distribuito negli Stati Uniti dalla Mutual Film il 1\u00ba giugno. In italiano \u00e8 stato trasmesso in TV anche col titolo Charlot e il martello, mentre in inglese \u00e8 noto anche come \"Hit Him Again\", \"The Pile Driver\" e \"The Rival Suitors\".\nTrama.\nIn un parco, Charlot e un altro uomo si contendono una bella ragazza, arrivando anche a tirarsi dei mattoni. Lei, seccata, finisce per concedere le proprie attenzioni a un altro uomo, vestito in modo elegante. Allora, Charlot e il suo primo rivale si alleano per far fronte al nemico comune e lo coinvolgono nella battaglia di mattoni, finch\u00e9 Charlot non lo mette K.O. con un martello. I due portano l'uomo in un capanno, ma qui Charlot stordisce anche il proprio compagno e torna dalla ragazza, che nel frattempo stava venendo corteggiata persino da un bambino. Charlot viene raggiunto dall'uomo elegante e, dopo una breve zuffa, lo getta in un laghetto, ma viene a sua volta buttato in acqua dal suo primo rivale che pu\u00f2 cos\u00ec allontanarsi indisturbato con la ragazza.\nDistribuzione.\nData di uscita.\nLe date di uscita internazionali sono state:"}
{"id": "99189", "revid": "439868", "url": "https://it.wikipedia.org/wiki?curid=99189", "title": "Goldingen", "text": "Goldingen (toponimo tedesco) \u00e8 una frazione di 1\u00a0129 abitanti del comune svizzero di Eschenbach, nel Canton San Gallo (distretto di See-Gaster).\nStoria.\nFino al 31 dicembre 2012 \u00e8 stato un comune autonomo che si estendeva per 22,11\u00a0km\u00b2; il 1\u00ba gennaio 2013 \u00e8 stato accorpato al comune di Eschenbach assieme all'altro comune soppresso di Sankt Gallenkappel."}
{"id": "99190", "revid": "935281", "url": "https://it.wikipedia.org/wiki?curid=99190", "title": "Gladio (arma)", "text": "Il gladio (in latino \"gladius\" - lett. \"spada\") era il nome della spada utilizzata dai soldati romani nel corso della storia dell'esercito romano.\nLe prime spade dell'Antica Roma erano simili a quelle in uso nella Magna Grecia, adottate per mediazione degli Etruschi: gli \"xiphos\" a lama diritta e le \"makhaira\" a lama curva.\nA partire dal III secolo a.C., i Romani adottarono spade di tipo celtico in uso ai Celtiberi durante la conquista dell'Hispania, e pertanto definito \"gladius hispaniensis\". Durante il periodo imperiale il gladio fu usato nelle varianti del tipo \"Magonza\" e del tipo \"Pompei\", per poi essere sostituito nel III secolo nell'equipaggiamento della fanteria dalla \"spatha\" a lama pi\u00f9 lunga e sottile, gi\u00e0 usata dalle truppe di cavalleria.\nEtimologia.\n\"Gladius\" (plurale, sia nominativo sia vocativo, \"\"gladi\u012b\") \u00e8 un sostantivo maschile latino di seconda declinazione. L'etimo vale per qualsiasi spada, non specificamente alla moderna definizione di \"gladius\", e compare in letteratura latina gi\u00e0 tra III e II secolo a.C. nelle opere di Plauto (\"Casina\", \"Rudens\") e di Quinto Ennio che ne adotta l'uso in poesia in sostituzione del vocabolo \"ensis\"\" d'uso precedente.\nSi ritiene trattarsi di una parola celtica, mediata al latino dalla lingua etrusca: \"kladi(b)os\" o \"*kladimos\" (\"spada\"), donde \"cleddyf\" (\"spada\", lingua gallese), \"klezeff\" (\"spada\", lingua bretone), \"claideb\"/\"claidheamh\" (\"spada\" rispettivamente in irlandese antico e moderno) da cui forse l'antico irlandese \"claidid\" (\"scavare\") e il gallico-bretone \"cladia\"/\"clado\" (\"fossa, trincea, valle cava\").\nDa \"gladio\" derivano le parole \"gladiatore\" e \"gladiolo\".\nStoria del \"gladius hispaniensis\".\nOrigine.\nA cavallo tra il III ed il II secolo a.C., comunque entro la seconda guerra punica, il legionario romano abbandon\u00f2 le spade del periodo monarchico e alto-repubblicano, lo \"xiphos\" e la \"makhaira\" greche, per una robusta arma di chiara derivazione celtica, il \"gladius hispaniensis\" o \"iberik\u00e9 machaira\"(\u00abspada iberica\u00bb).\nSpade con massiccia lama a foglia, dalla punta molto marcata, sono state attestate dai ritrovamenti archeologici come gi\u00e0 presenti in Spagna nell'VIII secolo a.C., al tempo della \"Cultura Cogotas\", responsabile della diffusione \"in loco\" della tecnologia metallurgica della proto-celtica Cultura di Hallstatt e della successiva, celtica, Cultura di La T\u00e8ne.\nNon \u00e8 oggi ancora chiaro quando e come esattamente l'adozione della nuova spada occorse:\nEvoluzione.\nIl Gladius hispaniensis rest\u00f2 in uso alle forze romane (anche alla cavalleria) sino al I secolo d.C. dopodich\u00e9 fu sostituito da altre due tipologie di gladio che gli studiosi nominano, in ragione della provenienza dei reperti, il Gladio tp. \"Magonza\" e il Gladio tp. \"Pompei\".\nIl Gladio tp. \"Magonza\" si afferma durante la \"Pax Augustea\", sovrapponendosi alla spada iberica nel corso della prima met\u00e0 del I secolo. La maggior parte dei reperti provengono dal territorio romano in Germania (molti reperti sono stati trovati nel letto del Reno), da Magonza e da altre localit\u00e0 presso le quali si trovarono spade che crearono sotto-categorie: es. Gladio Magonza-Fulham; Gladio Magonza-Sisak; ecc.\nIl Gladio tp. \"Pompei\" (dal gran numero di reperti trovati a Pompei) sostituisce il Gladio tp. \"Magonza\" a partire dalla met\u00e0 del I secolo e resta in uso sino ad essere sostituito dalla \"spatha\" al principio del III secolo d.C. Come il \"Magonza\", anche il Gladio \"Pompei\" ha delle sottocategorie dovute a reperti provenienti da diverse localit\u00e0 dell'Impero. Si tratta, con buona probabilit\u00e0, di un esempio di arma quanto pi\u00f9 possibile standardizzata per permetterne la produzione su vasta scala al fine di rifornire quello che al tempo era l'esercito pi\u00f9 grande (e pi\u00f9 dispendioso) mai esistito.\nCostruzione.\nUn recente studio metallurgico su due spade etrusche, un \"kopis\" dal VII secolo a.C. di Vetulonia e un \"gladio ispanico\" dal IV secolo a.C. di Chiusi, fornisce una buona testimonianza della metallurgia romana d'Et\u00e0 Repubblicana:\nInclusioni di sabbia e ruggine indebolirono le due spade e senza dubbio limitarono la forza delle spade durante il periodo romano.\nUtilizzo.\nTutti i diversi modelli di gladio, sin dal principio, venivano portati dai legionari sul fianco destro e venivano estratti con una torsione del braccio destro. Questo per non intralciare l'uso dello \"scutum\" (it. \"scudo\") che veniva portato e usato con il braccio sinistro.\nIl \"gladius hispaniensis\" era arma pi\u00f9 versatile, il cui utilizzo nelle mischie di fanteria non si limitava a semplici affondi (come lo \"xiphos\" degli opliti greci) ma poteva essere impiegato efficacemente per la scherma uno-vs-uno e per potenti colpi di taglio. Esemplare in questo senso la descrizione dei mortiferi effetti della spada spagnola riportati da Livio nella narrazione della Seconda guerra macedonica. Il legionario, soprattutto in epoca imperiale, se ne serviva per\u00f2 principalmente nell'affondo. La punta triangolare, ben affilata da ambo i lati, era progettata con l'intenzione di penetrare facilmente le carni del nemico (Vegezio, \u00ab\"con la punta si uccide pi\u00f9 in fretta\"\u00bb). Le ridotte dimensioni dell'arma, specialmente dei modelli imperiali, permetteva il suo utilizzo nel combattimento ravvicinato imposto dal muro di scudi (v.si testuggine) rispetto alla spada lunga che richiedeva maggiore mobilit\u00e0 e spazio.\nIl gladio era oltretutto una delle armi pi\u00f9 usate nei combattimenti-spettacolo organizzati negli anfiteatri. I duellanti presero quindi dalla loro arma pi\u00f9 comune il celeberrimo nome di gladiatori.\nDescrizione.\nLe differenze tra le varie tipologie di gladio sono sottili. La spada ispanica repubblicana era un'arma di buone lunghezza e spessore, con una leggera curvatura della lama \"a vita di vespa\" o \"a foglia\". La variet\u00e0 \"Magonza\", entrata in uso sulla frontiera germanica, la pi\u00f9 \"calda\" del primo periodo imperiale, mantenne la curvatura ma accorci\u00f2 e allarg\u00f2 la lama, rendendo la punta marcatamente triangolare forse con l'intento di massimizzare l'efficacia dell'arma nelle mischie serrate che permisero ai legionari di avere la meglio sui germani armati con lame pi\u00f9 lunghe (la tipologia ebbe appunto massiva distribuzione delle terre pi\u00f9 settentrionale dell'Impero). In Italia, nel cuore dell'Impero, entr\u00f2 in uso la versione meno specializzata \"Pompei\", con filo rigorosamente diritto e punta non molto marcata. Il \"Magonza-Fulham\" era un compromesso tra le due versioni: fili paralleli ma punta lunga.\nEntrambi i modelli \"Magonza\" e \"Pompei\" avevano un'elsa (\"capulus\") composta da impugnatura in legno, osso o avorio protetta da una guardia semiovale in legno, chiusa a contatto con la lama da un disco di bronzo, ed erano controbilanciati da un pomello in legno o altro materiale pregiato.\nIl fodero del gladio era composto da due lamine di legno sottile, arricchite da lamine di bronzo e chiuse all'estremit\u00e0 da un puntale parimenti in bronzo. Le lamine in bronzo potevano essere riccamente decorate con la tecnica del c.d. \"opus interrasile\".\nQuattro anelli di sospensione permettevano di fissare il fodero al \"cingulum\" (pratica di probabile origine iberica)."}
{"id": "99194", "revid": "767487", "url": "https://it.wikipedia.org/wiki?curid=99194", "title": "Charlot e la partita di boxe", "text": "Charlot e la partita di boxe (\"The Knockout\") \u00e8 un film del 1914 prodotto e diretto da Mack Sennett. A dispetto del titolo italiano, il cortometraggio ha come protagonista Roscoe Arbuckle, mentre Charlie Chaplin interpreta l'arbitro in una scena del secondo rullo. Prodotto dalla Keystone Pictures Studio, fu completato il 29 maggio 1914 e distribuito negli Stati Uniti dalla Mutual Film l'11 giugno. In italiano \u00e8 stato trasmesso in TV col titolo Charlot pugile, mentre in inglese \u00e8 noto anche come \"Counted Out\" e \"The Pugilist\".\nTrama.\nPer il corpulento Pug nulla \u00e8 pi\u00f9 importante del suo cane e della sua fidanzata. Un delinquente lo impara a sue spese quando tenta di baciare la ragazza e Pug lo sconfigge insieme a tutta la sua banda. Il delinquente riesce allora a convincere il rivale a tentare la fortuna in un match amatoriale contro un truffatore che finge di essere il pugile Cyclone Flynn. Lo spaccone \u00e8 presto intimidito dalla forza di Pug (lo vede sollevare un peso di 500 libbre con una sola mano) e gli offre di dividere il premio se lui si far\u00e0 sconfiggere, Pug rifiuta e l'impostore fugge quando il vero Cyclone Flynn arriva in citt\u00e0, pronto a difendere il suo titolo. Prima del match, Pug viene avvicinato da un giocatore d'azzardo che, affermando di voler puntare una grossa somma su di lui, lo minaccia di morte se non vincer\u00e0. Pug d\u00e0 effettivamente del filo da torcere a Cyclone Flynn sul ring, anche se lo zelante arbitro finisce per prendere la maggior parte dei colpi da entrambi i combattenti. Quando Pug si accorge di non poter vincere, ruba una pistola al giocatore d'azzardo e d\u00e0 luogo a una sparatoria contro Flynn, inseguendolo fin sui tetti della citt\u00e0 e fermandosi solo quando, messo infine alle strette dalla polizia, si getta in mare trascinando con s\u00e9 i poliziotti che l'avevano legato con una corda.\nDistribuzione.\nData di uscita.\nLe date di uscita internazionali sono state:"}
{"id": "99199", "revid": "287204", "url": "https://it.wikipedia.org/wiki?curid=99199", "title": "Scuola di Chicago", "text": ""}
{"id": "99201", "revid": "149485", "url": "https://it.wikipedia.org/wiki?curid=99201", "title": "Nikolaos Andriakopoulos", "text": "Biografia.\nEra studente di scuola superiore quando prese parte ai Giochi olimpici di .\nVinse la salita alla corda dove occorreva aiutarsi solo con le mani mentre le gambe dovevano rimanere distese.\nVinse anche l'argento alle parallele a squadre in quanto era membro della Panellinios Gymnastikos Syllogos."}
{"id": "99202", "revid": "125111885", "url": "https://it.wikipedia.org/wiki?curid=99202", "title": "Scat", "text": "Lo scat \u00e8 un virtuosismo canoro nato nella musica jazz con l'imitazione vocale di strumenti musicali tramite la riproduzione di fraseggi simili a quelli strumentali. Non prevede l'uso di parole compiute, bens\u00ec di fonemi dal suono accattivante che il cantante utilizza in chiave ritmica oltre che melodica. I brani in cui si pu\u00f2 ascoltare lo \"scat\" sono di solito veloci e allegri, e non di rado esso viene utilizzato in chiave grottesca e caricaturale. \nStoria.\nLo scat, si \u00e8 affermato in ambito live sia in estemporanei assoli su schemi armonici prestabiliti, sia in fraseggi contrappuntistici o \"concertati\", alternati con altri strumenti. \nDa un punto di vista fonatorio lo scat si avvale di un'infinita variet\u00e0 di suoni svincolati da linguaggi convenzionali. Memorabili alcune storiche \"performance\" scat in vari concerti di Leo Watson, di Mark Murphy, del docente Bob Stoloff, di Ella Fitzgerald, Mel Torm\u00e9, Cab Calloway, Dizzy Gillespie, nel Vocalese (forma di scat pi\u00f9 complessa) dei pionieri King Pleasure, Eddie Jefferson, Jon Hendricks e in epoca pi\u00f9 recente di Al Jarreau, George Benson e del \"percussionista vocale\" Bobby McFerrin. Buoni improvvisatori anche gli italiani Geg\u00e8 Telesforo e Lucio Dalla. Fra i gruppi i Manhattan Transfert.\nCon lo scat la voce si fa davvero strumento. Espressivit\u00e0 istintuale, tecnica e virtuosismo si fondono sfiorando vette esclusive, raggiungibili da pochi. Non \u00e8 un caso che alcune tra le forme pi\u00f9 avanzate e sperimentali di questo genere vocale richiamino direttamente studi di avanguardia accademica. \nPer essere valorizzato al meglio questo stile canoro cos\u00ec istintuale e liberatorio implica, paradossalmente, la padronanza tecnica di determinanti attributi preferenziali di natura razionale, quali: conoscenza di stili e linguaggio di ambito jazz-blues e relative scale e assoli, una minima cognizione di canto impostato e relativi cambi di colore e intensit\u00e0 del suono, dimestichezza nel sapersi \"muovere\" in complesse armonie spesso dissonanti, spiccato senso del ritmo, grande agilit\u00e0. \nNella musica occidentale, nei normali brani con tempi in 2/4, 3/4 e 4/4, le note del canto hanno una durata ben precisa, con una nota di riferimento (semibreve) da cui nascono le varie frazioni: la minima, (met\u00e0 della semibreve), la semiminima (met\u00e0 della minima), la croma, (met\u00e0 della semiminima e un ottavo della semibreve), e cos\u00ec via. In queste comuni canzoni \u00e8 poco frequente superare crome e semicrome (ottavi e sedicesimi) mentre nello scat si utilizzano regolarmente semicrome, biscrome e semibiscrome, cio\u00e8 sedicesimi, trentaduesimi e sessantaquattresimi della semibreve. Tradotto in tempo reale si parla di raffiche velocissime di note vocali (la voce nel normale cantato non raggiunge la velocit\u00e0 esecutiva degli strumenti musicali) nell'ordine delle 8-10 e pi\u00f9 note al secondo. In pi\u00f9 ci sono le non facili terzine e i complessi tempi dispari (come il famoso cinque quarti di \"Take Five\"). Il tutto supportato da molta fantasia, scioltezza fonatoria e versatilit\u00e0 nell'improvvisazione. \nUna diffusa leggenda attribuiva l'invenzione dello scat a Louis Armstrong: egli raccont\u00f2 di aver avuto per caso l'idea di cantare sillabe senza senso al posto di un testo quando, durante una registrazione della canzone \"Heebie Jeebies\", nel 1926, il brano che stava leggendo gli cadde dal leggio. Questa attribuzione di paternit\u00e0 \u00e8 stata smentita, anche se rimane innegabile che Armstrong sia stato uno dei principali artefici della diffusione dello \"scat\" a partire dalla met\u00e0 degli anni venti. \nIn Italia, verso la fine degli anni cinquanta, fino alla met\u00e0 degli anni sessanta, alcuni esponenti dello swing italiano fra cui Lelio Luttazzi e Johnny Dorelli utilizzeranno spesso questa tecnica ispirandosi ai grandi crooner americani. \nNel film di animazione di Walt Disney \"Gli Aristogatti\" (\"The Aristocats, \"1970) uno dei gatti protagonisti si chiama Scat Cat ed \u00e8 appunto un artista di jazz. Nei primi anni ottanta del XX secolo lo scat ha fatto il suo ingresso anche nel reggae, grazie all'eccentrico cantante giamaicano Eek-A-Mouse.\nNegli anni novanta \u00e8 stato usato nella musica dance da Scatman John (John Paul Larkin) e da Jonathan Davis, membro della \"band\" \"nu metal\" Korn, in alcune canzoni come \"Ball Tongue\", \"Twist\", \"Freak on a Leash\", \"Got the Life\", \"Liar\" e \"B.B.K.\" Bono, il cantante degli U2, ha pi\u00f9 volte utilizzato questa tecnica durante le esibizioni dal vivo della canzone \"Party Girl\".\nUn altro esempio di scat \u00e8 quello di David Gilmour nel brano \"Wish You Were Here\" del 1975, dove Gilmour imita i fraseggi del secondo assolo di chitarra del brano, cos\u00ec come quello di Ian Gillan dei Deep Purple nell'album live Made in Japan del 1972 che nella canzone Strange Kind of Woman duetta imitandola ripetutamente con la chitarra elettrica di Ritchie Blackmore."}
{"id": "99205", "revid": "1632387", "url": "https://it.wikipedia.org/wiki?curid=99205", "title": "Bioarchitettura", "text": "La bioarchitettura \u00e8 l'insieme delle discipline dell'architettura che presuppongono un atteggiamento ecologicamente corretto nei confronti dell'ecosistema. In una visione caratterizzata dalla pi\u00f9 ampia interdisciplinarit\u00e0 e da un utilizzo parsimonioso delle risorse, la bioarchitettura tende a integrare le attivit\u00e0 umane alle preesistenze ambientali ed ai fenomeni naturali, al fine di realizzare un miglioramento della qualit\u00e0 della vita attuale e futura.\nLa bioarchitettura, pratica architettonica rispettosa dei principi della sostenibilit\u00e0, ed ha l'obiettivo di instaurare un rapporto equilibrato tra l'ambiente e il costruito, soddisfacendo i bisogni delle attuali generazioni senza compromettere, con il consumo indiscriminato delle risorse, quello delle generazioni future.\nLa bioarchitettura -che si diffonde in Italia negli anni \u201990 del Novecento soprattutto grazie al pensiero ed alle azioni di Ugo Sasso- ha chiare radici culturali nell\u2019architettura organica. Questa, quasi in contrapposizione con la tendenza razionalista, si era affermata grazie alle tesi ed alle realizzazioni di Frank Lloyd Wright, Hans Scharoun, Alvar Aalto; in Italia con il forte supporto di Bruno Zevi.\nAlcuni dei principi progettuali alla base della bioarchitettura sono questi:\nAffinch\u00e9 tali principi possano integrarsi tra loro \u00e8 necessario un progetto che si avvalga del contributo di numerosi specialisti.\nL'industria delle costruzioni ha un forte impatto ambientale a causa dell'altissimo consumo energetico, delle sue emissioni nell'atmosfera, dell'inarrestabile consumo del territorio e del diffuso utilizzo di materiali di origine petrolchimica che determinano gravi problemi di inquinamento durante tutto il loro ciclo di vita.\nFine primario della bioarchitettura \u00e8 dare all'edilizia un nuovo indirizzo rivolto al rispetto delle esigenze dell'ambiente.\nTecniche progettuali per la riduzione dei consumi energetici.\n\u00c8 definita come \"casa passiva\" la casa energeticamente autosufficiente cio\u00e8 che non consuma energia. Se consideriamo la sola fase di utilizzo dell'edificio, la casa passiva ha un impatto zero sull'ambiente, non consumando energia per riscaldare gli ambienti. La casa passiva, attraverso un'attenta progettazione basata sull'alto isolamento termico e sull'eliminazione dei ponti termici, riesce a sfruttare l'energia proveniente dall'esterno (sole) e quella prodotta al suo interno da elettrodomestici e dalle stesse persone che vi abitano, rinunciando cos\u00ec all'impianto di riscaldamento.\nTali soluzioni sono molto costose e convenienti nei climi rigidi da Europa, mentre nelle nostre latitudini occorrono soluzioni progettuali che considerano anche il raffrescamento per le esigenze.\nL'edificio pu\u00f2 avvalersi delle energie rinnovabili: per il riscaldamento si possono utilizzare i pannelli solari termici (o collettori solari), gli impianti a biomassa o la geotermia a bassa entalpia. Per l'energia elettrica si possono utilizzare i pannelli fotovoltaici, oppure sfruttare l'energia eolica con impianti di mini o micro eolico, o un impianto piccolo idroelettrico se disponibile un corso d'acqua con caratteristiche adeguate.\nL'utilizzo di queste tecnologie consente di ridurre le emissioni in atmosfera di CO2 e di altri gas inquinanti"}
{"id": "99207", "revid": "110157", "url": "https://it.wikipedia.org/wiki?curid=99207", "title": "Hemberg", "text": "Hemberg (toponimo tedesco) \u00e8 un comune svizzero di 927 abitanti del Canton San Gallo, nel distretto del Toggenburgo."}
{"id": "99208", "revid": "143542", "url": "https://it.wikipedia.org/wiki?curid=99208", "title": "La bella Elena", "text": "La bella Elena (titolo originale La belle H\u00e9l\u00e8ne) \u00e8 un'operetta francese in tre atti di Jacques Offenbach ed il libretto di Henri Meilhac e Ludovic Hal\u00e9vy. \nL'opera.\nLa prima assoluta \u00e8 stata data con successo al Th\u00e9\u00e2tre des Vari\u00e9t\u00e9s di Parigi il 17 dicembre 1864 con il soprano Hortense Schneider, Jos\u00e9 Dupuis, Jean-Laurent Kopp, Pierre-Eug\u00e8ne Grenier ed Alexandre Guyon diretti dal compositore.\nAttraverso la scena una vicenda mitologica, rappresenta una satira sociale dell'epoca di composizione, in particolar modo dei rapporti di coppia. Il protagonista maschile \u00e8 Paride (in francese \"P\u00e2ris\") che riesce ad ottenere con l'aiuto degli dei una notte d'amore con la bella Elena di Troia, moglie di Menelao, che proprio per questo affronto scatener\u00e0 la guerra di Troia."}
{"id": "99211", "revid": "196390", "url": "https://it.wikipedia.org/wiki?curid=99211", "title": "E.T.A. Hoffmann", "text": ""}
{"id": "99214", "revid": "124917186", "url": "https://it.wikipedia.org/wiki?curid=99214", "title": "Bill Joy", "text": "Biografia.\nCofondatore della societ\u00e0 Sun Microsystems nel 1982 con Vinod Khosia, Scott McNealy e Andy Bechtolsheim, Bill Joy ne \u00e8 stato chief scientist, e vicepresidente fino al 2003.\nBill Joy \u00e8 inoltre considerato il padre di Solaris, il sistema operativo che ha accompagnato il business di Sun nel mondo Unix.\nLa formazione di Joy si rivela prestigiosa: riceve il Bachelor of Science in Electrical Engineering (BSEE) all'Universit\u00e0 del Michigan nel 1975, successivamente frequenta il dottorato all'U.C. Berkeley dove diventa il principale programmatore del Berkeley Unix (BSD) e riceve il Master Science in ingegneria elettronica ed informatica.\nNei primi anni ottanta la DARPA (The Defense Advanced Research Projects Agency) si accorda con BBN Technologies (compagnia statunitense di ricerca e sviluppo di prodotti tecnologici) per aggiungere TCP/IP, sviluppato da Vinton Cerf e Bob Kahn, al Berkeley UNIX. Quando gli viene assegnato l'incarico di inserire lo stack (insieme di protocolli) TCP/IP all'interno di Berkeley UNIX, Joy rifiuta, perch\u00e9 non considera il prodotto abbastanza valido. \u00c8 per questo che decide di scriverne un altro, ad alte prestazioni, da s\u00e9.\nJohn Gage, direttore dell'ufficio scientifico della Sun Microsystems, a proposito di questo avvenimento, raccont\u00f2: \"BBN ha avuto un grosso contratto per implementare TCP/IP, ma il loro progetto non ha funzionato, mentre il lavoro del giovane Joy funzion\u00f2\". Quando i responsabili chiesero come ci fosse riuscito, Bill Joy rispose semplicemente: \"\u00e8 molto semplice, si legge il protocollo e si scrive il codice\".\nNel 1986, Joy riceve il premio Grace Murray Hopper per il lavoro svolto nell'implementazione del sistema operativo Berkeley UNIX.\nContributi.\nJoy \u00e8 considerato uno dei pi\u00f9 grandi programmatori della storia, non solo per le sue implementazioni del protocollo TCP/IP o di Unix, ma altres\u00ec per essere stato l'autore del celebre editor vi, che \u00e8 forse il pi\u00f9 usato nel mondo unix.\nUna leggenda in rete vuole che Joy abbia scritto l'editor in un fine settimana.\nBill Joy \u00e8 anche una delle figure principali che ha contribuito allo sviluppo dei microprocessori SPARC, Java e Jini.\nJini incarna la visione \"the network is the computer(tm)\" di Sun, il concetto si basa sulla possibilit\u00e0 di ricreare in una rete le funzionalit\u00e0 del sistema operativo del nostro computer. L'obiettivo di Jini \u00e8 quello di minimizzare i compiti di configurazione e gestione delle componenti di un sistema distribuito, in modo che queste riescano automaticamente a riconoscersi e a collaborare formando quella che viene detta una Jini community.\nNel 1997 viene nominato da Bill Clinton co-presidente di un Comitato sull'Information Technology.\nScienza e costo umano del progresso.\nBill Joy spiega infatti che \"il perseguimento scientifico della verit\u00e0 dev'essere temperato da considerazioni sul costo umano del progresso\".\nIn conclusione nel saggio apparso su Wired, Joy rivolge un appello a tutti gli scienziati affinch\u00e9 prendano come esempio gli \"scienziati atomici\" del dopoguerra, impegnandosi in prima persona per cercare di cambiare le cose e arrivare al deliberato abbandono di alcune applicazioni di queste tecnologie.\nNel 1998 decide di lasciare la California, dove era considerato il padre della 'Network Computing', per ritirarsi sui monti del Colorado. Ora vive ad Aspen, dove ha fondato il suo \"Smallworks Lab\".\nNell'estate del 2003, il quarantottenne Bill Joy, dopo aver lavorato in Sun per 21 anni, decide di dimettersi dall'azienda, dichiarando di voler \"perseguire altri interessi\"."}
{"id": "99217", "revid": "1658", "url": "https://it.wikipedia.org/wiki?curid=99217", "title": "William Joy", "text": ""}
{"id": "99219", "revid": "633110", "url": "https://it.wikipedia.org/wiki?curid=99219", "title": "Georges Bernanos", "text": "Biografia.\nNato a Parigi nel 1888, ha vissuto l'infanzia per lo pi\u00f9 nella regione del passo di Calais. \u00c8 morto a Neuilly-sur-Seine nel 1948 ed \u00e8 sepolto nel cimitero di famiglia di Pellevoisin, nella regione dell'Indre. Padre dello scrittore Michel Bernanos, si deve al figlio minore, Jean-Loup Bernanos. morto nel 2003, la biografia e l'iconografia di riferimento riguardo a Georges Bernanos.\nIl padre \u00c9mile Bernanos era un tappezziere-decoratore originario della Lorena; la madre, Hermance Moreau, proveniva da Pellevoisin, nella regione del Berry, ed era cresciuta in una famiglia d'origine contadina. Bernanos ricevette un'educazione profondamente cattolica e legata alle convinzioni monarchiche. Trascorse le vacanze a Fressin, nell'Artois, regione del nord della Francia, che lo segn\u00f2 profondamente nel corso di tutta l'infanzia e l'adolescenza, tanto che far\u00e0 da sfondo alla maggior parte dei suoi romanzi. Sconvolto dalle successive arrendevolezze di Francia e Regno Unito nei confronti della Germania di Hitler, culminanti nell'accordo di Monaco (1938), si autoesili\u00f2 in Brasile, luogo in cui fu uno dei primi ispiratori della Resistenza in Francia. Prima di morire scrisse \"La Francia contro la civilt\u00e0 degli automi\", pubblicato nel 1947.\nI primi anni.\nFervente cattolico e nazionalista convinto, milit\u00f2 sin da giovanissimo nell'Action fran\u00e7aise e durante gli anni dei suoi studi in lettere partecip\u00f2 alle attivit\u00e0 dei \"Camelots du roi\", movimento di giovani monarchici; negli anni precedenti l'inizio della Grande Guerra fu direttore del settimanale \"L'Avant-Garde de Normandie\". Allo scoppio della guerra, nonostante fosse gi\u00e0 stato riformato per varie ragioni di salute, si arruol\u00f2 volontario nel 6\u00ba Reggimento Dragoni (cavalleria).\nNel 1917 spos\u00f2 Jehanne Talbert d'Arc, lontana discendente di un fratello di Giovanna d'Arco, con cui ebbe sei figli. Sfibrata dai parti, la moglie ebbe una fragile salute, cosa che unita alla numerosa prole rese la situazione economica difficile e precaria. Alla fine della guerra si allontan\u00f2 dall'attivit\u00e0 militante nell'Action fran\u00e7aise.\nLe prime opere.\nNegli anni venti lavor\u00f2 presso una compagnia di assicurazione, ma il successo del suo primo romanzo \"Sotto il sole di Satana\" (\"Sous le soleil de Satan\") (1926) lo spinse a intraprendere la carriera letteraria. Nel 1926, in seguito alla condanna del movimento da parte di papa Pio XI nel 1926, si riavvicin\u00f2 all'Action fran\u00e7aise, partecipando ad alcune delle sue attivit\u00e0 culturali. \nL'essenziale della sua produzione letteraria si concentra nell'arco di dieci anni, in cui Bernanos d\u00e0 voce alle sue tematiche preferite: i peccati dell'umanit\u00e0, la potenza del male e l'aiuto della Grazia divina. Nel 1932 la sua collaborazione con il giornale del profumiere Fran\u00e7ois Coty \"Le Figaro\" gener\u00f2 una violenta polemica con l'Action fran\u00e7aise, che culmin\u00f2 nella rottura definitiva con Charles Maurras, fondatore del movimento.\nDiario di un curato di campagna.\nNel 1936 viene pubblicato \"Diario di un curato di campagna\" (\"Journal d'un cur\u00e9 de campagne\"): insignito del Grand prix dell'Acad\u00e9mie Fran\u00e7aise, da esso \u00e8 stato tratto il film omonimo di Robert Bresson (1950) con Claude Laydu al suo debutto. Nel libro sono presenti e convergono due diverse sensibilit\u00e0 spirituali: quella del curato d'Ars e quella di Santa Teresa del Bambin Ges\u00f9, entrambi santificati da papa Pio XI nel 1925. Similmente a Giovanni Maria Vianney, il giovane prete protagonista del romanzo \u00e8 divorato da un forte zelo apostolico, totalmente dedito alla santificazione del gregge a lui affidato. Di Teresa invece segue la via dell'infanzia spirituale. Anche il \"Tutto \u00e8 grazia\", con cui il romanzo si chiude, non \u00e8 una frase di Bernanos, bens\u00ec della famosa Santa. Per gran parte delle riflessioni che arricchiscono il romanzo, Bernanos attinge al romanzo di Ernest Hello, \"L'uomo\" (\"L'Homme\").\nL'esilio.\nNelle Baleari Bernanos assiste allo scoppio della guerra civile in Spagna e all'insurrezione franchista. In un primo momento appoggia il franchismo poi, rivedendo la sua posizione, pubblica \"I grandi cimiteri sotto la luna\", \"pamphlet\" in cui prende pubblicamente e definitivamente le distanze dai suoi vecchi amici dell'Action fran\u00e7aise (la rottura con Maurras, avvenuta gi\u00e0 nel 1927, era rimasta segreta fino a quel momento). In quest'opera Bernanos condanna da un lato i massacri e le atrocit\u00e0 commesse dalla Falange prendendo a pretesto il nome del Cristo, dall'altro l'appoggio da parte di Maurras e dell'Action fran\u00e7aise di cui godevano i nazionalisti spagnoli. Le parole di Eugenio Pacelli, futuro papa Pio XII, in risposta ai cardinali vicini al fascismo che chiedevano di mettere al bando il \"pamphlet\", mettono in evidenza la scomodit\u00e0 e al tempo stesso il carattere di irrinunciabile denuncia di quest'opera di Bernanos: \"Brucia ma illumina\".\nNel marzo del 1937 lascia la Spagna per tornare in Francia, dove rimarr\u00e0 per breve tempo poich\u00e9 gi\u00e0 l'anno successivo, il 20 luglio 1938, parte per l'America Latina. Inizialmente programma di andare in Paraguay, ma poi nell'agosto 1938 fa scalo a Rio de Janeiro, in Brasile. Qui rimarr\u00e0 in esilio dal 1938 al 1945. Nell'agosto del 1940 si trasferisce a Barbacena, in una piccola casa ai piedi di una collina chiamata Cruz das almas, cio\u00e8 \"Croce delle anime\".\nIn questo periodo Bernanos mette da parte la produzione romanzesca per dedicarsi completamente a scritti di carattere fortemente politico, pubblicando diversi saggi sulla situazione politica europea e collaborando sia con i giornali di Rio de Janeiro che con i bollettini della France libre. In questi suoi \"Essais et \u00e9crits de combat\" Bernanos risente certamente dell'influenza di Charles P\u00e9guy. Durante la seconda guerra mondiale Bernanos partecipa attivamente all'attivit\u00e0 di Resistenza e della \"France libre\", scrivendo numerosi articoli nei quali d\u00e0 pieno sfogo alla sua vena polemica e pamphlettista.\nNel 1941 il figlio Yves si unisce al movimento della \"France libre\" a Londra e Michel, il figlio minore considerato troppo giovane dal Comitato della \"France libre\" di Rio, partir\u00e0 l'anno successivo. Al momento del suo ritorno in Francia si rivolge al popolo brasiliano con queste parole: \nLa Liberazione.\nDopo la Liberazione continua a condurre una vita errante. Nel 1945, su sollecitazione di Charles de Gaulle che gli propone un posto in parlamento o all'Acad\u00e9mie fran\u00e7aise, rientra in Francia lasciando per sempre il Brasile, Paese che ha profondamente amato, arrivando a considerarlo sua seconda patria.\nDecide poi di trasferirsi in Tunisia, dove passer\u00e0 gli ultimi anni della sua vita per poi ritornare, gravemente malato, a Parigi e morire a Neuilly-sur-Seine, e scriver\u00e0 l'adattamento teatrale del racconto della scrittrice tedesca Gertrud von Le Fort intitolato \"L'ultima al patibolo\", la cui vicenda si rif\u00e0 alla storia vera delle sedici Carmelitane di Compi\u00e8gne, beatificate poi da Papa Pio X nel 1906, ghigliottinate sulla piazza del Trono-Rovesciato (attualmente \"Place de la Nation\") durante la Rivoluzione francese.\nQuest'opera, intitolata \"Dialoghi delle Carmelitane\" in cui Bernanos mantiene il personaggio fittizio di Blanche de la Force (traslitterazione di \"von le Fort\"), far\u00e0 poi da libretto all'opera omonima del compositore Francis Poulenc, composta nel 1956. Padre Raymond Leopold Bruckberger, con Philippe Agostini, ne ha condotto inoltre la realizzazione cinematografica. Tra gli altri, fondamentali sono in quest'ultima opera i temi della Grazia, della paura e del martirio sempre cari a Bernanos.\nLe opere.\nLa produzione romanzesca.\nBernanos ambienta spesso i propri romanzi nei villaggi della sua regione natale, l'Artois, portandone alla luce gli aspetti pi\u00f9 nascosti e pi\u00f9 oscuri. La figura del prete, attorno alla quale gravitano notabili del luogo (nobili castellani e borghesi), piccoli commercianti e contadini, \u00e8 molto presente nell'opera di Bernanos, anche come personaggio principale (\u00e8 il caso di \"Diario di un curato di campagna\"). Il divino e il soprannaturale sono chiamati pi\u00f9 volte in causa nei suoi romanzi, cos\u00ec come troviamo una profonda caratterizzazione psicologica dei personaggi, impegnati in una perenne lotta interiore tra il Bene e il Male. Tale lotta descritta da Bernanos non si trasforma per\u00f2 in una \"demonizzazione\" dei personaggi ma piuttosto esprime, come in Mauriac, l'ansia di capire fino in fondo e al di l\u00e0 di ogni apparenza esteriore le profondit\u00e0 dell'animo umano.\nSolitario e isolato nella sua denuncia, quantomeno in Francia, Bernanos si era scagliato contro i tradimenti tanto dello Stato francese che di quei cattolici e di quel clero che avevano appoggiato il franchismo con complicit\u00e0 criminale (\"I grandi cimiteri sotto la luna\").\nNei saggi di Bernanos la parola \"imb\u00e9ciles\" (imbecilli, al plurale) \u00e8 usata molto di frequente: con quella che lui chiamava \"offesa fraterna\" manifestava la sua \"piet\u00e0\" per i \"cancri della nuova generazione realista\" (i neo-sostenitori di Maurras negli anni trenta) e, pi\u00f9 tardi, per i \"detestabili e pedanti borghesi di sinistra\" (i comunisti e i democratici cristiani) ma anche per tutti quelli che avevano sostituito alla forza dell'esperienza umana diretta e concreta la propaganda dei media e la poca capacit\u00e0 di coraggio personale.\nSul piano formale il suo stile non pu\u00f2 dirsi \"parlato\", nonostante egli si rivolga spesso ad un lettore immaginario: la lettura della sua opera, sicuramente ricca e appassionante \u2013 e ci\u00f2 che scrive sul Brasile o su Hitler non pu\u00f2 lasciare indifferenti\u00a0\u2013 necessita per\u00f2 di una buona conoscenza della storia di Francia.\nPer quanto riguarda l'atteggiamento di Bernanos nei confronti dell'antisemitismo, \u00e8 necessario non limitarsi alla lettura dei pochi scritti da lui pubblicati negli anni trenta nel libro \"La grande paura dei benpensanti\", ma bisogna leggere anche i testi apparsi subito prima dell'inizio della guerra o durante la guerra, in cui egli denuncia le campagne antisemite in Francia, lo sterminio degli ebrei, l'omicidio di Georges Mandel ecc.: attraverso questi scritti si pu\u00f2 capire meglio l'evoluzione di Bernanos riguardo a tale questione. \u00c8 significativo ad esempio un suo articolo del maggio 1944, in cui scrive la frase seguente: \"antisemitismo: considero questa parola sempre pi\u00f9 ripugnante. Hitler l'ha disonorata per sempre\". Come si pu\u00f2 vedere, in questo testo Bernanos, diversamente dalle pi\u00f9 svariate interpretazioni che ne sono state donate, si riferisce alla parola \"antisemita\" e non al fatto in s\u00e9. Sempre riguardo all'antisemitismo, Elie Wiesel, in un'intervista apparsa nel 1987 sulla rivista \"Nouvelles Cit\u00e9s\", riassumeva il percorso di Bernanos, descrivendolo come colui che si era \"a poco a poco avvicinato agli ebrei\" e che \"ha avuto il coraggio di opporsi al fascismo, di denunciare l'antisemitismo e di dire quello che ha detto e scritto sulla bellezza e sull'onore dell'essere ebrei\".\nIn seguito poi alle accuse di antisemitismo mosse dall'editore Jean-Paul Enthoven nei confronti di Bernanos, il giornalista di \"Lib\u00e9ration\", Philippe Lan\u00e7on, scrive un articolo intitolato \"Bernanos e i benpensanti\", nel quale accusa quelli che, come Enthoven, lui definisce \"cacciatori mondani di antisemiti\".\nMouchette.\nBernanos d\u00e0 il nome Mouchette a due personaggi della sua opera romanzesca. La prima \u00ab Mouchette \u00bb, che figura in \"Sous le soleil de Satan\" (1926), \u00e8 Germaine Malhorty, un'adolescente sedicenne, forte e orgogliosa, vittima dell'egoismo dei suoi corteggiatori, che la desiderano ma non la amano. Questa situazione la spinger\u00e0 a disprezzarsi e a ribellarsi. La seconda \u00ab Mouchette \u00bb, che mantiene l'appellativo, \u00e8 una tredicenne, protagonista in \"Nouvelle histoire de Mouchette\" (1937).\nLe due Mouchette possono considerarsi simili, non tanto per la loro storia, quanto pi\u00f9 per la stessa tragica solitudine in cui hanno vissuto: incarnano delle miserabili che subiscono l'accanimento della sorte senza riuscir mai a comprendere il malessere della loro condizione. Allo stesso tempo Mouchette con la sua unica sensibilit\u00e0 \u00e8 l'incarnazione della verit\u00e0: una verit\u00e0 sconvolgente che scopre i sentimenti pi\u00f9 profondi e inesprimibili di una femminilit\u00e0 che inizia a svegliarsi e ad affermarsi. "}
{"id": "99221", "revid": "1543377", "url": "https://it.wikipedia.org/wiki?curid=99221", "title": "Tunnel e Troll", "text": "Tunnel e Troll (nell'edizione originale Tunnels &amp; Trolls) \u00e8 un gioco di ruolo creato da Ken St. Andre e pubblicato nel 1975 dalla Flying Buffalo. La Mondadori pubblic\u00f2 la traduzione della 5\u00aa edizione nel 1986, traducendo anche alcuni moduli per il gioco in solitario.\nFu sviluppato come alternativa a \"Dungeons &amp; Dragons\" (pubblicato l'anno prima) e mirato particolarmente al gioco in solitario ed al gioco per posta. Agli inizi degli anni ottanta fu pubblicata una versione per computer (\"Crusaders of Khazan\") che incorporava molti dei moduli in solitario pi\u00f9 amati, ma con errori e difficoltoso da giocare.\n\u00c8 un gioco semplice, ricco di dettagli, facile da giocare e con un certo senso dell'umorismo. Fu uno dei primi giochi di ruolo degli anni settanta ed ebbe grande influenza sui sistemi successivi. Introdusse l'idea di giocare con una variet\u00e0 di esseri come personaggi usando un sistema di generazione del personaggio, cos\u00ec che agli esseri non umani venivano date forze o debolezze diverse da quelle degli esseri umani, ma comunque tutti venivano descritti in termini di sistema di gioco come esseri umani. Ci\u00f2 port\u00f2 i giocatori ad interpretare una vasta gamma di personaggi non umani in un'ambientazione pluralista. Un sistema pi\u00f9 semplice veniva usato in parallelo per gestire i mostri e la maggior parte delle avventure in solitario usava quest'ultimo sistema. Il gioco introdusse anche l'idea che l'armatura (che era stata fusa con la difesa in \"Dungeons &amp; Dragons\"), assorbisse in realt\u00e0 il danno, piuttosto che diminuire la probabilit\u00e0 di essere colpito. Venne anche pubblicato uno dei primi sistemi magici a punti, in cui la magia veniva alimentata da punti mana piuttosto che memorizzata in scomparti dipendenti dal livello.\nL'unico dado necessario per giocare \"Tunnels and Trolls\" \u00e8 quello normale a sei facce.\nPartendo da un'edizione ciclostilata, \u00e8 arrivato ad avere anche un'edizione in scatola. L'ultima edizione \u00e8 la 7.5, pubblicata nel 2008."}
{"id": "99224", "revid": "1226", "url": "https://it.wikipedia.org/wiki?curid=99224", "title": "Scuola dell'ecologia sociale urbana", "text": ""}
{"id": "99226", "revid": "110157", "url": "https://it.wikipedia.org/wiki?curid=99226", "title": "Hundwil", "text": "Hundwil (toponimo tedesco) \u00e8 un comune svizzero di 956 abitanti del Canton Appenzello Esterno.\nStoria.\nDal territorio di Hundwil nel 1749 fu scorporata la localit\u00e0 di Stein, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1734 con Stein):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "99227", "revid": "834", "url": "https://it.wikipedia.org/wiki?curid=99227", "title": "Comitato Internazionale Olimpico", "text": ""}
{"id": "99229", "revid": "104458", "url": "https://it.wikipedia.org/wiki?curid=99229", "title": "Fiaccola olimpica", "text": ""}
{"id": "99230", "revid": "834", "url": "https://it.wikipedia.org/wiki?curid=99230", "title": "Freesbee", "text": ""}
{"id": "99235", "revid": "599013", "url": "https://it.wikipedia.org/wiki?curid=99235", "title": "Ferrovia della Val Venosta", "text": "La ferrovia della Val Venosta (in tedesco Vinschgerbahn) \u00e8 una linea ferroviaria a scartamento ordinario di propriet\u00e0 della Provincia Autonoma di Bolzano che collega Merano a Malles Venosta in Alto Adige. La ferrovia si sviluppa lungo la Val Venosta, da cui prende il nome.\nL'infrastruttura \u00e8 gestita da Strutture Trasporto Alto Adige, il servizio di linea \u00e8 affidato in concessione a SAD.\nStoria.\nLa gestione kkStB.\nL'approvazione alla costruzione della Merano-Malles fu concessa il 7 luglio 1903 alla societ\u00e0 \"Vinschgaubahn\", costituita dai comuni interessati e dalla Imperial-Regia societ\u00e0 per la Ferrovia Bolzano-Merano (BMB), come ferrovia a carattere locale che ricalcava parzialmente un progetto di pi\u00f9 ampio respiro del 1891 che aveva l'intento di allacciare le ferrovie dell'Arlberg e del Brennero con una linea attraverso il Passo di Resia che, diramandosi da Landeck, avrebbe raggiunto Merano, gi\u00e0 collegata a Bolzano dal 1881 con la ferrovia Bolzano-Merano gestita dalla BMB.\nLa costruzione, intrapresa verso l'inizio del 1904 sotto la direzione dell'ingegner Constantin Ritter von Chabert, fu completata in poco pi\u00f9 di due anni e la linea venne inaugurata il 1\u00ba luglio 1906 alla presenza delle autorit\u00e0 tirolesi e dell'Arciduca Eugenio. Dalla stessa data l'esercizio dell'intera linea da Bolzano a Malles fu affidato dalle societ\u00e0 concessionarie alle Imperial-Regie Ferrovie Statali austriache (kkStB).\nPer il prolungamento oltre la stazione di Merano si scelse di costruire un nuovo impianto, pi\u00f9 grande della stazione BMB del 1881, la cui posizione perpendicolare alla linea proveniente da Merano richiese una variante di tracciato.\nIl capolinea di Malles fu realizzato in modalit\u00e0 provvisoria, in attesa del previsto prolungamento verso Landeck, con un fabbricato viaggiatori di dimensioni contenute costruito con mattoni pi\u00f9 leggeri che ne rendevano disagevole l'abitazione nei mesi invernali.\nIl prolungamento verso Landeck attraverso il Passo di Resia fu ripreso in considerazione con un nuovo progetto nel 1907, rivisitato e ulteriormente dettagliato nel 1909, ma l'attivazione nel 1912 della ferrovia Garmisch-Innsbruck ne fece nuovamente rimandare la realizzazione. La costruzione della linea Landeck-Malles fu poi autorizzata nel 1918 per ragioni militari, ma i lavori avviati il 1\u00ba aprile da Landeck procedettero celermente per alcuni chilometri e vennero sospesi il 31 ottobre 1918 per il disgregamento dell'impero austro-ungarico.\nLa gestione FS.\nIn seguito all'annessione dell'Alto Adige all'Italia, avvenuta nel 1919 con il trattato di Saint Germain, la linea pass\u00f2 in gestione alle Ferrovie dello Stato e all'Austria venne imposto di terminare la Ferrovia del Resia, ovvero il tratto ferroviario da Malles sino a Landeck (Tirolo Settentrionale), come riparazione per i danni di guerra all'Italia; tuttavia, nonostante un invito formale italiano alla ripresa dei lavori da parte austriaca nel 1925, la questione della ferrovia del Resia decadde per lo scarso interesse di entrambe le nazioni per una nuova linea internazionale.\nAltro progetto non realizzato fu quello della Ferrovia dello Stelvio, redatto nel 1922 dall'ingegner Gaviraghi, direttore dell'esercizio della Ferrovia Alta Valtellina, che dopo aver proseguito da Tirano a Bormio lungo la Valtellina, avrebbe imboccato un traforo sotto il Passo dello Stelvio dopo il quale si sarebbe divisa in due rami verso Malles e Lasa.\nBench\u00e9 previsto tra gli investimenti del Programma Integrativo FS del 1978, l'ammodernamento della Merano-Malles venne ripetutamente rinviato per il dirottamento dei fondi ad altre infrastrutture, provocando l'inesorabile degrado della linea e portando alla sua inclusione nell'elenco delle ferrovie in passivo da chiudere il 31 dicembre 1985. La chiusura fu momentaneamente scongiurata dall'intervento della Provincia Autonoma di Bolzano, ma il crollo del traffico militare conseguente alla caduta del Muro di Berlino port\u00f2 in breve (nonostante le proteste della popolazione locale) alla totale sospensione del servizio ferroviario regolare il 9 giugno 1990, ponendo termine a una situazione divenuta insostenibile dopo anni di mancati investimenti e interventi manutentivi.\nLa riapertura e la gestione STA.\nNel corso degli anni 1990 l'intero tracciato - compresi fabbricati e pertinenze - venne acquistato dalla provincia autonoma di Bolzano. Dopo un primo periodo di incertezze in merito al riutilizzo dell'infrastruttura e ai costi relativi, alla fine degli anni novanta fu decisa la riattivazione tramite la controllata \"Strutture Trasporto Alto Adige SpA\" (STA), che assunse la gestione della tratta. L'esercizio venne affidato alla Societ\u00e0 Autobus Alto Adige (SAD).\nFu inizialmente scartata l'ipotesi di una elettrificazione, giudicando eccessive le difficolt\u00e0 e i costi di una tale operazione, sia in fase di realizzazione (dovendo necessariamente impiantare alcune sottostazioni elettriche per l'alimentazione) che per la manutenzione. Si opt\u00f2 quindi per il ripristino della preesistente trazione termica mediante automotrici diesel-elettriche (con generatore elettrico mosso da motore diesel e motori elettrici di trazione).\nFu quindi convocata una gara d'appalto per la fornitura di otto treni in composizione bloccata a pianale ribassato (con opzione per ulteriori quattro esemplari), cui vennero richieste particolari caratteristiche di potenza e pronta accelerazione, onde superare agevolmente le ripide rampe della tratta in oggetto. La gara fu vinta dall'azienda svizzera Stadler Rail, che produsse una versione potenziata del modello GTW 2/6, denominato ATR 100. Data l'efficienza dimostrata dal convoglio, la SAD ha successivamente esercitato l'opzione d'acquisto per i quattro convogli aggiuntivi.\nMesso a disposizione il necessario finanziamento si procedette poi ai lavori di recupero. Furono risanati ponti, sovrappassi (ricostruendo quelli troppo deteriorati con nuove travate metalliche) e gallerie, vennero ricostruiti tutti i piani di stazione con deviatoi del tipo 60 UNI, vennero riarmati i binari secondo lo standard \"leggero\" 50 UNI (rotaie dal peso di 50 kg al metro lineare) adottando per gli stessi la tecnica della cosiddetta \"lunga rotaia saldata\" (atta ad aumentare la resistenza di attrito della rotaia e ridurne la variazione di lunghezza) e installando traversine a \u201cY\u201d al fine di mantenere la suddetta caratteristica anche nelle curve a raggio ridotto). Ai comuni interessati dal transito del sedime venne infine affidato il restauro delle stazioni e dei fabbricati di servizio.\nVennero inoltre ridotti i passaggi a livello, molti dei quali vennero sostituiti da sottopassi o strade laterali di collegamento; i rimanenti vennero completamente automatizzati mediante l'utilizzo di opportuni sensori atti a rilevare il transito del treno e impartire il comando di apertura/chiusura delle sbarre.\nSi scelse inoltre di mantenere la peculiare stella di inversione della stazione di Malles, sebbene non pi\u00f9 necessaria data la bidirezionalit\u00e0 del nuovo materiale rotabile; sempre allo scalo di Malles venne prolungata la rimessa locomotive esistente (per potervi ricoverare un complesso binato intero) e venne costruito ex novo un impianto di lavaggio sia per i veicoli ferroviari che per gli autobus di linea. Anche il vecchio deposito locomotive di Merano venne ristrutturato e trasformato in officina di manutenzione.\nA lavori conclusi, il 5 maggio 2005 la linea fu riaperta al servizio commerciale di linea.\nI dati relativi ai passeggeri trasportati, giudicati importanti per gli standard di una linea territoriale secondaria come quella in oggetto, hanno contribuito a riaprire in Trentino-Alto Adige il dibattito sull'opportunit\u00e0 di ripristinare anche altre tratte ferroviarie abbandonate nel secondo dopoguerra, come la Calalzo-Cortina-Dobbiaco, la Rovereto-Riva, la Ora-Predazzo, la Bolzano-Caldaro e la Chiusa-Plan.\nElettrificazione.\nIl 16 dicembre 2014 la giunta provinciale altoatesina ha approvato il progetto di elettrificazione della linea, per aumentare il numero delle corse e dei posti disponibili, ridurre i costi di manutenzione dei treni e l'impatto ambientale della tratta. Secondo quanto stabilito, la ferrovia sar\u00e0 elettrificata con corrente alternata a 25\u00a0kV e attrezzata con un sistema di segnalamento ERTMS/ETCS Livello 2. Una parte della flotta di treni elettrici FLIRT ETR 170 della SAD sar\u00e0 attrezzata e omologata per percorrere la linea una volta terminati i lavori; onde consentire la circolazione di tale convogli nella loro tipica configurazione a sei carrozze, verr\u00e0 inoltre implementato un allungamento a 125 m dei marciapiedi delle stazioni. Si provveder\u00e0 inoltre a dotare le stazioni di sottopassaggi pedonali di collegamento tra le banchine, a ridurre ulteriormente i passaggi a livello, ad abbassare il piano del ferro in galleria (onde consentire il posizionamento della linea aerea di contatto) e a rettificare tratti di sedime particolarmente tortuosi. Il costo di questi interventi \u00e8 stimato in circa 56 milioni di euro.\nNel 2016 la provincia di Bolzano ha previsto inoltre, in prospettiva, la possibilit\u00e0 di recuperare ed attuare i progetti di prolungamento a ovest della linea, dal capolinea di Malles fino a nuove destinazioni in Austria, Svizzera e Lombardia.\nCaratteristiche.\nLa ferrovia \u00e8 a binario unico (con raddoppi presso alcune stazioni) e si sviluppa per una lunghezza di circa sessanta chilometri; le rotaie adottano lo scartamento ordinario da 1.435 mm. Non essendo dotata di elettrificazione, \u00e8 stata storicamente percorsa unicamente da convogli a trazione termica e/o a vapore.\nI lavori di ristrutturazione effettuati per la riattivazione hanno portato la linea a una capacit\u00e0 di 22,5 t/asse, tale da consentire anche l'eventuale circolazione dei treni merci. Il tracciato non ha invece subito sostanziali modifiche, fatta salva la rettifica di alcuni tratti precedentemente curvilinei.\nTutte le stazioni e le fermate sono state restaurate e ripristinate entro il 2005, fatta salva la stazione di Tel (rientrata in funzione nel dicembre 2012, dopo che nei sette anni precedenti era stata sostituita provvisoriamente dalla stazione di Tel Ponte, poi dismessa) e la stazione di Senales (chiusa al traffico e attiva unicamente come punto d'incrocio per treni provenienti da opposte direzioni). Tutte le stazioni aperte al servizio sono dotate di banchine alte 55 cm (livellate al piano interno delle vetture) e dotate di aggetti in legno che riducono lo spazio libero in corrispondenza delle porte.\nL'esercizio avviene in regime di telecomando dalla stazione di Merano e il segnalamento \u00e8 uniformato a quello della normativa italiana RFI.\nPercorso.\nLa linea ha origine all'estremit\u00e0 settentrionale del fascio binari della stazione di Merano, ove tutte le rotaie si riuniscono in un unico efflusso. Il sedime quindi descrive una larga curva a sinistra ed esce dai confini di Merano: superati l'abitato di Lagundo e il fiume Adige, si inerpica sulla costa destra della valle e sale progressivamente di quota. Dopo il transito da Marlengo, la linea descrive una stretta curva a destra e - superata una serie di quattro gallerie, tra le quali una elicoidale - guadagna altitudine ancor pi\u00f9 rapidamente. Un'ulteriore larga traiettoria curvilinea verso sinistra la immette in val Venosta, imboccandola precisamente nel comune di Parcines: da Tel a Laces la ferrovia costeggia strettamente l'Adige sulla sponda destra, poi se ne distacca, ma continua comunque a ricalcarne parallelamente il corso fino a Covelano (nel comune di Silandro), seguendone dunque il profilo altimetrico. Qui una nuova curva a destra porta dapprima il sedime a scavalcare l'alveo atesino, poi un largo tornante a sinistra lo riavvicina al corso d'acqua, stavolta sulla sponda opposta: tale traiettoria porta nuovamente il binario a salire rapidamente quota. Il tracciato riprende poi a correre con lunghi rettilinei alternati a blande curve (assestandosi attorno agli 800 m s.l.m.) fino a Sluderno, ove scavalca nuovamente l'Adige e si allontana definitivamente da esso. Un ulteriore tratto pi\u00f9 tortuoso porta infine la ferrovia ai 997 m del capolinea Malles Venosta.\nTraffico.\nIl servizio passeggeri sulla linea \u00e8 effettuato dalla SAD, con un cadenzato che prevede ogni ora per entrambe le direzioni un treno regionale (R), che effettua fermata in tutte le stazioni. Ad essi si aggiungono corse RegioExpress (RE) biorarie - inserite nella mezz'ora fra due convogli regionali - che effettuano solo le fermate principali nel tratto \"basso\" fra Merano e Silandro, quindi tutte le rimanenti tra Silandro e Malles. A differenza dei regionali, i RegioExpress percorrono anche la ferrovia Bolzano-Merano e hanno capolinea meridionale alla stazione principale del capoluogo\nLa ferrovia \u00e8 inserita nel sistema tariffario integrato della Provincia di Bolzano ed \u00e8 quindi utilizzabile con i relativi titoli di viaggio, oltre a particolari biglietti turistici. I treni offrono la possibilit\u00e0 di trasportare le biciclette al seguito ed in alcune stazioni \u00e8 altres\u00ec possibile noleggiarne, con possibilit\u00e0 di restituzione in localit\u00e0 diversa."}
{"id": "99239", "revid": "125977711", "url": "https://it.wikipedia.org/wiki?curid=99239", "title": "Taoiseach", "text": "Il Taoiseach (IPA: ) \u00e8 il capo del governo della Repubblica d'Irlanda. \u00c8 incaricato dal Presidente della Repubblica e nominato dal D\u00e1il \u00c9ireann, la camera bassa del Parlamento irlandese. L'attuale \"Taoiseach\" \u00e8 Miche\u00e1l Martin, in carica dal 27 giugno 2020.\nStoria.\nLa parola \"Taoiseach\" deriva dalla lingua irlandese e ha origini antiche. La sua traduzione letterale sarebbe \"capo\", ma la costituzione irlandese lo definisce \"capo del governo o primo ministro\".\nLa carica di Taoiseach venne creata dalla costituzione irlandese del 1937 e rimpiazz\u00f2 la carica di Primo ministro. Rispetto al Presidente del consiglio esecutivo, il Taoiseach venne dotato di maggiori poteri, tra cui ad esempio la possibilit\u00e0 di rimuovere dei membri del suo governo o di chiedere lo scioglimento del D\u00e1il \u00c9ireann, rendendolo pi\u00f9 simile alla figura di un primo ministro.\nTranne pochissime eccezioni, il Taoiseach ha sempre corrisposto con il leader del partito al governo o con il leader del maggiore partito della coalizione di governo. \u00c8 sempre stato espresso o dal Fianna F\u00e1il o dal Fine Gael.\nNomina e mandato.\nLa costituzione dell'Irlanda richiede che il Taoiseach sia individuato tra i membri del D\u00e1il \u00c9ireann. Il Taoiseach viene eletto a maggioranza semplice dal D\u00e1il e poi formalmente incaricato dal presidente della repubblica. Il presidente non pu\u00f2 rifiutare la nomina effettuata dal D\u00e1il, per cui l'assegnazione dell'incarico costituisce solo un passaggio formale.\nIl mandato del Taoiseach non ha una durata definita. La permanenza in carica del Taoiseach ha infatti come unico requisito e limite il mantenimento del suo rapporto di fiducia con il D\u00e1il \u00c9ireann.\nSe il Taoiseach perde l'appoggio della maggioranza dei membri del D\u00e1il e viene sfiduciato (oppure se il bilancio che presenta viene respinto), \u00e8 tenuto o a dimettersi oppure a invitare il presidente della repubblica a sciogliere il D\u00e1il e convocare nuove elezioni. In teoria il presidente della repubblica pu\u00f2 decidere liberamente se accettare o meno l'eventuale invito a sciogliere il D\u00e1il, ma fino a oggi non si \u00e8 mai opposto alle preferenze espresse dal Taoiseach. In caso di dimissioni del Taoiseach, egli continua a esercitare i suoi doveri e le sue funzioni fino alla nomina del suo successore.\nPoteri e funzioni.\nIl Taoiseach nomina gli altri membri del governo, che dopo avere ottenuto l'approvazione del D\u00e1il \u00c9ireann vengono incaricati dal presidente della repubblica. Il Taoiseach ha anche il potere di sollecitare il presidente a rimuovere uno o pi\u00f9 membri del governo e per convenzione il presidente della repubblica \u00e8 tenuto a soddisfare la richiesta del Taoiseach. Il Taoiseach ha il potere di nominare undici membri del Seanad \u00c9ireann. Al Taoiseach risponde il dipartimento del Taoiseach. Il Taoiseach non dispone di una residenza ufficiale.\nEmolumenti.\nLo stipendio annuale del Taoiseach \u00e8 di dal marzo 2011. \nElenco dei Taoiseach.\nCapi del Governo prima del 1937.\nDal 1919 (quando i deputati irlandesi eletti a Westminster rifiutarono di recarsi a Londra e costituirono il D\u00e1il \u00c9ireann) al 1937 (quando la carica di Taoiseach venne creata dalla Costituzione), i capi del Governo irlandese furono cinque, con diverse nomenclature.\nTaoiseach.\nPer convenzione la numerazione dei Taoiseach comprende anche i Presidenti del Consiglio esecutivo dello Stato libero d'Irlanda (W.T. Cosgrave ed \u00c9amon de Valera, rispettivamente 1\u00b0 e 2\u00b0), per cui Miche\u00e1l Martin \u00e8 considerato il 15\u00b0 Taoiseach e non il 14\u00b0."}
{"id": "99243", "revid": "1540383", "url": "https://it.wikipedia.org/wiki?curid=99243", "title": "Sinn F\u00e9in", "text": "Sinn F\u00e9in (IPA: ), letteralmente \"noi stessi\" in gaelico irlandese, spesso reso in inglese \"Ourselves Alone\" (\"solo noi stessi\") oppure \"[We] Ourselves\" (\"noi stessi\"), \u00e8 il movimento indipendentista irlandese fondato nel 1905 da Arthur Griffith; \u00e8 un partito politico di sinistra, d'ispirazione socialista democratica e repubblicana.\n\u00c8 presente sia nella Repubblica d'Irlanda che nell'Irlanda del Nord.\nIn quest'ultima \u00e8 dal 2005 il pi\u00f9 forte partito fra i cittadini cattolici e, per questo motivo, viene sovente indicato, in modo errato, come un partito cattolico nord-irlandese. Nella Repubblica di Irlanda \u00e8, dal 1997, presente in Parlamento, votato soprattutto nelle regioni di confine con l'Irlanda del Nord.\nStoria.\nNascita del movimento.\nLo Sinn F\u00e9in comincia la sua attivit\u00e0 politica occupandosi principalmente di propaganda, promuovendo la causa dell'indipendenza irlandese e la nascita di due monarchie: una in Inghilterra e una in Irlanda. Anche se non ufficialmente, nel 1916 partecipa all'insurrezione di Pasqua sposando la causa repubblicana. Nel 1918 ottiene 73 dei 105 seggi da assegnare alla rappresentanza irlandese a Londra, e si riunisce in un parlamento autonomo. Alla presidenza del governo provvisorio viene eletto \u00c9amon de Valera.\nCrisi dello Sinn F\u00e9in.\nIl movimento si smembr\u00f2 in seguito alla firma del \"patto di Londra\", che creava lo Stato libero d'Irlanda ma comportava grosse limitazioni territoriali e di sovranit\u00e0, in quanto l'Ulster rimaneva sotto la completa giurisdizione britannica, mentre la sovranit\u00e0 formale del resto dell'isola restava nelle mani della corona inglese. De Valera si stacc\u00f2 quindi dallo Sinn F\u00e9in, dando inizio alla tragica guerra civile irlandese, in cui mor\u00ec lo stesso Michael Collins, che allora presiedeva lo Sinn F\u00e9in. Nelle elezioni del 1922 lo Sinn F\u00e9in ottenne la maggioranza, che perse per\u00f2, anche a causa della crisi economica, nel 1932. Dalle ceneri dello Sinn F\u00e9in sono nati i partiti \"Fianna F\u00e1il\" di De Valera e il \"Fine Gael\" di William Thomas Cosgrave\nSinn F\u00e9in in Eire oggi.\nNella Repubblica d'Irlanda il SF ha visto, dal 1989, lentamente crescere i propri consensi. Nel 1997, il SF \u00e8 riuscito a eleggere per la prima volta dal 1957 un deputato, grazie al 2,6% dei consensi. I voti per il SF sono pi\u00f9 che raddoppiati nelle elezioni del 2002, quando i socialisti nazionali hanno ottenuto il 6,5% dei consensi e hanno eletto 5 deputati. Alle politiche del 2007, il SF \u00e8 sceso a 4 seggi, pur avendo avuto un incremento in termini di consensi, 6,9% (+0,4%).\nNegli anni successivi il partito \u00e8 riuscito ad allargare decisamente il suo bacino elettorale, ottenendo l'11,2% alle Europee del 2009 e il 9,9% alle ultime elezioni politiche irlandesi (febbraio 2011), conquistando 14 seggi. Nel 2012 si \u00e8 schierato per il NO al referendum sul fiscal compact. Alle elezioni generali del 2016 il partito ha ulteriormente aumentato i propri consensi (13,8% che frutta 23 seggi), stabilendosi come terzo partito nella Repubblica d'Irlanda.\nAlle elezioni generali del 2020 il SF si attesta come primo partito del paese ottenendo il 24,5% dei voti, realizzando un sorpasso storico sui due partiti conservatori che per un secolo hanno primeggiato nella competizione elettorale.\nLo Sinn F\u00e9in nell'Irlanda del Nord.\nLo Sinn F\u00e9in odierno \u00e8 un partito indipendentista molto attivo soprattutto nell'Irlanda del Nord, dove proclama la necessit\u00e0 dell'unit\u00e0 irlandese. Organo politico dell'IRA, nel 1998 partecipa alla stesura del \"Belfast Agreement\", noto anche come Accordo del Venerd\u00ec Santo (\"Good Friday Agreement\").\nNel suo programma politico sono presenti spunti e argomentazioni di stampo socialista.\nIl leader del movimento fino al febbraio del 2018 \u00e8 stato Gerry Adams. Altro personaggio chiave del partito \u00e8 stato Martin McGuinness che ha ricoperto la carica di vicepremier nel governo di coalizione nord-irlandese fino alla sua morte nel 2017. Non ufficialmente, ma secondo molte fonti, i due sarebbero stati membri del Consiglio dell'Esercito (\"Army Council\") dell'IRA, braccio armato del partito durante gli anni della guerra.\nIl partito \u00e8 presente al Parlamento europeo con 2 europarlamentari (uno eletto nella Repubblica d'Irlanda e uno nel Regno Unito) iscritti al gruppo Sinistra Unitaria Europea/Sinistra Verde Nordica (GUE/NGL).\nAlle elezioni del 2011 per il Parlamento dell'Irlanda del Nord, il SF ha conquistato il 26,9% dei consensi e ha eletto 29 deputati, uno in pi\u00f9 del 2007. Il SF dal 1982 ha visto sempre incrementare i propri consensi: 10% (1982); 15,5% (1996); 17,7% (1998); 23,5% (2003); 26,2% (2007), 24,0% (2016). Alle elezioni del 2017 la percentuale di voti \u00e8 salita al 27,9%.\nCritiche.\nRecentemente lo Sinn F\u00e9in \u00e8 stato oggetto di critiche da parte di frange estremiste nordirlandesi. Partiti pi\u00f9 propriamente repubblicani, come il Republican Sinn F\u00e9in e il \"32 County Sovereignty Movement\" (\"Movimento per la sovranit\u00e0 delle 32 Contee\", spesso abbreviato con 32csm), lo hanno accusato di tenere un atteggiamento collaborazionista verso gli Unionisti e verso la Gran Bretagna. A sostegno di tali critiche, i detrattori citano il comportamento di repressione tenuto dallo Sinn F\u00e9in verso gli ex-compagni, spesso sfociato in vere e proprie violenze.\n\u00c8 oggetto di critiche anche l'indifferenza del partito verso i cosiddetti POWs, ossia prigionieri politici irlandesi in carcere."}
{"id": "99245", "revid": "22475", "url": "https://it.wikipedia.org/wiki?curid=99245", "title": "Half-Life", "text": "Half-Life \u00e8 un videogioco di genere sparatutto in prima persona sviluppato da Valve Corporation e pubblicato da Sierra Entertainment nel 1998, basato su una versione pesantemente modificata (chiamata GoldSrc) del motore grafico di \"Quake\". Attualmente \u00e8 distribuito dalla stessa Valve attraverso la piattaforma Steam.\n\"Half-Life\" \u00e8 stato elogiato dalla critica specializzata per la sua straordinaria presentazione della trama, che ha influenzato in maniera evidente lo sviluppo degli sparatutto in prima persona successivi. Fra le altre cose, fu il primo FPS caratterizzato da una storia raccontata interamente durante il gioco, senza l'uso di intermezzi filmati. Half-Life \u00e8 anche molto popolare per la sofisticata intelligenza artificiale degli avversari.\nIl gioco ha ricevuto oltre 50 \"Game of the Year\" Awards da numerose pubblicazioni ed \u00e8 stato nominato \"Best PC Game Ever\" (Miglior gioco per PC di sempre) da PC Gamer nelle edizioni di novembre 1999, ottobre 2001 e aprile 2005.\nTrama.\nIl gioco \u00e8 ambientato in un'area remota del Nuovo Messico nella struttura di ricerca di Black Mesa Research Facility, un complesso immaginario che condivide diverse similarit\u00e0 con l'Area 51. Il protagonista del gioco \u00e8 un fisico teorico di nome Gordon Freeman, sopravvissuto ad un esperimento andato storto a causa di un'imprevista cascata di risonanza che apre uno squarcio dimensionale, il quale devasta per gran parte la struttura e permette ad alieni provenienti da un altro mondo - conosciuto come Xen, il mondo di confine - di avere accesso al complesso.\nMentre Freeman cerca attraverso vie alternative (gli ingressi principali sono sigillati o ostruiti) di raggiungere la superficie, scoprir\u00e0 che una spedizione militare inviata sul posto dal governo ha il compito di eliminare gli alieni e l'intero team di scienziati, per insabbiare la vicenda; inoltre ci saranno i Black-Ops, agenti indipendenti con l'obiettivo di eliminare tutte le creature presenti e far saltare in aria il sito con armi nucleari. Nel corso del gioco, una misteriosa figura, spesso chiamata come \"l'uomo con la valigetta\" (o G-Man per gli anglosassoni) mai nominata o identificata, appare regolarmente, apparentemente monitorando e seguendo i progressi di Freeman. Fondamentalmente, grazie alla cooperazione fra il gruppo di scienziati e le guardie della struttura, il protagonista deve avventurarsi fra una moltitudine di settori per raggiungere il complesso Lambda, dove alcuni scienziati sopravvissuti lo teletrasporteranno sul mondo alieno di Xen per uccidere Nihilanth, la creatura che permette alla breccia dimensionale di rimanere aperta.\nModalit\u00e0 di gioco.\nLa trama originaria era ispirata da giochi quali \"Doom\" e \"Quake\", entrambi prodotti dalla id Software, ma fu poi interamente riscritta e sviluppata da Marc Laidlaw, scrittore di libri quali \"Dad's Nuke\" e \"The 37th Mandala\" e dipendente di Valve. In ogni caso, l'aspetto pi\u00f9 influente non fu la trama stessa, bens\u00ec come veniva presentata al giocatore. Quest'ultima si dipana attraverso sequenze preordinate integrate come parte stessa del gioco, piuttosto che come filmati di intermezzo. Fra i vantaggi di questo stile narrativo possiamo elencare l'incremento dell'immersione ed il mantenimento di una trama continua, che riesce a tenere il giocatore interessato alle vicende.\nValve implement\u00f2 anche altri fattori che permisero di aumentare il grado di immersione, come ad esempio l'impossibilit\u00e0 da parte del giocatore di vedere il proprio personaggio o di ascoltarne la voce, dato che rimane silenzioso per l'intero gioco. Personaggio sul quale, inoltre, il giocatore non perde mai il controllo. I livelli di \"Half-Life\" sono, infine, divisi in piccole sezioni per minimizzare le interruzioni durante i caricamenti e garantire una sensazione di continuit\u00e0.\nPersonaggi e creature.\nSe inizialmente ci si scontrer\u00e0 solo con forme di vita aliene o zombie, col passare del tempo appariranno anche diversi tipi di marine; inoltre, pur rimanendo \"da soli\" per la maggior parte del gioco, \u00e8 con l'aiuto di personaggi guidati dalla CPU, come scienziati e guardie di sicurezza, che il giocatore pu\u00f2 raggiungere nuove aree e proseguire. Infine, durante la maggior parte del gioco apparir\u00e0 il misterioso G-Man, che vi perseguiter\u00e0 solo guardandovi per un paio di secondi per poi andarsene.\nAlieni.\nGli alieni sono creature viventi provenienti da Xen, il mondo di confine. Qui di seguito c'\u00e8 la lista degli alieni incontrati nel gioco.\nArmi.\nNel gioco sono presenti una grande variet\u00e0 di armi, a partire dal piede di porco, diventato il simbolo stesso della serie insieme alla lettera Lambda. Sono disponibili armi convenzionali come una pistola Glock 17 (Beretta M92 solo nell'espansione High Definition Pack), un fucile SPAS-12, una mitragliatrice MP5 (M4 solo nell'espansione High Definition Pack), una potente Colt Python (Desert Eagle in ), una balestra a dardi e addirittura un lanciamissili con puntatore laser, ed infine immancabili granate e cariche a distanza; inoltre appaiono anche armi aliene, come la Hornetgunt impugnata dai Grunt e i piccoli Snark lanciabili contro i marines, e verso la fine del gioco, due armi sperimentali particolarmente potenti, come il cannone Tau - un prototipo LASER - trovato nel livello \"Etica discutibile\" dopo un esperimento fallito su di esso, ed un cannone a raggi gluonici, consegnatoglielo da uno scienziato nel livello \"Reattore Lambda\". \u00c8 inoltre possibile utilizzare le armi che i Marines hanno montato sui campi di battaglia, come mitragliatrici fisse e cannoni, oltre che il potente sistema di attacco aereo con puntamento tramite coordinate.\nTecnologia.\nHalf-Life utilizza il motore grafico GoldSrc, derivato dal Quake engine. Tra le svariate migliorie apportate da Valve sono da citare il supporto alle librerie Direct3D e l'uso delle animazioni scheletrali per i personaggi, che garantiscono animazioni pi\u00f9 fluide e naturali.\nVersioni.\nInizialmente realizzato per Microsoft Windows, \"Half-Life\" ha fatto la sua apparizione, qualche anno dopo, su PlayStation 2. Era stata pianificata una conversione per GP32, in seguito cancellata. Il gioco era stato convertito anche per Dreamcast, ma dopo la rinuncia di SEGA nel proseguire il supporto per la console, non venne mai pubblicato, seppure funzionante.\nIl 14 febbraio 2013 viene resa disponibile la prima conversione per macOS e Linux tramite lo store Steam. fini poi per essere portato anche su Android grazie a xash3d fwgs.\nMod, espansioni e prodotti correlati.\n\"Half-Life\" \u00e8 dotato di tre espansioni ufficiali, tutte sviluppate da Gearbox Software: ', ' e \"\", quest'ultima disponibile solo nella versione PlayStation 2 .In seguito \u00e8 stato creato un remake di Decay per pc, scaricabile e giocabile sotto forma di mod.\nInoltre, pubblicando l'editor di livelli Worldcraft e il Software Development Kit, Valve ha dato la possibilit\u00e0 all'enorme community di \"Half-Life\" di poter creare variazioni del gioco originale. La prima importante modification \u00e8 stata \"Team Fortress\" Classic, distribuita dalla stessa software house; ma non ci \u00e8 voluto tanto tempo per fare interessare al mondo dell'editing tanti programmatori amatoriali, che hanno dato vita a giochi molto conosciuti come \"Counter-Strike\" e \"Day of defeat\" arrivati addirittura ad essere venduti separatamente (il primo sotto etichetta Sierra ed il secondo sotto etichetta Activision). Altri mod popolari sono \"The Specialists\", \"DeathMatch Classic\", \"Holy Wars\", \"Natural Selection\", \"Afraid of monsters\", \"Action Half-Life\" e \"Firearms\", solo per citarne alcuni. Una Total Conversion particolarmente ambiziosa, \"Gunman Chronicles\", \u00e8 stata pubblicata come prodotto commerciale a s\u00e9 stante.\n\"Half-Life: Day One\".\n\"Half-Life: Day One\" \u00e8 una versione OEM, inclusa in prodotti hardware come schede video e simili. Include circa 1/5 del gioco.\n\"Half-Life: Uplink\".\n\"Half-Life: Uplink\" \u00e8 una demo di \"Half-Life\", pubblicata il 12 febbraio 1999 e scaricabile in maniera gratuita. \"Uplink\" include una sezione di gioco non presente nella versione completa, probabilmente tagliata nella fase di post-produzione. Curiosamente non \u00e8 mai stato incluso in nessuna delle numerose compilation pubblicate da Valve, e non appare neppure su Steam. Esiste anche un cortometraggio ispirato alla trama e intitolato con il medesimo titolo, prodotto da una azienda di marketing inglese di nome Cruise Control ma non autorizzato da Valve. \u00c8 stato realizzato un mod che permette di integrare \"Uplink\" all'interno della trama di \"Half-Life\", mentre \u00e8 in lavorazione una conversione che sfrutta il motore grafico Source Engine.\n\"Half-Life: Source\".\n\"Half-Life: Source\" \u00e8 una versione realizzata nel 2004, in occasione del lancio della edizione \"Game of the Year\" del gioco e della \"Collectors Edition\" di \"Half-Life 2\" dove si \u00e8 sostituito il vecchio motore grafico GoldSrc con il pi\u00f9 aggiornato Source Engine; tuttavia non sono presenti modifiche estetiche (se non riguardanti l'acqua e fisica ragdoll) come texture in alta risoluzione o modelli di oggetti dotati di pi\u00f9 poligoni.\n\"Black Mesa\".\n\"Black Mesa\" \u00e8 un remake di \"Half-Life\" con grafica attualizzata alle nuove versioni del motore grafico Source engine, reso inizialmente disponibile il 14 settembre 2012 e funzionante con Source SDK. \nDopo uno sviluppo lungo quasi un decennio la total conversion \u00e8 stata ultimata con la pubblicazione del capitolo di Xen nel Dicembre 2019 e l'uscita ufficiale dalla fase Beta nel Marzo 2020.\nAccoglienza.\nNel 2013 IGN pubblica la lista dei 100 migliori sparatutto in prima persona scelti dai suoi esperti, dove \"Half-Life\" va ad occupare la prima posizione.\nSecondo IGN, \u00abquando guardi alla storia degli sparatutto in prima persona, tutto si esaurisce piuttosto perfettamente tra l'era \"pre-Half-Life\" e l'era \"post-Half-Life\". A met\u00e0 degli anni novanta abbiamo avuto giochi come \"Doom\", \"Quake\", \"Duke Nukem 3D\" e \"\". Grandi giochi? Assolutamente. Ma la cosa che differenzia questi giochi rispetto a quello che \u00e8 venuto dopo \u00e8 che questi mondi sono pi\u00f9 simili a dei parchi a tema \"corri e spara\" che a luoghi reali.\nNel novembre del 1998, tutto cambia. Improvvisamente gli sparatutto hanno tutti cercato di copiare la Black Mesa Research Facility e il suo incredibile senso del luogo. Con l'uso degli eventi di script per la fase introduttiva del gioco e il massacro degli scienziati, \"Half-Life\" ci d\u00e0 l'impressione che questo non sia solo un mondo che esiste solamente per dare a Gordon Freeman qualcosa a cui sparare. \u00c8 un mondo in cui \u00e8 successo qualcosa di terribile e di misterioso, e noi abbiamo appena capito di esser stati catturati in mezzo ad esso. Questo approccio alla trama \u00e8 diventato il fondamento del design odierno degli sparatutto in prima persona.\u00bb.\nLa rivista \"Play Generation\" classific\u00f2 Gordon Freeman come il \"ceffo pi\u00f9 rivoluzionario\" dei videogiochi usciti su PlayStation 2.\nEredit\u00e0.\nCon la pubblicazione di software development kit per \"Half-Life\" da parte di Valve, numerose mod e total conversion del gioco hanno guadagnato popolarit\u00e0 negli anni successivi. I team di sviluppo di alcune delle mod pi\u00f9 popolari sono stati in seguito assunti da Valve con lo scopo di pubblicare i prodotti come videogiochi separati, come nei casi di \"Counter-Strike\", \"Day of Defeat\" e \"Team Fortress Classic\".\nNel 2018, Keith Stuart di The Guardian ha definito \"Half-Life\" lo \"sparatutto pi\u00f9 importante di sempre\"."}
{"id": "99247", "revid": "1305887", "url": "https://it.wikipedia.org/wiki?curid=99247", "title": "Ron Gilbert", "text": "Biografia.\nDopo aver lavorato come programmatore, Gilbert fu assunto dalla Lucasfilm Games (riorganizzata nel 1990 in LucasArts fino alla chiusura nell'aprile del 2013), dando all'azienda un contributo enorme. Cominci\u00f2 subito a lavorare su un nuovo motore grafico per avventure grafiche, genere in cui la Lucasfilm aveva esordito nel 1986 con \"Labyrinth\": Gilbert ide\u00f2 cos\u00ec lo SCUMM, che sarebbe stato alla base della maggior parte delle avventure grafiche che la casa californiana svilupper\u00e0 negli anni successivi. Il primo videogioco ad utilizzare lo SCUMM fu \"Maniac Mansion\" (1987), diretto e disegnato da Gilbert e Gary Winnick, con la collaborazione di David Fox alla sceneggiatura e alla programmazione. La versatilit\u00e0 del nuovo motore spinse la Lucasfilm a sviluppare in breve tempo altri giochi dello stesso genere: Gilbert partecipa cos\u00ec al design, alla sceneggiatura e alla programmazione delle avventure grafiche \"Zak McKracken and the Alien Mindbenders\" (progetto diretto da David Fox) e \"Indiana Jones and the Last Crusade\" (diretto da Noah Falstein).\nIl suo lavoro pi\u00f9 noto viene per\u00f2 realizzato nel 1990: si tratta di \"The Secret of Monkey Island\", primo episodio della saga di Monkey Island. L'idea per l'ambientazione caraibica venne a Gilbert sia dall'attrazione presente a Disneyland, sia dalla lettura del libro \"Mari stregati\" di Tim Powers; Gilbert \u00e8 il direttore del progetto, e si occupa della sceneggiatura e del design insieme a Dave Grossman e Tim Schafer. Il gioco ebbe un tale successo che la LucasArts spinse lo stesso Gilbert a svilupparne un seguito in tempi rapidi: l'anno successivo vede cos\u00ec la luce \"\", realizzato ancora una volta in collaborazione con Grossman e Schafer.\nNel 1992 Gilbert abbandon\u00f2 la casa per fondare la Humongous Entertainment, etichetta specializzata in giochi per bambini: per conto di essa Gilbert realizzer\u00e0 diverse avventure grafiche, mai distribuite in Italia. Nel 1997 fond\u00f2 anche un'altra software house, la Cavedog Entertainment, con l'obiettivo di tornare ad interessarsi a un target pi\u00f9 maturo: il primo gioco realizzato dalla nuova casa \u00e8 \"Total Annihilation\", un videogioco strategico in tempo reale realizzato in collaborazione col designer Chirs Taylor. Il gioco avr\u00e0 anche un seguito, realizzato nel 1999 e intitolato \"\", ma nel 2000 la Cavedog chiuder\u00e0 per fallimento. A questo punto Gilbert decise di vendere la Humongous per recuperare i fondi necessari a nuovi progetti. Di l\u00ec a breve cre\u00f2 una nuova compagnia, la Hulabee Entertainment, con la quale torn\u00f2 a realizzare giochi per bambini. Nel 2004 apre un blog online, \"GrumpyGamer\", per mantenere il contatto con i propri fan e per esprimere pareri e giudizi sull'industria videoludica o la societ\u00e0 in genere.\nA partire dal maggio del 2007 ha cominciato a collaborare con la HotHead Games: nello stesso anno ha fatto da consulente al primo videogioco della casa, \"\", basato sul fumetto online \"Penny Arcade\". Nel gennaio del 2008, \u00e8 diventato Direttore Creativo della Hothead e ha iniziato lo sviluppo di \"DeathSpank\", un titolo che Gilbert presenta come un incrocio tra un'avventura grafica (come \"Monkey Island\") e un RPG (come \"Diablo\"). L'uscita del gioco \u00e8 prevista per il 2010.\nNell'aprile 2010 Gilbert ha concluso DeathSpank.\nNel dicembre 2012 Ron ha rilasciato un'intervista su Eurogamer dove dichiara l'intenzione di chiedere i diritti di \"Monkey Island\" alla Disney, per produrre un suo seguito alla saga di \"The Secret of Monkey Island,\" con una storia differente da quella narrata nei capitoli successivi del franchise di cui lui non \u00e8 stato autore (ovvero quelli da Monkey Island 3 in poi).\nHa poi collaborato con la Double Fine Productions di Tim Schafer che ha pubblicato nel 2013 per diversi sistemi il suo \"The Cave\", un'avventura dinamica con enigmi logici da risolvere e molti personaggi tra cui scegliere.\nNella prima met\u00e0 del 2017, Gilbert insieme a Winnick ha pubblicato \"Thimbleweed Park\", una avventura grafica punta e clicca che segna il ritorno degli autori al sistema e alle dinamiche di gioco della fortunata serie di titoli progettati con lo SCUMM. Il gioco \u00e8 stato finanziato tramite la piattaforma Kickstarter."}
{"id": "99250", "revid": "13972238", "url": "https://it.wikipedia.org/wiki?curid=99250", "title": "Central Processing Unit", "text": ""}
{"id": "99251", "revid": "13972256", "url": "https://it.wikipedia.org/wiki?curid=99251", "title": "Central processing unit", "text": ""}
{"id": "99255", "revid": "1665365", "url": "https://it.wikipedia.org/wiki?curid=99255", "title": "Tensore metrico", "text": "In matematica, e pi\u00f9 precisamente in geometria differenziale, un tensore metrico \u00e8 un campo tensoriale che caratterizza la geometria di una variet\u00e0. Tramite il tensore metrico \u00e8 possibile definire le nozioni di distanza, angolo, lunghezza di una curva, di una geodetica o di una curvatura.\nDefinizioni.\nProdotto scalare non degenere in ogni punto.\nUn tensore metrico \u00e8 un campo tensoriale formula_1 definito su una variet\u00e0 differenziabile, di tipo formula_2, simmetrico e non degenere in ogni punto.\nIl tensore definisce quindi in ogni punto un prodotto scalare non degenere fra i vettori dello spazio tangente nel punto.\nCoordinate.\nUn tensore \u00e8 indicato in coordinate come formula_3. Per ogni punto formula_4 della variet\u00e0, fissato una carta locale, il tensore in formula_4 \u00e8 rappresentato quindi da una matrice simmetrica formula_6 con determinante diverso da zero. Come tutti i campi tensoriali, la matrice cambia in modo differenziabile al variare di formula_7 all'interno della carta.\nSegnatura.\nPoich\u00e9 il determinante non si annulla mai, la segnatura della matrice formula_6 \u00e8 la stessa per ogni formula_4 se la variet\u00e0 \u00e8 connessa.\nSe la segnatura \u00e8 di tipo formula_10, cio\u00e8 se il prodotto scalare \u00e8 ovunque definito positivo, il tensore induce una metrica sulla variet\u00e0, che \u00e8 quindi chiamata variet\u00e0 riemanniana. Se il tensore non \u00e8 definito positivo, la variet\u00e0 \u00e8 detta pseudo-riemanniana.\nLe variet\u00e0 riemanniane sono le pi\u00f9 studiate in geometria differenziale. Localmente, una variet\u00e0 riemanniana \u00e8 simile ad uno spazio euclideo, bench\u00e9 possa essere globalmente molto differente. D'altro canto, lo spaziotempo nella relativit\u00e0 generale \u00e8 descritto come una particolare variet\u00e0 pseudoriemanniana, con segnatura formula_11. Una tale variet\u00e0 \u00e8 localmente simile allo spaziotempo di Minkowski.\nEsempi.\nMetrica euclidea.\nLo spazio euclideo formula_12 \u00e8 dotato della metrica euclidea, che pu\u00f2 essere descritta da un tensore metrico formula_13. Lo spazio tangente di ogni punto \u00e8 identificato naturalmente con formula_12. Rispetto a questa identificazione, il tensore formula_13 \u00e8 la matrice identit\u00e0 per ogni punto dello spazio.\nVariet\u00e0 immersa.\nSia formula_16 una variet\u00e0 differenziabile in formula_12. Il tensore metrico euclideo induce un tensore metrico su formula_18: si tratta dello stesso prodotto scalare, ristretto in ogni punto di formula_16 al sottospazio dei vettori tangenti a formula_18. Poich\u00e9 il tensore euclideo \u00e8 definito positivo, lo \u00e8 anche il tensore indotto, e quindi ogni variet\u00e0 immersa in formula_12 ha una struttura di variet\u00e0 riemanniana.\nAd esempio, il tensore indotto sulla sfera unitaria, scritto in coordinate sferiche formula_22, \u00e8 dato da\ne pu\u00f2 essere riassunto nella forma\nSpaziotempo di Minkowski.\nLo spaziotempo di Minkowski \u00e8 lo spazio formula_25 dotato del tensore\nche pu\u00f2 essere riassunto nella forma\nLa costante formula_28 \u00e8 la velocit\u00e0 della luce. Il tensore si ricava come unica soluzione di coordinate che soddisfa l'invarianza della distanza fra due punti per tutti i sistemi di riferimento, vale a dire il sistema a due equazioni ponendo: formula_29.\nIl tensore di Minkowski corrisponde a un piano senza ostacoli n\u00e9 curvature. Le sue geodetiche sono linee rette, ma il cambio di segno temporale introduce la peculiarit\u00e0 che non corrispondono pi\u00f9 alla distanza pi\u00f9 breve fra due punti, ma alla pi\u00f9 lunga.\nIndici di un tensore.\nTensore metrico coniugato.\nAl tensore metrico formula_3 \u00e8 associato un analogo tensore di tipo formula_31, denotato con la stessa lettera ma con gli indici in alto formula_32 Il tensore \u00e8 definito in coordinate come la matrice inversa di formula_3 (questa definizione non dipende dalla scelta delle coordinate; in alcuni contesti si effettua anche la trasposta). Questo tensore \u00e8 detto a volte \"tensore metrico coniugato\". La relazione fra i due tensori pu\u00f2 essere scritta nel modo seguente:\nscritta con la notazione di Einstein, dove il tensore formula_35 \u00e8 la delta di Kronecker definita da\nAlzamento e abbassamento di indici.\nUn tensore metrico, oltre ad introdurre concetti geometrici come lunghezze e angoli, permette di semplificare alcune notazioni e strutture. Tramite il tensore \u00e8 possibile identificare gli spazi tangente e cotangente di una variet\u00e0.\nPi\u00f9 in generale, il tensore metrico pu\u00f2 essere utilizzato per \"abbassare\" o \"alzare\" gli indici a piacimento in un tensore, trasformando ad esempio vettori in covettori e viceversa. Questo viene fatto contraendo opportunamente con i tensori formula_37 e formula_38. Ad esempio, un vettore formula_39 viene trasformato in un covettore \nAlternativamente, "}
{"id": "99256", "revid": "1305772", "url": "https://it.wikipedia.org/wiki?curid=99256", "title": "Girasole (disambigua)", "text": ""}
{"id": "99257", "revid": "2121638", "url": "https://it.wikipedia.org/wiki?curid=99257", "title": "Valve Corporation", "text": "Valve Corporation, precedentemente Valve Software, \u00e8 un'azienda statunitense che si occupa di sviluppo e distribuzione di videogiochi. Fondata nel 1996 da Gabe Newell e Mike Harrington con sede a Bellevue, l'azienda \u00e8 nota per videogiochi come \"Half-Life\", \"Team Fortress 2\", \"Counter-Strike\", \"Dota 2\" e per essere l'azienda sviluppatrice di Steam.\nStoria.\nInizi (1996-2003).\nValve Corporation, inizialmente Valve L.L.C., fu fondata da Gabe Newell e Mike Harrington, due ex-dipendenti di Microsoft, nel 1996 con base a Kirkland, Washington.\nIl primo titolo realizzato da Valve, pubblicato nel novembre 1998, fu \"Half-Life\". Tale videogioco fu accolto dalla critica con recensioni molto positive, ricevendo elogi in numerose recensioni e venendo anche classificato come il miglior sparatutto di sempre da IGN. Nello stesso anno, Valve Corporation acquis\u00ec TF Software PTY Ltd, i creatori del mod \"Team Fortress\" per \"Quake\", distribuendo gratuitamente nel 1999 \"Team Fortress Classic\" in un aggiornamento di Half-Life.\nHarrington lasci\u00f2 l'azienda nel 2000.\nNegli anni successivi, Valve continu\u00f2 a interessarsi direttamente dei mod pi\u00f9 popolari come \"Counter-Strike\" e \"Day of Defeat\", sviluppando contemporaneamente la piattaforma di digital delivering Steam, la cui prima versione ufficiale fu distribuita nel 2003.\nThe Orange Box e altri videogiochi (2004-2013).\nNel 2004, Valve commercializz\u00f2 , che fu il primo gioco dell'azienda ad utilizzare l'engine di gioco Source. Nel novembre dello stesso anno, Valve pubblic\u00f2 \"Half-Life 2\", che fu seguito da due espansioni episodiche, ' e ', le quali costituiscono i primi due tasselli di una trilogia che vede ancora il terzo episodio, \"\", inedito.\nInsieme alla seconda espansione di Half-Life, nel 2007 Valve pubblic\u00f2 anche \"Portal\" e \"Team Fortress 2\" nella raccolta \"The Orange Box\", i cui contenuti furono molto apprezzati dalla critica.\nNel 2008, Valve Corporation annunci\u00f2 l'acquisizione di Turtle Rock Studios, rinominandola Valve South, per lo sviluppo di uno sparatutto cooperativo di nome \"Left 4 Dead\" e del suo sequel \"Left 4 Dead 2\" l'anno successivo. Turtle Rock Studios torn\u00f2 ad essere uno studio indipendente nel 2010.\nNegli anni seguenti Valve pubblic\u00f2 altri videogiochi, come \"Portal 2\" nel 2011, nel 2012 e \"Dota 2\" nel 2013.\nEspansione oltre il software (2014-presente).\nDopo la pubblicazione di \"Dota 2\", Valve Corporation inizi\u00f2 a spostare i suoi sforzi dallo sviluppo di videogiochi allo sviluppo della piattaforma Steam e di altri prodotti non legati al software. Nel 2015 l'azienda entr\u00f2 nel mercato hardware distribuendo la Steam Machine con scarso successo.\nSecondo una stima del 2017, i guadagni di Valve Corporation legati alla piattaforma di digital delivering sarebbero di circa quattro miliardi, in contrasto con l'informazione ufficiale degli anni 2010-2011 che riportava alcune centinaia di milioni. L'unico videogioco per PC dopo \"Dota 2\" pubblicato da Valve Corporation, di nome \"Artifact\", fu distribuito nel 2018 e perse il 95% dei giocatori in due mesi.\nIl 28 giugno 2019 l'azienda distribu\u00ec il Valve Index, un visore per la realt\u00e0 virtuale disponibile per Windows e Linux. Il prodotto fu accolto con un successo commerciale e con recensioni positive da parte della critica specializzata. Lo stesso anno Valve annuncia il videogioco \"\", esclusivamente in realt\u00e0 virtuale, tornando al franchise \"Half-Life\" dopo circa tredici anni dall'ultimo capitolo.\nControversie.\nNel luglio 2016 l'azienda fu accusata, sia da enti pubblici sia da privati, di favoreggiare il gioco d'azzardo minorile a causa di numerosi siti di terze parti che permettevano di scommettere oggetti legati a videogiochi, in particolare , utilizzando l'API di Steam. Il dipendente di Valve Erik Johnson dichiar\u00f2 che l'azienda non aveva alcun rapporto commerciale con tali siti e che stava lavorando per farli chiudere. Nelle settimane seguenti pi\u00f9 di 40 siti legati alle scommesse di oggetti dei videogiochi furono intimati dall'azienda a cessare le attivit\u00e0.\nDopo circa un anno dall'annuncio di Valve Corporation, solamente la met\u00e0 dei siti contattati dall'azienda avevano cessato le attivit\u00e0. Inoltre, numerosi nuovi siti erano emersi mantenendo per\u00f2 profili pi\u00f9 bassi, in modo simile al mercato nero. Nello stesso periodo, l'azienda annunci\u00f2 simili provvedimenti per i siti di scommesse legati a \"Team Fortress 2\".\nNel marzo 2018 Valve modific\u00f2 il sistema degli scambi su Steam riguardanti \"Global Offensive\", con l'obiettivo di intralciare i siti di scommesse. L'azienda aggiunse un periodo di sette giorni successivo ad ogni scambio durante i quali gli oggetti barattati sono bloccati, ovvero non possono essere scambiati."}
{"id": "99262", "revid": "2136", "url": "https://it.wikipedia.org/wiki?curid=99262", "title": "Azure Sheep", "text": ""}
{"id": "99263", "revid": "709565", "url": "https://it.wikipedia.org/wiki?curid=99263", "title": "Lisboa", "text": ""}
{"id": "99264", "revid": "130842", "url": "https://it.wikipedia.org/wiki?curid=99264", "title": "Lonicera alpigena", "text": "Il camec\u00e8raso o caprifoglio alpino (Lonicera alpigena L., 1753) \u00e8 una pianta erbacea montana, appartenente alla famiglia delle Caprifoliaceae.\nDescrizione.\n\u00c8 una pianta cespugliosa alta fino a quattro metri, con foglie ovate verde brillante.\nHa fiori bianchi (tendenti successivamente al giallo) con sfumature rosse, riuniti a coppie su un unico stelo, e frutti costituiti da bacche velenose di colore rosso brillante, fuse a coppie su un unico lungo picciolo, dette \"ciliegie di montagna\"."}
{"id": "99265", "revid": "46931", "url": "https://it.wikipedia.org/wiki?curid=99265", "title": "The Long Night", "text": ""}
{"id": "99267", "revid": "4", "url": "https://it.wikipedia.org/wiki?curid=99267", "title": "Gisilostio", "text": ""}
{"id": "99268", "revid": "729019", "url": "https://it.wikipedia.org/wiki?curid=99268", "title": "Pier Luigi Farnese", "text": "Biografia.\nInfanzia ed educazione.\nPier Luigi iuniore (per distinguerlo dal nonno Pier Luigi seniore) nacque dal cardinale Alessandro Farnese, il futuro papa Paolo III, e da Silvia Ruffini, gentildonna romana che diede al futuro papa altri tre figli: Costanza, Paolo e Ranuccio. Questa sua origine non legittima lo torment\u00f2 per tutta la vita, e contribu\u00ec, in modo forse determinante, alla formazione del suo carattere. I nobili piacentini lo chiamavano con disprezzo \"il bastardo del papa\".\nPier Luigi, figlio primogenito e amatissimo dal padre, venne legittimato, insieme al fratello Paolo, nel 1505 da papa Giulio II.\nIl padre scelse per lui, come precettore, un famoso umanista: Baldassarre Molossi (1466-1528), di Casalmaggiore, soprannominato \"Tranquillus\". Nonostante la buona volont\u00e0 del precettore, Pier Luigi manifest\u00f2 fin dalla prima giovinezza quei tratti caratteriali, inclinazioni e mancanza di equilibrio che lo renderanno tristemente famoso tra i suoi contemporanei. Dagli ingegneri del padre mutu\u00f2 anche l'amore per le fortificazioni.\nMatrimonio.\nComunque, Alessandro voleva fare di lui un vero capofamiglia, cos\u00ec cerc\u00f2 il matrimonio e l'alleanza pi\u00f9 vantaggiose per lui. Decise che doveva sposare Gerolama Orsini, figlia di Lodovico, conte di Pitigliano. Nel 1513 fu stipulato il contratto di fidanzamento e nel 1519 a Valentano fu celebrato il loro matrimonio.\nNonostante i matrimoni di casa Farnese non fossero mai matrimoni d'amore, e il matrimonio di Pier Luigi non sfuggisse a questa regola, Gerolama si rivel\u00f2 una moglie fedele e devotissima, sopportando con dignit\u00e0 gli eccessi, la brutalit\u00e0 e le stravaganze del marito.\nGiovinezza.\nA causa dei ritardi nella costruzione del palazzo di Gradoli, Pier Luigi e la giovane moglie si sistemarono nella Rocca di Valentano. L'anno successivo nacque il loro primogenito Alessandro Farnese, il \"Gran Cardinale\".\nTuttavia, l'aria salubre e fresca dei monti Volsini e la vita quieta di palazzo non potevano appagare lo spirito guerriero di Pier Luigi e soprattutto non favorivano quelle occasioni che la sua natura cercava. Si rivolse quindi ben presto al mestiere di famiglia: il mestiere delle armi.\nCarriera militare.\nLa carriera militare di Pier Luigi fu molto varia; sar\u00e0 coinvolto su pi\u00f9 fronti e al soldo di pi\u00f9 padroni; a volte combatter\u00e0 contro gli stessi familiari e addirittura contro il papa, abbandonando la tradizionale posizione guelfa dei Farnese. Non fu un semplice soldato o mercenario, fu lo stereotipo del guerriero: selvaggio, primordiale, amorale. Non gli mancarono coraggio e ardimento: fu forte, audace e risoluto, addirittura eroico, ma a tal punto efferato da ripugnare i suoi stessi committenti.\nNel 1520, a soli diciassette anni, Pierluigi Farnese e suo fratello Ranuccio erano gi\u00e0 mercenari al soldo della Repubblica di Venezia. Il cardinale gli lasci\u00f2 seguire questa via per fare un buon apprendistato militare in un esercito disciplinato che non creava disagio al pontefice. Il suo temperamento di guerriero, tuttavia, non ne fu a sufficienza appagato, cos\u00ec Pier Luigi pass\u00f2 sotto le insegne di Carlo V. Il Farnese rest\u00f2 al servizio dell'imperatore fino al 1527, anno del Sacco di Roma, al quale partecip\u00f2 insieme ai lanzichenecchi. Mentre Ranuccio si ritirava a Castel Sant'Angelo per difendere il papa, Pier Luigi superava Ponte Sisto e poneva il suo quartier generale nel palazzo di famiglia, salvandolo cos\u00ec dalla devastazione.\nQualcuno, malignamente, accus\u00f2 i Farnese di essersi opportunamente divisi nei due campi avversi, ma il papa Clemente VII non diede credito a queste voci.\nAll'apparizione della peste che pose fine al Sacco di Roma, i lanzichenecchi si ritirarono e Pier Luigi, anzich\u00e9 seguirli, inizi\u00f2 a battere la campagna romana taglieggiando senza piet\u00e0 e segnalando la sua presenza con furti, profanazioni e omicidi, finch\u00e9 il papa, stanco di sopportare i suoi comportamenti, gli lanci\u00f2 contro la scomunica maggiore e l'anatema.\nLa situazione che si era venuta a creare, tuttavia, risultava intollerabile per il cardinale Alessandro; da diplomatico fine e astuto quale era, inizi\u00f2 una paziente opera di ricucitura tra il figlio e il pontefice. \nNel 1528 Pier Luigi, sempre al soldo dell'imperatore, si rec\u00f2 in Puglia a combattere contro un esercito francese, in cui militavano il fratello Ranuccio, che mor\u00ec in questa occasione, e il cugino Galeazzo del ramo di Latera. In questa occasione si distinse per la sua tenacia nella difesa di Manfredonia.\nDopo la morte di Ranuccio, sotto la regia attenta del padre, Pier Luigi riconobbe le proprie colpe, implorando e ottenendo il perdono papale. La scomunica fu cos\u00ec ritirata nel 1529.\nNello stesso anno il condottiero pass\u00f2 al soldo del principe d'Orange e combatt\u00e9 strenuamente contro Firenze, guerra patrocinata anche dal papa, che la vedeva come un mezzo per riportare la citt\u00e0 sotto il controllo dei Medici.\nAnche nell'assedio di Firenze Pier Luigi diede libero sfogo ai suoi istinti peggiori e fu destituito dal comando. Non gli rest\u00f2 che rifugiarsi nella sua rocca, a Valentano, dove ad attenderlo c'erano Gerolama e i figli che erano nati nel frattempo. Negli anni seguenti dedic\u00f2 tutte le sue energie a migliorare i domini della famiglia nell'alto Lazio, organizzando meravigliose cacce e costruendo una rete di strade che port\u00f2 il movimento e l'abbondanza nella regione.\nPaolo III papa.\nImprovvisamente una notizia, a lungo attesa e forse ormai inaspettata, scosse Pier Luigi dal torpore in cui era ricaduto: nell'ottobre 1534 il padre, cardinale Alessandro Farnese, ascese al soglio di Pietro con il nome di Paolo III. Nella rocca di Valentano si organizzarono grandi festeggiamenti, dopodich\u00e9 Pier Luigi, abbandonati i piaceri della vita familiare e le battute di caccia, part\u00ec per Roma. Il primo atto del nuovo pontefice fu la nomina a cardinale del nipote quattordicenne Alessandro, primogenito del figlio diletto, e del nipote, figlio di Costanza, Guidascanio Sforza.\nIn politica estera il nuovo papa osservava la regola dell'equidistanza tra Francia e Impero. Tuttavia Carlo V lasci\u00f2 intravedere al pontefice che avrebbe dato volentieri a Pier Luigi la citt\u00e0 di Novara. Paolo III, invece, accett\u00f2 per il figlio una pensione annua a condizione che non divenisse di pubblico dominio e, per il nipote Alessandro, la ricca arcidiocesi di Monreale in Sicilia.\nDesiderando affrettare l'affare di Novara, Pier Luigi Farnese intervenne direttamente nelle trattative all'insaputa della cancelleria pontificia e, contemporaneamente, invase la terra di Farnese, spogliando di tutti i suoi averi la cugina Isabella Anguillara, vedova del cugino Galeazzo.Il papa, per\u00f2, fu oltremodo contrariato dal suo comportamento e, solo dopo che il figlio si fu pentito delle sue azioni (l'imperatore gli aveva scritto che la conclusione dell'affare di Novara sarebbe dipesa esclusivamente da Paolo III), gli lasci\u00f2 continuare la trattativa, dandogli per\u00f2 limiti ben precisi.\nNovara e il territorio circostante furono eretti in marchesato in favore di Pier Luigi, che per l'investitura ufficiale dovette, per\u00f2, aspettare fino al febbraio del 1538.\nGonfaloniere della Chiesa.\nNel frattempo si era resa vacante la carica di Gonfaloniere della Chiesa, cos\u00ec, pressato dai problemi dello Stato Pontificio e dalle incursioni dei pirati barbareschi che giungevano fino alla foce del Tevere, Paolo III si lasci\u00f2 convincere che il figlio, capitano esperto e a lui fedele, potesse essere la persona pi\u00f9 idonea a ricoprire tale carica. Nel concistoro del 31 gennaio 1537 il pontefice perfezion\u00f2 la nomina e il giorno successivo, nella basilica di San Pietro, affid\u00f2 a Pier Luigi la spada e il gonfalone di Capitano generale della Chiesa.\nIl Farnese inizi\u00f2 subito un viaggio attraverso i territori dello Stato, piegando facilmente ogni resistenza e giungendo trionfalmente a Piacenza.\n\u00c8 proprio durante questo viaggio che ci giunge la testimonianza dell'episodio pi\u00f9 squallido della vita del condottiero. I contemporanei ci hanno lasciato molti racconti della sua sfrenata sessualit\u00e0 e delle sue tendenze omosessuali, anche se non disdegnava assolutamente le donne, ma il cosiddetto \"oltraggio di Fano\" fu quello che lo fece considerare una specie di diavolo in terra.\nIl fatto fu riportato nella \"Storia fiorentina\" di Benedetto Varchi (1503-1565). L'autore iniziava la cronaca riferendo le voci che giravano sulla incontenibile depravazione di Pier Luigi che, sicuro di farla sempre franca per il fatto di essere figlio del Papa, girava per gli Stati della Chiesa stuprando quanti giovanetti gli fossero piaciuti.\nIn occasione di un'ispezione alle fortezze marchigiane, Pier Luigi si rec\u00f2 a Fano, dove fu accolto con tutti gli onori dal vescovo del posto, Cosimo Gheri, un ragazzo poco pi\u00f9 che ventenne.\nIl giorno successivo il Farnese incontr\u00f2 nuovamente il vescovo e manifest\u00f2 le sue intenzioni: \"cominci\u00f2, palpando e stazzonando il vescovo, a voler fare i pi\u00f9 disonesti atti che con femmine far si possano\".\nTuttavia, visto che il vescovo non era disponibile, anzi, si difendeva in maniera piuttosto decisa, Pier Luigi lo fece legare e, sotto la minaccia dei pugnali, lo violent\u00f2. Non sopportando l'umiliazione per l'oltraggio subito, dopo poche settimane il vescovo mor\u00ec. Qualcuno pensa che il ragazzo fu fatto avvelenare dallo stesso Pier Luigi, per non far trapelare la notizia dello stupro.\nDuca di Castro.\nNel frattempo il patrimonio del nonno Ranuccio Farnese il Vecchio, diviso alla sua morte, era giunto integralmente nelle mani di Paolo III, che lo aveva incrementato con altri feudi e con il vicariato, \"cum pacto redimendi\", della terra di Ronciglione. A completamento dei patrimoni familiari, Pier Luigi fu investito della terra di Montalto, con facolt\u00e0 di esportarne il grano senza pagare tasse, ricevette tutti i diritti feudali su Canino, Gradoli, Valentano, Latera e Marta, scambi\u00f2 la citt\u00e0 di Frascati con la fortezza di Castro e il castello di Grotte San Lorenzo e, infine, compr\u00f2 Bisenzio dalla diocesi di Montefiascone.\nDopo aver concesso ai discendenti di Bartolomeo, suo fratello, i feudi di Latera e Farnese, formando un ducato sotto la diretta sovranit\u00e0 della Chiesa, il papa eresse in favore di Pier Luigi e del figlio Ottavio il ducato di Castro.\nIl ducato era un vero e proprio stato all'interno del Patrimonio di San Pietro; comprendeva le citt\u00e0 di Castro, Montalto, Canino, Musignano, Ponte della Badia, Tessennano, Arlena, Cellere, Pianiano, Ischia, Valentano, Marta, Piansano, l'Isola Martana e l'Isola Bisentina, Capodimonte, Bisenzio, Gradoli, le Grotte e Borghetto; era bagnato dal mar Tirreno e dal Lago di Bolsena, confinava con i territori di Viterbo, Orvieto e Siena; possedeva foreste ricche di selvaggina, vigne, terre fertili e un gran numero di fortezze.\nNel concistoro del 14 marzo 1537, il papa, oltre a creare il nuovo ducato, regal\u00f2 al figlio anche le citt\u00e0 di Nepi e Ronciglione. Pier Luigi si impegn\u00f2 a riparare tutte le fortezze del ducato di cui era stato infeudato. Per trasformare Castro nella capitale del nuovo stato, il Duca chiam\u00f2 Antonio da Sangallo il Giovane, a cui commission\u00f2 la cittadella, il palazzo ducale e la zecca.\nNel 1538 il figlio Ottavio spos\u00f2 Margherita d'Austria, figlia naturale di Carlo V, consolidando cos\u00ec l'amicizia tra la famiglia Farnese e l'imperatore.\nNel 1543 il figlio dodicenne Orazio fu mandato alla corte del re di Francia Francesco I e, nel 1545, l'altro figlio, Ranuccio, fu creato cardinale da Paolo III.\nDuca di Parma e Piacenza.\nL'ambizioso Pier Luigi, per\u00f2, non si accontentava del piccolo ducato laziale, ma ambiva a qualcosa di pi\u00f9 grande e di pi\u00f9 autonomo rispetto alla Chiesa. Nella sua mente c'erano il ducato di Milano, la citt\u00e0 di Siena o Piacenza.\nIl papa, dopo il rifiuto di Carlo V di infeudare Pier Luigi con Milano, decise di investire il figlio e la sua discendenza del ducato di Piacenza e Parma, togliendo a Ottavio Camerino e a Pier Luigi Nepi.La proposta di investitura fu fatta nel concistoro del 12 agosto 1545 e la votazione avvenne in quello del 17 agosto, non senza contrasti. Per\u00f2, dopo che il camerlengo, Guidascanio Sforza, dimostr\u00f2 che Piacenza e Parma rendevano 7.500 ducati l'anno, mentre Camerino rendeva 10.000 ducati e che in 10 anni il ducato di cui si parlava era costato alla Camera Apostolica la bellezza di 200.000 ducati, la votazione risult\u00f2 favorevole alla decisione di Paolo III, che obblig\u00f2 Pier Luigi a pagare un censo annuale di 9.000 ducati alla Camera Apostolica e a cedere il ducato di Castro a Ottavio, facendogli in questo modo riconoscere di essere un vassallo della Chiesa.\nLa dipendenza feudale del ducato di Piacenza e Parma dalla Santa Sede avrebbe costituito per pi\u00f9 secoli (e ancora al congresso di Vienna) un motivo di rivendicazione da parte della Curia Romana, e di dispute tra quest'ultima e (passata poi Parma ai Borboni) gli stati borbonici: l'episodio pi\u00f9 acuto di tale scontro fu probabilmente quello che avvenne, nel XVIII secolo, con papa Clemente XIII.\nIl duca prese possesso dei suoi stati il 23 settembre 1545 e, non mostrando alcuna riconoscenza verso il papa, considerando il merito della formazione del ducato tutto suo, cerc\u00f2 di trasformare il vassallaggio in favore dell'imperatore, ma lo stesso Carlo V rifiut\u00f2.\nI primi provvedimenti a cui mise mano furono: l'apertura di numerose scuole in cui si insegnavano la medicina, il diritto e la letteratura latina e greca; la costruzione di nuove vie di comunicazione per favorire il commercio; la riforma del sistema amministrativo prendendo spunto dal modello milanese; la riforma del sistema giudiziario in forma pi\u00f9 garantista: i giudici dovevano motivare gli arresti.\nDiede forte slancio all'agricoltura abolendo la tassa sul bestiame, riparando strade rurali, ricostruendo o restaurando ponti e migliorando il regime delle acque. Per l'industria e il commercio miglior\u00f2 le comunicazioni tra le varie regioni del ducato e svilupp\u00f2 il servizio postale.\nPer riassestare il bilancio assoggett\u00f2 tutti gli abitanti al pagamento delle tasse e soppresse le esenzioni ingiustificate. Per poter raggiungere tale scopo ordin\u00f2 ai preti di censire tutti i parrocchiani dai 10 ai 70 anni d'et\u00e0; da ogni parrocchia furono eletti tre rappresentanti, uno ricco, uno di modesta fortuna e uno povero; costoro avrebbero dovuto censire i beni mobili, immobili e il bestiame di ogni parrocchiano. Con tale metodo il duca venne a conoscenza delle ricchezze di ogni abitante e fu in grado di ripartire equamente le cariche pubbliche e le tasse.\nPer garantire la sicurezza dello stato, Pier Luigi cre\u00f2 delle legioni composte da cinque compagnie di 200 fanti ciascuna e una guardia personale, non tralasciando il suo pallino, che era la costruzione di una fortezza a Piacenza. Del disegno dell'opera fu incaricato Domenico Giannelli. Il piano fu sottoposto alla revisione del San Gallo e di Michelangelo, che lo approvarono con poche modifiche l'11 novembre 1545. La nuova fortezza doveva essere un baluardo contro gli spagnoli e un ammonimento contro coloro che criticavano la sua politica di riforme.\nPier Luigi sapeva bene che i nobili lo odiavano e che la borghesia e il popolo non lo avevano molto in simpatia, cos\u00ec, per avere un controllo pi\u00f9 saldo della situazione, decise che chiunque avesse una rendita superiore a 200 scudi avrebbe dovuto risiedere in citt\u00e0, pena la perdita dei beni.\nTutte queste precauzioni non erano inutili perch\u00e9 Carlo V, che nel frattempo era diventato ostile al papa, non aveva gradito la cessione del ducato a Pier Luigi. A causa di questa rottura, inoltre, avevano ricominciato a formarsi le fazioni guelfa con il papa, la Francia, Venezia, Parma e Ferrara e quella ghibellina con l'imperatore, la Spagna, Genova, i Medici e i Gonzaga.\nCongiura di Piacenza e morte.\nFu proprio Ferrante I Gonzaga, conosciuto in Italia come Don Ferrante, governatore di Milano, che, avendo appreso che l'imperatore voleva appropriarsi del ducato di Piacenza e Parma, decise di colpire i Farnese verso cui covava un odio mortale.\nGonzaga inizi\u00f2 a far spiare Pier Luigi e a mandare rapporti continui a Madrid e a Carlo V. Pier Luigi non rimase con le mani in mano; il 4 giugno 1547 fece sposare la figlia Vittoria con il duca di Urbino, Guidobaldo II Della Rovere; alla fine dello stesso mese stipul\u00f2 il contratto di fidanzamento tra il figlio Orazio e Diana, figlia naturale del re di Francia, Enrico II. Nel frattempo continu\u00f2 alacremente i lavori di fortificazione del suo ducato.\nCarlo V, preoccupato per il procedere dei lavori a Parma, si convinse a lasciare mano libera a Don Ferrante per organizzare una congiura contro il duca.\nGi\u00e0 il marchese Pallavicini di Cortemaggiore, fuoriuscito a Crema, aveva offerto il suo braccio e quello dei suoi amici al Gonzaga, ma questi rifiut\u00f2 perch\u00e9 costui era sotto la stretta sorveglianza delle spie dei Farnese. Prefer\u00ec invece affidarsi al suo lontano parente Luigi Gonzaga, signore di Castiglione, Castel Goffredo e Solferino, e al di lui cognato conte Giovanni Anguissola, governatore di Como, che si impegn\u00f2 a trovare altri congiurati tra la nobilt\u00e0 piacentina.L'Anguissola riusc\u00ec a convincere il conte Agostino Landi, il marchese Giovan Luigi Confalonieri e i marchesi Girolamo e Alessandro Pallavicino.\nDopo la morte del figlio, il papa riun\u00ec il concistoro e accus\u00f2 Don Ferrante della sua morte, ridicolizzando le motivazioni che adduceva per l'occupazione di Piacenza, dopodich\u00e9 dichiar\u00f2 espressamente che Ottavio sarebbe stato il nuovo duca e il nuovo Gonfaloniere della Chiesa.\nDi lui \u00e8 stato detto, come di Caravaggio, \"mor\u00ec male cos\u00ec come era vissuto\".\nIl suo corpo fu ricomposto e sepolto a Piacenza, prima in una chiesa, poi in un'altra; in seguito la salma fu fatta traslare a Parma dalla moglie Gerolama Orsini e infine fu trasferita nella tomba di famiglia sull'isola Bisentina, sul Lago di Bolsena, dove dopo la morte lo raggiunsero anche la moglie e il figlio cardinale Ranuccio.\nDiscendenza.\nDa Gerolama Orsini Pier Luigi ebbe cinque figli:\nEbbe anche una figlia naturale, Antea."}
{"id": "99269", "revid": "599013", "url": "https://it.wikipedia.org/wiki?curid=99269", "title": "Pupo", "text": ""}
{"id": "99271", "revid": "1544245", "url": "https://it.wikipedia.org/wiki?curid=99271", "title": "Portico di Ottavia", "text": "Il Portico di Ottavia (\"porticus Octaviae\") \u00e8 un complesso monumentale di Roma antica, edificato nella zona del Circo Flaminio in epoca augustea. L'insieme monumentale sostituiva il portico di Metello (\"porticus Metelli\"), del II secolo a.C., ed era costituito da un recinto porticato che circondava i templi di Giunone Regina e di Giove Statore. I resti attualmente visibili appartengono ad una radicale ricostruzione dell'epoca di Settimio Severo.\nStoria.\nNel 179 a.C. il censore Marco Emilio Lepido dedic\u00f2 il tempio di Giunone Regina, probabilmente un tempio di tipo italico, su alto podio. La statua di culto della dea, come riferisce Plinio, era opera dello scultore Timarchide.\nNel 143 a.C. Quinto Cecilio Metello Macedonico, dopo aver celebrato un trionfo nel 146 a.C. sulla Macedonia, fece erigere un tempio dedicato a Giove Statore su progetto dell'architetto greco Ermodoro di Salamina: il tempio venne dedicato entro il 131 a.C., anno in cui Metello rivestiva la carica di censore. Il tempio viene descritto da Vitruvio come un vero periptero di tipo greco, il primo edificio sacro costruito interamente in marmo a Roma. Alla costruzione sono legati i nomi di Sauro e Batraco, probabilmente gli scultori incaricati della sua decorazione, che avrebbero lasciato come firma la rappresentazione di una lucertola (\"saurus\") e di una rana (\"batrachus\"), nelle spire delle colonne di ordine ionico, oggi da identificare con le colonne conservate a S.Lorenzo.\nContemporaneamente venne probabilmente ricostruito anche il precedente tempio di Giunone Regina e i due edifici vennero inseriti nel \"portico di Metello\" (\"porticus Metelli\"), un recinto con portici sui quattro lati (quelli laterali a due navate), ornato da opere d'arte greche. Tra queste era celebre la \"turma Alexandri\", ossia le 24 statue equestri dei compagni di Alessandro Magno morti nella battaglia del Granico, opera di Lisippo, che Metello aveva asportato come bottino di guerra da Dion, in Macedonia. Vi era inoltre esposta la statua in bronzo di Cornelia, madre dei Gracchi, celebre per essere stata la prima statua femminile esposta in pubblico a Roma. Le statue di culto dei due templi furono eseguite dagli scultori Dioniso e Policle, figli di Timarchide (la testa della statua di Giunone \u00e8 forse riconoscibile nella cosiddetta \"Giunone Albani\" dei Musei Capitolini).\nIl Circo Flaminio, da cui partivano i cortei trionfali, era gi\u00e0 sede di diversi templi, edificati dai trionfatori a scopi di autocelebrazione. Si tratta tuttavia probabilmente del primo esempio di templi racchiusi da lussuosi portici, che accentuavano il carattere propagandistico dell'operazione, con modalit\u00e0 successivamente riprese a scala maggiore nei Fori Imperiali.\nNel 33 a.C., al termine delle campagne militari di Ottaviano in Illirico, i \"vexilla\" che i Dalmati avevano sottratto a Aulo Gabinio nel 48 a.C., furono restituiti e posti nel Portico di Ottavia. Tra il 27 e il 23 a.C. si ebbe una radicale ricostruzione del complesso, finanziata con il bottino della vittoria sulla Dalmazia da Ottaviano, che lo dedic\u00f2 a nome della sorella Ottavia (\"porticus Octaviae\"). I templi furono probabilmente rimaneggiati e nuovamente dedicati. Fu costruita una biblioteca con due sezioni, una per i libri greci, l'altra per quelli latini, dedicata nel 23 alla memoria di Marcello dalla \"pietas\" materna. A questa fase dovrebbe appartenere un'esedra, visibile alle spalle dei due templi su un frammento della Forma Urbis Severiana, forse identificabile con la \"curia Octaviae\", luogo di riunione del Senato. Nella ricostruzione il portico venne ampliato verso sud-ovest e vi furono aggiunti l'ingresso monumentale sporgente al centro del lato verso il Circo Flaminio e forse il portico esterno, che tuttavia potrebbe essere gi\u00e0 stato presente nella fase metelliana.\nNell'80 il complesso sub\u00ec danni in seguito ad un incendio e venne probabilmente restaurato da Domiziano. Nel 203 il portico e probabilmente anche i templi, vennero ricostruiti, probabilmente con la stessa pianta, e nuovamente dedicati da Settimio Severo e Caracalla (\"portico di Severo\" o \"porticus Severi\"), dopo le distruzioni dovute ad un incendio (forse quello del 191). Nel 442 sub\u00ec i danni di un terremoto, in seguito ai quali due delle colonne del propileo di ingresso vennero sostituite dall'arcata tuttora esistente. Intorno al 770 a partire dal propileo di ingresso venne edificata la chiesa di San Paolo \"in summo circo\", poi Sant'Angelo in Pescheria, tuttora esistente.\nDalla sua istituzione (1555) entr\u00f2 a far parte del ghetto di Roma.\nDurante il medioevo il propileo, situato nel rione di Sant'Angelo, ha ospitato il mercato del pesce (Forum piscium o di \"Pescheria Vecchia\" da cui Sant'Angelo in Pescheria). \u00c8 ancora visibile una lapide di questo periodo con l'iscrizione \"\" (le teste dei pesci pi\u00f9 lunghi di questa lapide, pinne comprese, devono essere date ai Conservatori [cio\u00e8 agli amministratori civici]). Il mercato del pesce fu spostato dal Portico d'Ottavia a piazza San Teodoro nel 1885, dopo l'unit\u00e0 d'Italia.\nResti e descrizione.\nSono attualmente visibili i resti dell'ingresso centrale sul lato verso il Circo Flaminio, nella ricostruzione severiana. Altri ingressi simili dovevano essere presenti al centro degli altri tre lati.\nL'ingresso aveva due facciate uguali e simmetriche, esterna e interna, con quattro colonne tra due pilastri a capitelli corinzi figurati, con un'aquila al posto del fiore dell'abaco.\nSull'architrave della facciata fu incisa la seguente iscrizione che ricorda il restauro di Settimio Severo e Caracalla:\nAttualmente la mancanza del tetto mostra il lato interno del frontone, con numerosi blocchi di reimpiego della fase precedente: l'utilizzo di marmo pentelico per alcuni dei blocchi, come nel Foro di Nerva di Domiziano, ha fatto pensare che gli elementi provengano dal restauro di epoca flavia.\nSui fianchi l'ingresso presenta pareti in laterizio, in origine rivestite da lastre in marmo bianco, con arcate che mettevano in comunicazione il propileo con i portici esterni. Anche i pilastri e l'intradosso dell'arcata erano rivestiti di lastre di marmo. Sui fianchi gira la trabeazione della facciata, che viene pi\u00f9 oltre sostituita da elementi in tufo destinati ad essere ricoperti in stucco. La copertura presentava tegole e antefisse di marmo.\nI resti del porticato esterno, chiuso sul fondo da un muro, comprendono fusti di marmo cipollino e di granito grigio alternati, con capitelli corinzi.\nPortico della fase metelliana (II secolo a.C.).\nA questa fase del portico appartengono forse i resti della grande costruzione in blocchi di tufo di Monteverde, su cui venne successivamente ricostruito il complesso augusteo, ancora visibile sul lato sud-orientale. Il portico, privo in quest'epoca di un propileo di accesso sporgente, presentava gi\u00e0 forse un colonnato esterno sulla facciata rivolta verso il Circo Flaminio. A questa facciata si accedeva dalla quota del circo salendo delle scalinate.\nTempio di Giunone Regina.\nAlcuni resti della ricostruzione del tempio di Giunone Regina, di epoca severiana sono visibili nelle case circostanti, tra cui due colonne con capitelli compositi e un frammento di architrave in travertino."}
{"id": "99272", "revid": "827882", "url": "https://it.wikipedia.org/wiki?curid=99272", "title": "00", "text": "Lo 00 (\"doppio zero\" o \"zeranta\") pu\u00f2 essere utilizzato per indicare:"}
{"id": "99275", "revid": "712828", "url": "https://it.wikipedia.org/wiki?curid=99275", "title": "Gerona", "text": "Gerona (: ; anticamente anche \"Girona\", ; \"Girona\" in catalano, unica denominazione ufficiale della citt\u00e0; in spagnolo \"Gerona\"; in francese \"G\u00e9rone\"; in latino \"Gerunda\") \u00e8 una citt\u00e0 della Spagna di abitanti, situata in Catalogna, capoluogo della provincia omonima.\nProfondamente legata alle proprie tradizioni, difese nel susseguirsi delle numerose culture imposte durante le dominazioni che la citt\u00e0 ha sub\u00ecto nel corso dei secoli, dovute soprattutto alla sua posizione geografica, Gerona \u00e8 l'ultima provincia della Catalogna prima del confine con la Francia: ci\u00f2 ha creato nell'arco della sua storia una situazione di resistenza continua, da parte dei suoi abitanti, nei confronti della morsa prodotta dalla cultura francese da un lato e da quella castigliana dall'altro. Tutto ci\u00f2 ha fatto s\u00ec che questo luogo si trasformasse in una sorta di \"zoccolo duro\" della cultura catalana.\nGeografia e clima.\nPosizione geografica.\nLa citt\u00e0 di Gerona \u00e8 situata alla confluenza dei fiumi O\u00f1ar, G\u00fcell, Galligants e Ter, ad un'altitudine di 70\u00a0m, nella cosiddetta \"Piana di Gerona\" (\"El pla de Girona\").\nLa citt\u00e0 confina a nord con i municipi di Sant Juli\u00e0 de Ramis e Sarri\u00e0 de Ter, ad est con il municipio di Celr\u00e0, a sud-est con i municipi di Jui\u00e0 e Quart, a sud-ovest con i municipi di Fornells de la Selva, Vilablareix e Salt, e a ovest con il municipio di Sant Gregori.\nSociet\u00e0.\nEvoluzione demografica.\nSecondo un'inchiesta sulla qualit\u00e0 della vita nelle citt\u00e0 spagnole, svolta dal prestigioso giornale El Pa\u00eds agli inizi degli anni novanta, Gerona era al primo posto. Forse \u00e8 anche questo uno dei motivi per cui dal 1991 ad oggi la citt\u00e0 ha avuto un netto incremento demografico.\nStoria.\nEpoca antica: gli Iberici ed i Romani.\nFondazione di Gerunda.\nSecondo la leggenda, a fondare la citt\u00e0 fu un personaggio mitologico: Gerione, un mostruoso gigante con tre teste, figlio di Crisaore e di Calliroe, re dell'isola di Eritea, nell'Oceano Atlantico, oltre gli allora confini del mondo conosciuto. Nell'intento di allargare il suo regno, Gerione si spinse fino ai limiti della penisola iberica, dove fond\u00f2 una citt\u00e0, alla quale diede il suo nome: \"Geriona\". La brama di conquiste del gigante venne interrotta da Ercole, che lo uccise in una delle sue dodici fatiche.\nLe radici storiche della citt\u00e0 di Gerona sono in realt\u00e0 ben diverse. Le prime popolazioni della zona furono gli Iberici, che si stabilirono lungo i promontori pi\u00f9 alti che circondano l'attuale citt\u00e0, dove il pi\u00f9 importante dei villaggi era Sant Juli\u00e0 de Ramis. Alla fine del III secolo a.C. la zona venne occupata dai romani, che, al termine della II guerra punica la integrarono nell\"'Hispania Citerior\". La regione di Gerona fu, nel secondo e terzo decennio del I secolo a.C., fra i territori del Levante ispanico controllati, in funzione anti-sillana, dal generale mariano Sertorio. Per contrastare lo strapotere di quest'ultimo, considerato da Roma alla stregua di un ribelle, Pompeo, giunto in zona verso il 77 a.C., edific\u00f2 un \"oppidum\" (piazza fortificata romana) sopra la via Heraclea (che sarebbe poi divenuta la via Augusta). L'origine della fondazione di Gerona \u00e8 da ricollegare pertanto a delle necessit\u00e0 militari; la piazzaforte eretta da Pompeo venne chiamata allora \"Gerunda\". L'etimologia del nome ancora non \u00e8 ben chiara, ma l'ipotesi pi\u00f9 accreditata \u00e8 che derivi dal nome pi\u00f9 antico della localit\u00e0 che in lingua iberica veniva chiamata \"Undarius\" da cui deriva anche il nome del fiume della citt\u00e0, l'Onyar.\nLa nuova citt\u00e0 di \"Gerunda\" si eresse come baluardo difensivo all'entrata della via Augusta in Spagna. La sua popolazione nacque dalla fusione degli antichi abitanti del villaggio di Sant Juli\u00e0 de Ramis, costretti a trasferirsi nell'oppidum pompeiano, con i legionari romani presenti in zona e con altri gruppi autoctoni presumibilmente romanizzati. La sua posizione fin dalla sua fondazione le consent\u00ec di diventare uno snodo importante nell'organizzazione territoriale romana in territorio iberico, essendo ben collegata con il porto di Emp\u00faries, primo bastione romano al nord-est della penisola, colonizzato durante la seconda guerra punica sulle rovine di un antico avamposto greco preesistente.\nLa struttura urbana di Gerunda.\nLa struttura della citt\u00e0 di Gerunda era atipica, non seguiva le normali direttive architettoniche delle \"urbes\" romane. Essendo stata fondata sopra la via Augusta per motivi strettamente militari, la sua pianta risulta totalmente irregolare. Malgrado tutto, si possono intravedere le parti basilari della citt\u00e0 romana: il \"cardine massimo\" (la via principale che tagliava a met\u00e0 le citt\u00e0 romane) era situato sopra la traccia della via Augusta: oggi questa via \u00e8 stata sostituita dal \"Carrer de la For\u00e7a\" (Via della forza), la strada principale del \"Call\", il quartiere ebraico di Gerona, che fino al 1492 ospit\u00f2 la pi\u00f9 importante comunit\u00e0 giudaica catalana. Il \"foro\" era nell'attuale \"pla\u00e7a de la Catedral\". Il tempio della citt\u00e0 molto probabilmente si ergeva proprio all'interno del foro, dove oggi si eleva la \"Cattedrale di Gerona\" (\"Chiesa di Santa Maria di Gerona\").\nNon si \u00e8 potuta documentare l'esistenza del \"decumanus maximus\", la seconda strada principale romana che da est ad ovest abitualmente incrociava perpendicolarmente il cardine. Probabilmente la distribuzione urbana della citt\u00e0 costituita in terrazze rendeva difficile la mobilit\u00e0 dal centro verso l'esterno, cosicch\u00e9 il decumano venne trasformato in tante scalinate. La maggior parte di queste \u00e8 ancora conservata all'interno del centro storico; col tempo hanno subito varie modifiche architettoniche che le hanno rese pi\u00f9 ampie.\nUn altro importante elemento della citt\u00e0 \u00e8 la muraglia. Fu edificata in due fasi, una durante la fondazione della citt\u00e0 e l'altra verso il III secolo d.C.\nLe differenze morfologiche permettono di identificare facilmente i due periodi, dal momento che le pietre appaiono di forme e composizioni distinte.\nIl muro venne modificato durante la seconda fase per necessit\u00e0 strettamente difensive dovute alle continue incursioni germaniche che la Spagna sub\u00ec durante quel periodo. Le muraglie non venivano utilizzate solo a scopi militari, ma servivano anche per definire i limiti dell\"'urbe\" e separarla dai territori circostanti.\nL'arrivo del cristianesimo e la fine della Gerona romana.\nLa prima comunit\u00e0 cristiana di Gerunda \u00e8 documentata verso il 304-305 d.C. Perseguitati e fatti oggetto di martirio da parte dell'imperatore Diocleziano, i cristiani diffusero la loro religione nella zona per mezzo delle rotte commerciali marittime. \"Sant Feliu da Scilla\" (San Felice) fu il primo ed unico martire della citt\u00e0 e primo santo di Gerona, finch\u00e9 non venne sostituito da \"Sant Narc\u00eds\" (San Narciso), santo proveniente dalla citt\u00e0 tedesca di Augusta e \"importato\" in alta epoca medievale. L'erezione di un \"martyrion\" (tomba di un santo martire) nell'attuale borgo di San Feliu e i resti trovati, come il possibile sarcofago del santo (IV secolo d.C.), palesano l'esistenza di una comunit\u00e0 cristiana primigenia forte e poderosa (i marmi del sarcofago sono di grande qualit\u00e0 e certamente scolpiti a Roma).\nPer quanto riguarda la presenza di un vescovo, c'\u00e8 una documentazione che ne testimonia l'esistenza gi\u00e0 dal 404 d.C., nella quale si parla del vescovo di \"Gerunda\", posto dal \"I Concilio di Toledo\". Allo stesso modo \u00e8 documentata l'esistenza di un \"palazzo episcopale\" ed una \"basilica\", anche se l'anno della sua costruzione non \u00e8 stato ben definito.\nGerona fu al centro di molti episodi che coinvolsero tutta l'Europa nel periodo tardo imperiale: fu vittima delle riforme di Diocleziano (284 - 305 d.C.), sub\u00ec le incursioni germaniche (IV\u00a0\u2013 V secolo) e alla fine vide il potere di Roma sfaldarsi ed essere sostituito dal potere della Chiesa, che per alcune caratteristiche segu\u00ec con continuit\u00e0 la vecchia politica, che perdur\u00f2 e si espanse a partire dal IV secolo.\nGerona continu\u00f2 a essere sede vescovile durante tutto il Medioevo, legando alla sua metropoli anche la vicina Tarragona.\nDa un punto di vista di potere territoriale, il cambiamento pi\u00f9 evidente fu la costruzione nel III secolo di un castello sopra le antiche rovine del paese iberico di Sant Juli\u00e0 de Ramis per proteggere la citt\u00e0 di Gerona e i dintorni dai numerosi attacchi ai quali erano esposti i territori a causa della decomposizione politica e militare dell'impero romano.\nEpoca medievale.\nPeriodo altomedievale.\nDominazione visigota e musulmana.\nAgli inizi del V secolo si compiva la frammentazione dell'Impero Romano d'Occidente. La provincia tarraconense pass\u00f2 al dominio dell'oligarchia militare visigota venuta dalla Gallia alla fine del III secolo. Questa oligarchia era fortemente romanizzata e articolava il nuovo potere su quello preesistente, che faceva capo a una classe nobiliare autoctona. Questa sostituzione di potere non port\u00f2 a Gerona una decadenza tanto radicale quanto quella di altre antiche citt\u00e0 romane della Spagna.\nLe calamit\u00e0 arrivarono durante i secoli VI e VII: la citt\u00e0 divenne un punto importante del nord est della penisola; a Gerona, come nel resto dell'Europa post-medievale, si ebbe un processo di ruralizzazione; una grave siccit\u00e0 provoc\u00f2 una forte crisi in tutte le citt\u00e0 del territorio.\nNel 673 Gerona partecip\u00f2 alla \"rivolta della Pace\" all'interno delle fazioni oligarchiche visigote: fu l'inizio della decadenza del potere visigoto. Il re visigoto Vamba assedi\u00f2 la citt\u00e0 per poterla poi utilizzare come centro di potere strategico e roccaforte difensiva delle frontiere del proprio regno, sostituendola successivamente con Narbona.\nGerona ebbe una grande fortuna durante il periodo del dominio ecclesiastico. Nel 517 la citt\u00e0 fu assegnata, nel concilio provinciale, al presidio del vescovato metropolitano di Tarragona che governava nella provincia con l'assistenza dei vescovi di Gerona, Empuries, Barcellona, Egara, Lleida e Huesca. In questa tappa lo splendore gironino e il culto del martire della citt\u00e0, \"Sant Feliu\", si espanse in tutti i territori fino al punto di porre sotto il potere del vescovo di Gerona anche il vescovato della citt\u00e0 di Saragozza.\nNel 711 comincia la conquista musulmana della penisola iberica. A causa alla decadenza assoluta dei Visigoti, l'espansione musulmana fu molto rapida e partendo dal sud della Spagna (l'attuale Andalusia) giunse fino ai territori del nord: Gerona venne sottomessa probabilmente verso il 715. Sembra che la citt\u00e0 sia stata occupata senza la minima resistenza e, se una conquista pu\u00f2 essere fortunata, non sub\u00ec per questo motivo la minima distruzione. I potenti locali capitolarono di fronte al nuovo potere musulmano, che impose un tributo personale e territoriale da pagare. I musulmani cominciarono la costruzione di una moschea ed espropriarono tutti i beni appartenuti alla chiesa e alla nobilt\u00e0 visigota. Nonostante tutto l'impronta orientale nella citt\u00e0 fu molto lieve, quasi inesistente, finch\u00e9 nel 785 gli stessi nobili locali, che precedentemente erano stati sottomessi, catturarono le autorit\u00e0 musulmane e consegnarono la citt\u00e0 a Carlo Magno. La debolezza musulmana nel territorio, la religione, la prossimit\u00e0 con l'impero Carolingio, la defezione delle citt\u00e0 della Settimania a favore dei franchi, furono tutte causa del cambio di bandiera da parte di Gerona, la prima citt\u00e0 spagnola a rendersi indipendente dal dominio islamico. Secondo alcuni storici catalani, la nascita della Catalogna \u00e8 da ricondurre a questo periodo storico, sottolineando l'importanza di Gerona all'interno della storia di questa regione.\nLa Gerona carolingia.\nPer molti anni si pens\u00f2 che la conquista franca fosse stata opera personale dell'imperatore Carlo Magno. Le leggende popolari raccontano che tutto ebbe inizio con la visita dell'imperatore franco a Gerona. Ma in realt\u00e0 Carlo Magno non vide mai la citt\u00e0 catalana: la sua amministrazione faceva parte della \"renovatio carolina\" attuata in gran parte delle citt\u00e0 dei territori riconquistati dall'imperatore. Tutti i territori a sud dei Pirenei e al nord-est della penisola vennero riorganizzati come una terra di frontiera, quella che pi\u00f9 in avanti assunse il nome di \"Marca Hispanica\".\nIn sedici anni, Gerona si trasform\u00f2 in una piazza forte dell'avanguardia carolingia contro l'Islam, e perse questo primato solo dopo la conquista di Barcellona, che la sostitu\u00ec per ragioni di importanza e di grandezza. Nel 793 Gerona sub\u00ec i primi assedi, andati a vuoto, della sua storia per mano dei musulmani, che sotto la guida di Abd-al-Malik volevano recuperare i territori perduti.\nL'organizzazione carolingia del territorio port\u00f2 la citt\u00e0 a trasformarsi nella contea di Gerona. Le contee furono il modello eletto dall'amministrazione di Carlo Magno per organizzare i nuovi territori della frontiera. Il conte era un personaggio che si trovava a capo di questa entit\u00e0 politica. Era un amministratore eletto direttamente dal monarca, senza indipendenza e senza possibilit\u00e0 di trasmettere il titolo per via ereditaria. Con il tempo i conti catalani riuscirono a conquistarsi una maggiore autonomia trasformando le proprie cariche in ereditarie, fino a svincolarsi completamente dal potere dei monarchi franchi.\nGerona, come centro della propria contea, ebbe un ruolo importante nel superamento e nell'allontanamento del pericolo musulmano nei territori nord-est della Spagna. Il vecchio recinto murario, risalente al periodo romano, venne ristrutturato ed ampliato per permettergli di resistere ai continui assedi che la citt\u00e0 subiva da parte delle armate musulmane. Le nuove muraglie di stile carolingio rinforzarono la piazzaforte ed ampliarono la superficie della citt\u00e0.\nPeriodo bassomedievale.\nLa leggenda delle mosche di Sant Narc\u00eds.\nNel giugno del 1285, il sovrano francese Filippo II l'Ardito mise sotto assedio la citt\u00e0.\nA questo episodio \u00e8 legata una leggenda legata al santo patrono di Gerona, Sant Narc\u00eds. Si narra che, durante l'assedio alla citt\u00e0, le truppe francesi occuparono la collegiata di \"San Feliu\", dove si veneravano le spoglie di Sant Narc\u00eds. Subito dopo che gli stranieri provarono a profanare il sacro tempio, migliaia di mosche iniziarono a pizzicare i soldati ed i cavalli nemici. I francesi furono cos\u00ec costretti ad abbandonare la citt\u00e0 ed a causa di questo miracoloso episodio si ammalarono e morirono circa quattromila cavalli e addirittura ventimila soldati.\nLa scuola cabalistica di Gerona.\nIl XIII secolo rappresenta anch'esso un periodo di splendore per la citt\u00e0, grazie alla comunit\u00e0 ebraica di Gerona. La scuola cabalistica di Gerona, acquist\u00f2 un'enorme importanza poich\u00e9 il rabbino della citt\u00e0, Nahmanides (detto anche \"Bonastruc \u00e7a Porta\"), divenne il \"Gran Rabbino della Catalogna\". La comunit\u00e0 giudaica di Gerona cominci\u00f2 la decadenza nel XIV secolo: il 10 agosto del 1391 molti ebrei vennero rinchiusi nella torre della citt\u00e0, la \"torre Gironella\", per costringerli a convertirsi al cristianesimo. Infine il matrimonio tra Isabella di Castiglia e Ferdinando II di Aragona, i cosiddetti \"re cattolici\", diede vita al nuovo regno di Spagna, con l'unione dei loro due regni, espellendo gli ebrei da tutti i territori che erano sotto il loro dominio. Tuttora il ghetto di Gerona \u00e8 uno dei meglio conservati d'Europa ed una delle attrazioni turistiche della citt\u00e0.\nIl 19 febbraio del 1416 Ferdinando I d'Aragona convert\u00ec il titolo di \"duca di Gerona\" in \"principe di Gerona\" per poi consegnarlo all'erede al trono catalano-aragonese, il futuro Alfonso IV il Magnanimo.\nNel 1417, dopo un lungo periodo di indecisioni e rinvii si decise di costruire la cattedrale a navata unica di Gerona.\nEpoca moderna.\nDurante i secoli XV, XVI e XVII, la citt\u00e0 continu\u00f2 la sua crescita, con piccoli ampliamenti della sua cinta muraria, che servirono a difenderla dai diversi attacchi subiti verso la fine del XVII ed i primi del XVIII secolo da parte delle truppe francesi, nel contesto delle numerose guerre europee.\nGerona ha subito venticinque assedi ed \u00e8 stata catturata sette volte. \u00c8 stata assediata dalle armate reali francesi di Charles de Monchy d'Hocquincourt in 1653, da quelle comandate da Bernardin Gigault de Bellefonds nel 1684 e due volte nel 1694 ad opera di Anne Jules de Noailles.\nNel XVII secolo, in epoca barocca, vennero costruiti alcuni edifici nobiliari all'interno della cinta muraria ed ultimata la cattedrale con l'aggiunta della scalinata e la conclusione dei lavori alla facciata.\nEpoca contemporanea.\nL'assalto pi\u00f9 famoso della citt\u00e0 fu quello attuato dalle truppe di Napoleone Bonaparte tra il 1808 ed il 1809, durante la guerra d'indipendenza spagnola. In tutta la storia di Gerona mai nessun altro attacco provoc\u00f2 danni cos\u00ec gravi. L'esercito napoleonico prese d'assalto le mura cittadine bombardandole per ben due volte. Il periodo pi\u00f9 difficile fu tra il maggio e il dicembre del 1809, con l'attacco da parte dei 35.000 francesi del maresciallo Pierre Fran\u00e7ois Charles Augereau, duca di Castiglione, nonch\u00e9 del marchese Laurent di Gouvion Saint-Cyr. A difendere la piazzaforte fu il generale Alvarez di Castro, che imped\u00ec la capitolazione della citt\u00e0. Alla morte del generale spagnolo, una guarnigione esausta e devastata dalla carestia e dalle malattie comandata da una piccola giunta militare di \"Julian de Bolivar\", capitol\u00f2 12 dicembre 1809, dopo sette mesi di assedio, sotto i colpi dell'esercito assediante. Gerona divenne cos\u00ec il centro del dipartimento del Ter e annessa al primo impero francese fino al 1813. \nIl dominio francese port\u00f2 una modifica nell'assetto della citt\u00e0 con la costruzione, nel 1850, della \"Devesa\", un enorme giardino in stile francese che si trova di poco fuori dalla cinta di mura, al di l\u00e0 del fiume Onyar. La Devesa \u00e8 il parco urbano pi\u00f9 grande della Catalogna, misura circa 40 ettari.\nVerso il 1898, lo stato maggiore dell'esercito spagnolo tolse Gerona dalla categoria di piazzaforte e permise il parziale abbattimento del muro di cinta a sud della citt\u00e0. Gerona cominci\u00f2 ad assumere la forma odierna.\nIl 4 febbraio del 1939 le truppe franchiste occuparono la citt\u00e0.\nIl 21 aprile del 1990 Felipe di Borbone-Spagna viene insignito del titolo di \"principe di Gerona\", proprio dell'erede alla corona d'Aragona, senza una vera cerimonia d'investitura. Il fatto provoc\u00f2 una sommossa di alcuni cittadini, specialmente da parte di indipendentisti catalani, che si riversarono per le strade della citt\u00e0, creando incidenti con la polizia e parecchi arresti.\nIl patrimonio artistico.\nIl \"Barri Vell\", il centro storico di Gerona, cuore della citt\u00e0 fondata dai romani, l'antica Gerunda, raccoglie i monumenti pi\u00f9 importanti, circondati dall'immensa cinta muraria che si pu\u00f2 percorrere grazie alla passeggiata archeologica, detta anche passeggiata della muraglia, da dove si pu\u00f2 godere del panorama della citt\u00e0.\n\"Les Cases penjades\", le case sull'Onyar.\nMolto caratteristiche di Gerona sono le case dai colori pastello che si affacciano sul fiume Onyar. Queste pittoresche abitazioni costruite in diverse epoche storiche, a partire dalla fine del Medioevo, erano inizialmente abitate da pescatori, e si trovavano a ridosso del muro di cinta che finiva direttamente sull'Onyar, erano perci\u00f2 \"pendenti\" (\"penjades\") sull'acqua: quindi in una zona degradata, esterna alla citt\u00e0 ed a stretto contatto con il fiume. Con successivo allargamento della \"Rambla\" e l'abbattimento di quella parte della muraglia, avvenuto in epoca recente, le case vennero inglobate nel centro storico e quindi ristrutturate. Oggi offrono un'immagine inconfondibile della piccola citt\u00e0 mediterranea; la loro similitudine con le case affacciate sull'Arno di Firenze hanno valso a Gerona il soprannome di \"Petita Flor\u00e8ncia\".\nPonte delle antiche pescherie (\"Pont de les Peixateries Velles\").\nTra i vari ponti che attraversano il fiume Onyar, ce n'\u00e8 uno particolare in ferro dipinto di rosso che si trova proprio in corrispondenza delle \"cases penjades\". \u00c8 il \"ponte Eiffel\" o \"ponte di ferro\", progettato da Gustave Eiffel nel 1877, lo stesso ingegnere che dopo qualche anno ide\u00f2 la torre di Parigi. L'opera era stata progettata dall'ingegnere francese per essere posta all'interno della sua abitazione parigina. In seguito la citt\u00e0 di Gerona decise di acquistarla per sostituire un'antica pedana di legno rossa (come il colore del ponte) costruita sul fiume Onyar dai pescatori.\nIl quartiere ebraico (\"Call jueu\").\nAll'interno della fitta rete di stradine medievali del \"Barri Vell\", si trova il quartiere ebraico, \"El call\", dove visse fino alla fine del XV secolo la comunit\u00e0 ebraica cittadina. Si tratta di uno dei nuclei medievali meglio conservati in tutta Europa. Nel \"Centro Bonastruc \u00c7a Porta\", si trova l'antica sinagoga, oggi trasformata in un centro studi dell'universit\u00e0 di Girona. Al lato nord del centro si incontra il \"Montju\u00efc\", la cui etimologia riconduce al \"monte dei giudei\" per la presenza dell'antico luogo di sepoltura.\nLa cattedrale.\nNella piazza della cattedrale spicca la Casa Pastorale, un edificio rinascimentale attualmente adibito a palazzo di giustizia. In questa piazza si trova la \"Cattedrale\" o \"Santa Maria\", chiesa a pianta basilicale con la navata gotica pi\u00f9 larga del mondo (22,98 metri); \u00e8 anche la seconda pi\u00f9 grande di qualsiasi stile, dietro a quella di San Pietro in Vaticano (25 metri). La sua costruzione cominci\u00f2 nell'XI secolo e venne ultimata nel XVIII secolo. La torre campanaria \u00e8 del 1040, \u00e8 suddivisa in piani separati da solai sorretti da piccoli archi lombati ciechi che si trasformano in finestre nel piano superiore che contiene la campana.\nL'idea originale era di costruire la chiesa in tre navate. La proposta di continuarla in una navata unica provoc\u00f2 la sospensione dei lavori e una discussione interminabile da parte dei responsabili e dei tecnici che dur\u00f2 per cinquant'anni. Nel 1417 il vescovo convoc\u00f2 una riunione con i costruttori e gli architetti nella quale si decise che la chiesa avrebbe avuto un'unica navata, con un'altezza di 34 metri, trasformandola in un monumento unico nella storia dell'architettura gotica mondiale.\nLa facciata \u00e8 barocca e venne progettata nel 1730 da \"Pau de Costa\". La scalinata centrale d'accesso si realizz\u00f2 nel 1607. Nella parte esterna la cattedrale conserva il portico gotico di San Miguel, situato al nord, ed il portico degli Apostoli al sud, del XIV secolo, al quale vennero aggiunte delle sculture del XV secolo.\nIl chiostro romanico, del XII secolo, \u00e8 situato sopra la cappella maggiore; l'altare maggiore, d'argento dorato e smalto \u00e8 un'opera maestra dell'oreficeria gotica, realizzata tra il 1320 ed il 1357. Nel punto pi\u00f9 alto della cattedrale c'\u00e8 una figura di un \"angelo\". Inizialmente si trattava di un'allegoria della Fede, dal momento che la rappresentazione aveva gli occhi coperti da una benda. Al momento del suo restauro venne collocata una testa senza la benda.\nTra i doccioni della cattedrale ce n'\u00e8 uno, l'unico che rappresenta una figura umana: precisamente una strega (\"La strega della cattedrale\"). Secondo la leggenda, viveva a Gerona una donna che si dedicava all'arte della stregoneria, che, per dimostrare il suo odio nei confronti della religione, aveva l'abitudine di tirare delle pietre contro il tempio. Un giorno per opera divina venne trasformata in pietra ed i cittadini la inserirono nella costruzione della cattedrale affinch\u00e9 dalla sua bocca non uscissero pi\u00f9 maledizioni ed insulti ma limpida acqua piovana.\nOltre ad altri edifici civili come la \"Casa de l'Ardiaca\" e il \"palazzo episcopale\", il \"Barri Vell\" include anche altre importanti costruzioni religiose: la \"Chiesa di Sant Pere de Galligants\" e la \"Bas\u00edlica de Sant Feliu\".\nChiesa di Sant Feliu (o San Felix).\nQuesto tempio venne iniziato al principio del XII secolo, sopra la tomba di \"San Felice l'africano\"; bench\u00e9 la sua pianta sia romanica, le opere di costruzione furono realizzate in diverse tappe e stili. Sono gotici l'abside, e le decorazioni degli interni e la torre campanaria, che nel progetto iniziale avrebbe dovuto avere una sua omologa sull'altro lato della facciata, creando un effetto di simmetria. La facciata principale e la scalinata sono barocche, vengono conservati in stile romanico solo i pilastri e gli archi delle navate. All'interno si trova la cappella di San Narc\u00eds dove sono conservate le spoglie del santo, nell'altare maggiore una pittura barocca rappresenta il \"miracolo delle mosche\", compiuto dal santo per cacciare via i francesi che nel 1285 assediarono la citt\u00e0. Nella chiesa \u00e8 conservata anche la tomba di \"Alvarez de Castro\", il generale che contribu\u00ec alla difesa della citt\u00e0 durante la guerra di indipendenza combattendo fino alla morte contro le truppe napoleoniche.\nDi fronte alla scalinata di questa chiesa si trova la \"Lleona\", il simbolo di Gerona. Si tratta di una statua di origine medievale rappresentante una leonessa arrampicata su una piccola colonna. Probabilmente doveva essere stata scolpita per essere messa all'interno della chiesa di San Feliu, rimasta incompleta per carenza di fondi.\nUna leggenda tradizionale della citt\u00e0 dice che ogni abitante di Gerona, prima di partire per un lungo viaggio, ha il dovere di baciare il posteriore della leona, compiendo la promessa di fare ritorno alla cittadina catalana: la promessa \u00e8 valida anche per i viaggiatori che si apprestano a far ritorno alle loro case. La scultura esposta \u00e8 una copia dell'originale che attualmente si trova nel Museo d'Arte di Gerona.\nMonastero di Sant Pere de Galligants, Museo Archeologico di Gerona.\nSi tratta di una delle pi\u00f9 importanti costruzioni del romanico catalano. Non si conosce la data esatta della sua fondazione, essendo stata costruita su un edificio preesistenze di periodo pre-romanico, ma alcune documentazioni la fanno risalire alla fine del X secolo. Venne comunque ultimata durante il XII secolo. In origine era una monastero benedettino, posto all'esterno del recinto urbano. La chiesa \u00e8 ampia e monumentale, con tre navate separate da grossi pilastri. All'interno del monastero e del piccolo chiostro \u00e8 stato allestito un museo archeologico nel quale sono conservati molti reperti dell'antica \"Gerunda\".\nI bagni arabi.\nIspirati alle terme ed i bagni pubblici romani, con l'inserimento di elementi decorativi di gusto orientale. Caratteristica nei bagni arabi \u00e8 la cupola alla fine del percorso sormontata da un suggestivo lucernario che ne illumina gli ambienti. L'edificio esterno in stile romanico, costruito nel 1194, con una struttura che imitava la distribuzione dei bagni musulmani, secondo la moda dell'epoca. Dopo un'opera di ristrutturazione della fine del Duecento, i bagni vennero chiusi definitivamente nel XV secolo. Nel 1617, rimasero a disposizione del convento dei cappuccini, che li utilizz\u00f2 come dispensa, cucina e lavanderia. La struttura venne aperta al pubblico solo nel 1929.\nAltri luoghi di interesse.\nImportanti sono anche il \"parco della Devesa\", il pi\u00f9 grande parco cittadino della Catalogna, fatto ristrutturare dai francesi durante la dominazione napoleonica della citt\u00e0. Vennero piantati circa 2.500 platani e un giardino in perfetto stile francese.\nCome Barcellona, anche Gerona possiede una \"rambla\", il corso principale della citt\u00e0 che comincia dal \"Pont de Pedra\" e corre parallelo al letto del fiume Onyar. Nel Medioevo era uno spazio dedicato al mercato, oggi \u00e8 un ombreggiato e gradevole viale porticato dove sono ubicati i principali negozi e bar all'aperto del centro. A questa strada importante \u00e8 legato un fatto popolare del periodo tardo medievale: in un'epoca in cui la peste in Europa era il principale timore collettivo, per le sue conseguenze mortali, anche la citt\u00e0 di Gerona sub\u00ec le conseguenze di questa terribile epidemia. Molti casi di questa malattia si manifestarono nella zona del \"Carrer d'Argenteria\", l'ultimo tratto della Rambla, che porta questo nome per via delle antiche botteghe di gioiellieri e cesellatori. Per evitare il possibile contagio del resto della citt\u00e0, il viale venne posto in quarantena e chiuso con delle barricate di legno alle estremit\u00e0, e vennero sbarrate porte e finestre degli edifici, credendo che questa misura fosse sufficiente ad impedire la trasmissione della pestilenza. Durante questo periodo gli abitanti della zona si videro obbligati a rimanere isolati, senza poter uscire a causa delle barriere. Le lunghe ore di tristezza e noia vennero interrotte dalla presenza di un personaggio popolare chiamato \"il Tarl\u00e0\", che faceva capriole rimanendo in equilibrio su un'asta di legno posto tra i balconi dei palazzi ai limiti della strada come un acrobata da circo. Per ricordare questo simpatico personaggio, venne costruito un pupazzo che venne appeso a una barra posta tra due edifici del corso, e che, col passare del vento, imitava le giravolte del suo predecessore in carne ed ossa. Inizialmente il pupazzo veniva esposto il 28 agosto, il giorno di Sant'Augustino, patrono del viale. Attualmente questa festa non viene pi\u00f9 celebrata, ma la tradizione del Tarl\u00e0 viene rinnovata durante le feste di primavera a partire dal 23 aprile, giorno di San Giorgio (Sant Jordi in catalano), santo patrono della Catalogna, quando in tutta Gerona, e sulla rambla in particolare, vengono realizzate delle splendide installazioni artistiche composte di fiori freschi, e l'emulo di questo simpatico personaggio fa di nuovo la sua comparsa tra gli edifici del corso.\nUn secondo luogo di rilevante importanza \u00e8 la \"Pla\u00e7a de la Independ\u00e8ncia\", una piazza porticata al centro della quale sorge il monumento ai caduti durante la dominazione napoleonica della citt\u00e0. \u00c8 in questo quartiere che si trovano la maggior parte dei locali di Gerona, facendo di questo luogo il cuore pulsante della vita notturna gironina. Di notevole interesse \u00e8 un edificio del 1918 che si trova nei pressi della stazione ferroviaria, chiamato \"La Punxa\", opera dell'architetto gironino \"Rafael Mas\u00f3\", uno dei pi\u00f9 bei esempi di stile liberty catalano.\nLa piazza delle Uve (in catalano, \"la Pla\u00e7a dels Ra\u00efms\") \u00e8 presentata come la piazza pi\u00f9 piccola d'Europa.\nInfrastrutture e trasporti.\nPorto ed aeroporto.\nIl municipio di Gerona non dispone di accesso al mare, o di una struttura portuale. Storicamente il porto della citt\u00e0 \u00e8 considerato quello di Sant Feliu de Gu\u00edxols, a 40 km dalla citt\u00e0. In epoca medievale, Gerona aveva il completo controllo di questo approdo e dei guadagni provenienti dalle imposte. Attualmente, Gerona non ha diritti sul porto di Sant Feliu de Gu\u00edxols: quest'ultimo \u00e8 stato sostituito come importanza da quello di Palam\u00f3s, la principale infrastruttura della provincia di Gerona, anch'esso collocato a circa 40\u00a0km dalla citt\u00e0.\nL'infrastruttura aeroportuaria che serve la citt\u00e0 di Gerona ed il resto della provincia \u00e8 l'aeroporto internazionale Girona-Costa Brava, situato nel municipio di Vilob\u00ed d'Onyar, a 12\u00a0km dalla citt\u00e0. Dopo la sua creazione, nel 1969, l'aeroporto \u00e8 passato da essere una struttura di secondo ordine, con pochi voli charter, a un'infrastruttura di prima categoria, grazie all'arrivo delle compagnie a basso costo a partire dal 2003. Per questo motivo ha smesso di essere semplicemente un aeroporto della provincia di Gerona e si \u00e8 convertito in uno degli aeroporti internazionali di Barcellona. Questo cambiamento ha fatto s\u00ec che la citt\u00e0 acquistasse una maggior notoriet\u00e0 anche da un punto di vista turistico.\nSistema ferroviario.\nGerona dispone di una buona rete ferroviaria; lo scalo principale \u00e8 la stazione di Girona e la linea principale \u00e8 costituita dalla rete regionale che unisce Portbou, Figueres e Gerona con Barcellona. Un'altra importante linea \u00e8 quella che collega Gerona con Valencia, Montpellier, Parigi, Zurigo e Milano. Le infrastrutture ferroviarie attraversano la citt\u00e0 da nord a sud mediante un viadotto. Attualmente, con il prospettato arrivo del treno ad alta velocit\u00e0, si sta attuando un progetto per portare sotto terra la struttura.\nAnticamente la citt\u00e0 disponeva anche di altri collegamenti con le piccole citt\u00e0 della provincia, Banyoles, Palam\u00f3s, Olot e Sant Feliu de Gu\u00edxols, ma durante la dittatura franchista, queste vennero soppresse contro la volont\u00e0 popolare.\nStrade.\nUn gran numero di infrastrutture stradali attraversano il territorio di Gerona, tappa obbligata prima di raggiungere la Costa Brava, e punto di raccordo tra la Spagna e la Francia. L'autostrada \"AP-7\" collega la Catalogna con il sud della Francia. L\"'A-2\" \u00e8 una vecchia strada statale che attraversa il municipio di Gerona: fu uno scandalo degli anni novanta poich\u00e9 attraversa un territorio naturale protetto, la \"Vall de Sant Daniel\". Oltre alle strade statali nella provincia sono presenti anche strade gestite dalla comunit\u00e0 autonoma della regione e sono quelle che collegano Gerona con le citt\u00e0 circostanti.\nAutobus.\nMolto utilizzata \u00e8 la rete di autobus metropolitani, regionali e nazionali che spesso risultano di gran lunga pi\u00f9 economici del treno, e che principalmente collegano Gerona con i luoghi turistici della Costa Brava.\nLa stazione centrale degli autobus si trova dietro la stazione ferroviaria nel centro della citt\u00e0.\nCultura e sport.\nMusei.\nSituato in pieno centro storico, il Museo di Storia occupa differenti locali dell'antico convento cappuccino di Sant'Antonio (Sant Antoni), del XVIII secolo. Nella collezione permanente del museo sono presenti un gran numero di reperti archeologici, cimeli storici e fotografie d'epoca che accompagnano il visitatore dagli albori della storia di Gerona, fino alla citt\u00e0 dei giorni nostri. Nel piano terra \u00e8 possibile visitare le celle ed il cimitero dell'antico convento, mentre i tre piani superiori sono divisi per epoche storiche, antica-medievale, moderna e contemporanea.\nL'interno del Monastero di San Pere dels Galligants, \u00e8 la sede di questo museo. All'interno reperti provenienti dalla zona di Emp\u00faries, i primi ad esser arrivati al museo dopo gli scavi fatti dalla Commissione ai Monumenti nel 1846. Di notevole interesse sono le lapidi e le sculture romane dell'antica Gerunda, recuperate occasionalmente durante il restauro dei danni provocati dalla Guerra d'Indipendenza contro le truppe napoleoniche. La maggior parte dei pezzi della collezione sono stati recuperati alla fine del XIX secolo e vanno dalla preistoria fino al periodo medievale.\nQuesto museo occupa varie sale della Cattedrale dalla met\u00e0 del XX secolo. Sono racchiuse al suo interno interessanti collezioni d'arte sacra, oggetti liturgici e splendide opere di oreficeria. Tra i pezzi pi\u00f9 importanti si menzionano: il \"Beatus\", un antico codice del 975 d.C. ed il famoso \"Tapiz de la Creaci\u00f3\" un prezioso arazzo romanico del XII secolo, considerato l'opera maestra della Cattedrale.\nIl Museo d'Arte di Gerona, conosciuto come \"MDA\", si trova alla fine della \"Pujada de la Catedral\" (Salita ella Cattedrale), ospitato in uno degli edifici pi\u00f9 d'interesse della citt\u00e0: il \"Palazzo Episcopale\". Nei suoi sei piani sono esposte opere a partire dal periodo romanico fino all'atre contemporanea. Spiccano pregevoli manufatti artistici quali: l'antica \"Ara di Sant Pere de Rodes\" (San Pietro da Rodi), dei bellissimi affreschi romanici provenienti da alcune chiese dei Pirenei nei dintorni della citt\u00e0 ed un'importante collezione di quadri realizzati da autori catalani dei secoli XIX e XX, tra cui Mart\u00ed Alsina e Joaquim Vayreda.\nLa storia dell'importante comunit\u00e0 ebraica di Gerona a partire dall'XI secolo fino all'espulsione finale da parte dei \"Re Cattolici\" nel XV secolo \u00e8 stata ricostruita in questo museo che si trova in un edificio di Carrer de La For\u00e7a. Nelle sue sale ci sono numerosi oggetti appartenenti alla cultura ebraica di vari periodi storici, di particolare interesse una grandiosa collezione di antiche lapidi.\nUnico museo di questo tipo in tutta la Spagna, inaugurato nel 1998, nelle sue numerose sale si trova un percorso dagli inizi della riproduzione del movimento fino all'arrivo del cinema. Motivo di grande attrazione \u00e8 la collezione di oggetti cinematografici del regista catalano Tom\u00e1s Mallol, riconosciuta a livello internazionale.\nTeatri.\nFinanziato dal comune di Gerona, viene gestito dalla Sezione del Teatro e dello Spettacolo della citt\u00e0, la stessa che gestisce le feste maggiori e le rappresentazioni tradizionali. Costruito all'interno dell'antica chiesa di \"Sant Dom\u00e8nec\", una parte di un antico complesso monasteriale. Il teatro si trova alle spalle della sede centrale dell'Universitat de Girona, che una volta era il vecchio monastero. Ha una capacit\u00e0 di 778 spettatori e le rappresentazioni riguardano spesso opere teatrali e liriche famose e concerti di musica classica. La programmazione stabile va da settembre a maggio ed offre circa 150 rappresentazioni ogni anno.\nCreato nel 1987, in un edificio che per molti anni fu il garage e la stazione di una compagnia privata di Autobus. \u00c8 diviso in due piani, il piano inferiore viene utilizzato come sala polivalente per l'organizzazione degli spettacoli, ha una capacit\u00e0 massima di 200 spettatori. Viene gestito dalla compagnia teatrale \"La Planeta\", si pone come la prima alternativa al Teatro Municipale, offrendo un palinsesto di spettacoli del teatro d'avanguardia. Alle spalle di questo teatro, nello stesso edificio si trova il \"Platea\", uno dei locali pi\u00f9 famosi di Gerona.\nIl Centro Culturale la Merc\u00e8 \u00e8 una struttura polivalente e pluridisciplinare che gestisce una programmazione di attivit\u00e0 culturali e che accoglie iniziative diverse artistiche, musicali e letterarie. Si trova all'interno dell'antico convento della Merc\u00e8, un edificio costruito nel XIV secolo che durante il XIX secolo fu trasformato in un ospedale militare, venne adibito a Centro Culturale nel 1984. Ha una capacit\u00e0 di 330 persone, dispone di varie sale nelle quali vengono organizzate diverse attivit\u00e0 quali concerti, convegni e rappresentazioni artistiche. All'interno della struttura sono presenti anche degli spazi espositivi dove vengono organizzate delle mostre temporanee.\nUniversit\u00e0.\nLa modernissima universit\u00e0 di Gerona (\"Universitat de Girona\") \u00e8 dislocata in vari edifici sparsi in diverse zone della citt\u00e0. La sede principale sorge all'interno dell'antico monastero di \"Sant Dom\u00e8nec\" sul punto pi\u00f9 alto del centro storico, mentre il campus si trova nella zona residenziale di \"Montilivi\" nella periferia sud-est. Ogni anno questa struttura ospita un cospicuo numero di studenti stranieri, il fatto ha contribuito molto ad accrescere la popolarit\u00e0 di Gerona, della cultura e lingua catalana con la quale si svolgono la maggior parte delle lezioni.\nSport.\nLa principale squadra di calcio di Gerona \u00e8 il Girona Futbol Club che attualmente milita in Segunda Division, la seconda serie del calcio spagnolo. Le partite si svolgono al \"Municipal de Montilivi\", che si trova all'interno del campus universitario.\nIl \"CB Girona\" (Akasvayu Girona) \u00e8 la squadra di basket della citt\u00e0; milita nella \"Liga ACB\", la massima serie dei campionati di basket spagnoli. Gioca le partite in casa nel \"Pavell\u00f3 Girona-Fontajau\".\nFeste tradizionali.\nQuesta festa, dedicata al santo patrono di Gerona, si celebrano durante la settimana nella quale cade il 29 ottobre, giorno dedicato a Sant Narc\u00eds. I festeggiamenti cominciano solitamente il giorno prima, il 28 ottobre, dove i cittadini si ritrovano nella piazza del municipio, con una proclamazione dal balcone dell'edificio da parte del sindaco. Il 29, si celebra una messa solenne nella chiesa di San Feliu, dove sono conservate le reliquie del santo. Paradossalmente la messa dedicata all'attuale patrono si celebrano proprio nella chiesa del vecchio protettore della Citt\u00e0, San Felice. Per quanto riguarda i divertimenti, nel Parco de la Devesa, vengono allestiti degli stand chiamati \"les barraques\", ed un palco per concerti, dove i giovani si ritrovano per festeggiare finop a notte tarda, durante l'arco di tutta la settimana. Durante la settimana, tra le varie manifestazioni ne viene organizzata una particolare chiamata \"CorreFoc\": nei vicoli del \"Barri Vell\", alcuni cittadini scelti, travestiti da diavoli mettono in scena una sfilata nella quale vengono coinvolti anche gli spettatori. I diavoli con delle fiaccole e dei fuochi artificiali inseguono le persone del pubblico nel tentativo di \"bruciarli\". \u00c8 consigliabile abbigliarsi con vestiti vecchi se si vuole assistere allo spettacolo, per evitare di rovinarsi gli abiti. Questo genere di manifestazione \u00e8 tipicamente catalana e si svolge unicamente nei paesi di questa regione e viene ripetuta in diversi periodi dell'anno.\nSi tratta di una festa recente, di carattere promozionale, turistico e commerciale, che si celebra la terza settimana di maggio. Venne istituita nel 1955 con una semplice esposizione di fiori dalla chiesa di Sant Dom\u00e8nec (l'attuale Teatro Municipale), organizzata dalle donne della citt\u00e0. Col passare del tempo la mostra cominci\u00f2 ad evolversi, fino a trasformarsi in una mostra di creazioni artistiche floreari allestite nella stessa chiesa sconsacrata. Verso la met\u00e0 degli anni novanta, il municipio decise di convertire quella mostra focalizzata a Sant Dom\u00e8nec in un'esposizione allargata a tutta la citt\u00e0: ai monumenti ed ai cortili interni (aperti al pubblico per l'occasione) pi\u00f9 belli del centro storico, nacque cos\u00ec l'attuale \"Temps de flors de Girona\". Gli allestimenti vengono creati direttamente da artisti locali, con delle vere e proprie opere scenografiche presenti nei vari luoghi storici della citt\u00e0."}
{"id": "99282", "revid": "3558", "url": "https://it.wikipedia.org/wiki?curid=99282", "title": "Simeon Poisson", "text": ""}
{"id": "99287", "revid": "767487", "url": "https://it.wikipedia.org/wiki?curid=99287", "title": "Villa del Tellaro", "text": "La villa del Tell\u00e0ro \u00e8 una ricca residenza extraurbana della tarda et\u00e0 imperiale romana, che si trova nei pressi di Noto, nella provincia di Siracusa.\nStoria e descrizione.\nI resti, rinvenuti a partire dal 1971, si trovano in un fertile comprensorio agricolo, su una bassa elevazione presso il fiume Tellaro, sotto una masseria sette-ottocentesca.\nIl corpo centrale della villa, pi\u00f9 piccola di quella di Patti, si articola intorno ad un vasto peristilio. Il tratto del portico sul lato settentrionale presentava una pavimentazione a mosaico con festoni d'alloro che formano cerchi e ottagoni con i lati inflessi includenti motivi geometrici e floreali e su di esso si affacciano altri due ambienti che conservano i mosaici figurati.\nNel primo di questi ambienti il mosaico, molto danneggiato, conserva un pannello con la scena del riscatto del corpo di Ettore: Ulisse, Achille e Diomede, identificati da iscrizioni in greco, sono impegnati nella pesatura del cadavere dell'eroe. La figura di Priamo \u00e8 perduta; il corpo di Ettore, frammentario, si trovava su un piatto della bilancia; l'oro del riscatto era nell'altro piatto. Quest'episodio, non ricordato nell\u2019\"Iliade\" di Omero, deriva probabilmente da una tragedia di Eschilo. Il pavimento musivo del secondo ambiente presenta una scena di caccia, con un banchetto all'aria aperta tra gli alberi ed una figura femminile interpretata come personificazione dell'Africa.\nLe scene del secondo ambiente richiamano i mosaici di caccia della Villa del Casale a Piazza Armerina, ma con figure pi\u00f9 stilizzate e bidimensionali, dalle proporzioni incerte, che rendono l'effetto grandemente diverso. Probabilmente i mosaici sono opera di maestranze africane.\nSulla base dell'evidenza numismatica, i mosaici vennero realizzati dopo la met\u00e0 del IV secolo d.C.\nLa villa oggi.\nLa villa del Tellaro \u00e8 stata oggetto negli ultimi anni di un rinnovato interesse, grazie soprattutto ad una serie di progetti di ristrutturazione e riqualificazione dell'area interessata. Il 15 marzo 2008, oltre trenta anni dopo gli scavi, la villa del Tellaro \u00e8 stata finalmente inaugurata e resa fruibile al pubblico.\nAlle spalle della Villa cominciano gli splendidi e talvolta antichi vigneti, dove ancora oggi si coltivano le tradizionali uve del territorio: nero d'Avola, moscato e albanella (o albanello) sempre pi\u00f9 difficile da trovare."}
{"id": "99288", "revid": "1573940", "url": "https://it.wikipedia.org/wiki?curid=99288", "title": "Sahathor", "text": "Secondo il Canone Reale si tratterebbe del ventiduesimo sovrano.\nBiografia.\nProbabilmente fratello di Neferhotep I. Del suo regno, durato forse 3 anni, non sappiamo praticamente nulla. Il nome compare in alcuni elenchi di membri della famiglia reale.\n\u00c8 probabile che abbia regnato su tutto l'Egitto tranne che sul 6\u00ba distretto dell'Basso Egitto dove, a Xois, si era ormai insediato un sovrano della XIV dinastia e sulla zona intorno ad Avaris, sempre nella regione del delta del Nilo, dove si sta ormai concentrando il potere delle genti di stirpe asiatica migrate in Egitto nei decenni precedenti.\nIl regno di Sahathor \u00e8 documentato a livello archeologico da alcuni rilievi rupestri sull'isola di Sehel e nello Uadi Hammamat e da due statue del tempio di Hekaib ad Elefantina.\nSi ritiene che il glifo\nN5\nche precede il nome sia un errore di trascrizione dello scriba ramesside che ha compilato il papiro (Canone Reale), errore generato dalla circostanza che la maggior parte dei prenomen di questa parte della lista iniziano appunto con tale glifo."}
{"id": "99290", "revid": "394", "url": "https://it.wikipedia.org/wiki?curid=99290", "title": "Alcoolismo", "text": ""}
{"id": "99292", "revid": "123254463", "url": "https://it.wikipedia.org/wiki?curid=99292", "title": "Arcangelo Ghisleri", "text": "Biografia.\nEbbe i natali nel comune di Persico, pi\u00f9 precisamente nella Cascina Sant'Alberto nei pressi di Persichello.\nNel 1867 fond\u00f2 a Cremona la Societ\u00e0 dei Liberi Pensatori, che nel 1875 conflu\u00ec nell'Associazione Nazionale del Libero Pensiero \"Giordano Bruno\", di chiare simpatie democratiche e repubblicane, nel 1878 fu iniziato in Massoneria, l'anno seguente entr\u00f2 nella Loggia \"Pontida\" di Bergamo e nel 1906 fu affiliato alla Loggia \"Carlo Cattaneo\" di Milano.\nNel 1887 Ghisleri diede alle stampe una nuova rivista mensile, \"Cuore e critica\", rivolta all'educazione civile e agli studi sociali ed espressione di un'avanguardia intellettuale impegnata nella costruzione di una coscienza repubblicana e progressista.\nDella rivista era redattore Filippo Turati e collaboratori, tra gli altri, Giovanni Bovio, Leonida Bissolati, Andrea Costa, Napoleone Colajanni, Mario Rapisardi, Gabriele Rosa, E. Praga, Camillo Prampolini e T. Galimberti. Sorta a Savona, nell'ottobre 1888 la redazione della rivista si trasfer\u00ec a Bergamo, in coincidenza con il trasferimento del Ghisl\u00e8ri al liceo Sarpi di quella citt\u00e0. Nel 1890 Ghisleri lasci\u00f2 prima la redazione e poi la direzione a Turati, che trasform\u00f2 il nome della testata in \"Critica sociale\", trasformandola in una rivista di chiara ispirazione socialista.\nDopo l'abbandono di \"Cuore e critica\" si dedic\u00f2 con assiduit\u00e0 agli studi di geografia e di cartografia, che aveva cominciato a coltivare quando insegnava a Matera. Allora si era sentito mortificato nel constatare che nelle scuole italiane venivano adottati atlanti stranieri, assai carenti nel trattare la geografia storica dell'Italia. Dopo aver pubblicato il \"Piccolo manuale di geografia storica\" (Bergamo 1889) volle perci\u00f2 cimentarsi in un'impresa che non era mai stata tentata: la realizzazione di un testo-atlante che desse il dovuto rilievo all'evoluzione storico-geografica dell'Italia. Al progetto fu interessato lo stabilimento \"Fratelli Cattaneo di Bergamo\" che, grazie al successo delle iniziative editoriali promosse da Ghisleri, si trasform\u00f2 in \"Istituto italiano d'arti grafiche\" e s'impose nel settore della cartografia.\nGhisleri concep\u00ec il suo atlante in modo da offrire per una stessa regione molteplici carte e cartine con le denominazioni e le divisioni topografiche proprie di ogni epoca. L'apparizione nel 1892 dell'atlante fu salutata dalle lodi di esperti e studiosi, ma suscit\u00f2 anche riserve di parte del mondo accademico, che rimproverava al Ghisleri superficialit\u00e0 e la commistione tra la geografia fisica e la storia dei popoli, delle civilt\u00e0, delle esplorazioni, dei commerci. Commistione del resto ricercata dal Ghisleri che, in polemica con il tradizionale approccio alla geografia e senza sentirsi condizionato dai limiti angusti dei programmi scolastici di allora, perseguiva metodi nuovi nello studio e nell'insegnamento della materia. Realizz\u00f2 inoltre numerose cartografie dell'Africa\nNel triennio 1898-1901 tenne la cattedra di filosofia e storia nel Liceo di Lugano. Giornalista, fu direttore di \u00abLa geografia per tutti\u00bb (1891-1895) e \u00abLe comunicazioni di un collega\u00bb (1894-1911).\nDi idee mazziniane, recepite soprattutto nella versione che ne proponeva Aurelio Saffi, in campo politico fu vicino ai movimenti rivoluzionari e nel 1895 collabor\u00f2 con Giuseppe Gaudenzi alla fondazione del Partito Repubblicano Italiano. Tuttavia Ghisleri non fu un ideologo sistematico: una sistematizzazione del suo pensiero \u00e8 soprattutto opera di Giovanni Conti.\nDiresse la rivista \"Preludio\" di stampo filosofico positivista e progressista. Nel 1901 diresse per alcuni mesi il quotidiano \"L'Italia del popolo\".\nNel 1903, al VII Congresso del Partito Repubblicano, tenuto a Forl\u00ec, intervenne con una relazione su \"La questione meridionale e la sua logica soluzione\".\nMor\u00ec a Bergamo nel 1938.\nL'archivio di Ghisleri fu ritrovato da Pier Carlo Masini ed \u00e8 depositato presso la Domus Mazziniana di Pisa."}
{"id": "99293", "revid": "1762097", "url": "https://it.wikipedia.org/wiki?curid=99293", "title": "Villa di Patti", "text": "La villa romana di Patti, \u00e8 una residenza extraurbana di epoca romana, che si trova a Patti, comune italiano della citt\u00e0 metropolitana di Messina in Sicilia.\nNel corso degli anni settanta due importanti scoperte hanno gettato nuova luce sulla realt\u00e0 del latifondo tardo romano, consentendo di collocare in una pi\u00f9 chiara prospettiva storica anche la grande villa del Casale di Piazza Armerina. Grandioso esempio di villa suburbana rinvenuta lungo lo sviluppo dell'attuale Strada Statale 113, verosimilmente come altri insediamenti coevi, insistente a ridosso del primitivo tracciato della Consolare Valeria sulla tratta viaria \"Messana\" - \"Mylae\" - \"T\u00fdndaris\" - \"Pactae o Pactis\" - \"Alesa Arconidea\" - \"Cephaloedium\" - \"Thermae Himerae\" - \"Panormos\" - \"Drepanon\".\nStoria.\nEpoca romana.\nLe fonti storiche riconducono ad un evento sismico, tra quelli documentati in quel periodo, come causa che in epoca romana determin\u00f2 un'improvvisa interruzione per probabile distruzione. In epoca romana la costruzione o l'espansione dell'edificio si arrest\u00f2, attribuendo l'evento al terremoto di Creta del 365 descritto dallo storico romano Ammiano Marcellino, avvenimento comune alla parziale demolizione della vicina villa romana di San Biagio, e alla devastante frana che determiner\u00e0 il collasso e conseguente sprofondamento della citt\u00e0 di Tindari, e al tramonto della civilt\u00e0 legata alla fiorente \"Colonia Tyndaritana\" ad essa collegata.\nEpoca contemporanea.\nLa villa romana di Patti \u00e8 stata scoperta nel 1973, durante i lavori di costruzione di un tratto d'autostrada, quando due piloni hanno distrutto parte del lato nord della villa a 6\u00a0km di distanza da Tindari. Anche se le operazioni di scavo sono tuttora in corso e molti vani attendono di essere scavati fino al livello del pavimento, la configurazione generale della villa \u00e8 piuttosto chiara.\nVilla.\nLa parte esplorata corrisponde al nucleo centrale della villa, con al centro una corte a peristilio intorno alla quale ruota la zona residenziale della villa. I vani maggiormente rappresentativi, tipici dell'edilizia privata tardoantica, sono costituiti dall'aula absidata, che si apre al centro dell'ala ovest e dal triconco, vero punto focale dell'ala sud, che dal peristilio guarda verso il mare. Il mosaico dell'aula absidata \u00e8 andato distrutto, nonostante le pavimentazioni del peristilio e quelli del triconco non siano in ottimo stato di conservazione sono comunque distinguibili varie figure tipiche dei mosaici risalenti al periodo storico.\nIl mosaico del peristilio consiste in una griglia di pannelli quadrati inseriti in una cornice continua di ghirlande d'alloro arricchite da motivi ornamentali e floreali. Il mosaico del triconco presenta medaglioni circolari e ottagoni dai lati curvilinei includenti protomi animali. Il livello non elevatissimo tanto del disegno quanto della policromia sembrano indicare nel mosaico il prodotto di un'officina siciliana piuttosto che africana. Ulteriori risultati delle indagini di scavo saranno fondamentali per definire con maggior precisione la cronologia della villa che, sorta nel IV secolo, fu distrutta da un violento terremoto intorno al 400.\nSuccessivamente al sisma, in et\u00e0 bizantina, tra VI e VII secolo, i resti della villa furono in parte riabitati, e ristrutturati: a questa fase insediativa appartengono una serie di tombe a fossa in muratura. Sia i corredi sia i materiali ceramici e numismatici dei corrispondenti livelli abitativi consentono di definire un protrarsi dell'abitato almeno sino al X secolo.\nAntiquarium.\nIl piccolo \"antiquarium\" aperto nel gennaio 2001, offre delle testimonianze di cultura materiale delle varie fasi abitative della villa, soprattutto le diverse classi ceramiche, quali terra sigillata africana e di altre fabbriche, lucerne, ceramica da cucina, ceramica comune di diverse tipologie, anfore, dolii ecc., ma anche terrecotte figurate e, fra le altre classi di manufatti, oreficerie, monete, una tessera da circo a rilievo in bronzo etc. Sono anche esposti manufatti in marmo di particolare pregio dalle decorazioni, soprattutto architettoniche, della villa del IV secolo e di quella precedente: mensole architettoniche, un capitello corinzieggiante, una lastra con figurazione a rilievo (una donna e una Nike che compie una libagione presso un altare), un altorilievo con una figura panneggiata in trono, un torso maschile ecc. L'esposizione \u00e8 didatticamente arricchita da pannelli con planimetrie delle varie fasi della villa e ricca documentazione fotografica."}
{"id": "99297", "revid": "1870773", "url": "https://it.wikipedia.org/wiki?curid=99297", "title": "Segnale stradale", "text": "Il segnale stradale \u00e8 un dispositivo atto a indicare una prescrizione, un avvertimento o un'indicazione a tutti i veicoli circolanti e ad ogni altro utente della strada.\nDescrizione.\nLa segnaletica \u00e8 il linguaggio con il quale l'amministratore di una strada comunica agli utenti la disciplina della circolazione: regole, pericoli, indicazioni ed informazioni utili. Per conseguire l'abilitazione alla guida di veicoli (patente di guida) \u00e8 richiesto obbligatoriamente di imparare tale \"linguaggio\". Senza l'apposizione della segnaletica (o con un'apposizione errata o difforme da quanto stabilito dalle Norme), non possono essere correttamente applicate le \"regole\" della circolazione stradale.\nCome le note musicali, quello della segnaletica stradale \u00e8 uno dei linguaggi pi\u00f9 diffusi al mondo, ci\u00f2 fa s\u00ec che una figura ottagonale con la scritta STOP significhi per quasi tutta l'umanit\u00e0 \"fermarsi e dare la precedenza\", cos\u00ec come la luce \"rossa\" del semaforo e come gli altri \"segni\" adottati convenzionalmente sulle strade italiane hanno significati comuni a quasi tutta l'umanit\u00e0. La segnaletica stradale \u00e8 regolata da Leggi e costruita con l'impiego di materiali tecnologicamente sofisticati, quali pellicole rifrangenti con microsfere o con microprismi (per consentirne la percezione di notte come di giorno), applicate a supporti (che ne consentono l'ancoraggio ai sostegni) grazie ad adesivi speciali.\nSi pu\u00f2 dire che la segnaletica stradale \u00e8 vecchia quasi quanto le strade stesse, infatti gi\u00e0 ai tempi dell'Impero Romano, lungo le strade appena costruite, ogni milium (cio\u00e8 cinquemila \"pes\" o mille \"passus\" secondo le unit\u00e0 di misura del tempo) veniva posta ai bordi della carreggiata una pietra cilindrica (la pietra miliare) alta anche 3 o pi\u00f9 metri, sulla quale erano incise le miglia percorse dalla citt\u00e0 precedente, quelle mancanti alla successiva, oltre che la distanza da Roma (\"\"Tutte le strade portano a Roma\"...\").\nSembra altres\u00ec che gi\u00e0 nel Medioevo fosse abitudine l'apporre su pali di legno, situati sugli incroci di vie, dei cartelli indicanti la direzione da prendere per giungere alle varie citt\u00e0.\nNaturalmente la necessit\u00e0 di indicazioni stradali, non pi\u00f9 solamente di direzione o distanza ma anche di prescrizione, \u00e8 enormemente cresciuta con l'invenzione dell'automobile; infatti gi\u00e0 nel 1908 si \u00e8 tenuto il primo \"Congresso Mondiale delle strade\" dove sono state stilate le linee guida per la segnaletica stradale moderna. Da questo congresso \u00e8 nata l'Associazione Mondiale della Strada (AIPCR) che raggruppa ad oggi 108 Governi; con cadenza quadriennale si svolgono nuovi Congressi al fine di migliorare sempre pi\u00f9 la sicurezza stradale, garantita anche dalla presenza e dal rispetto di una corretta segnaletica.\nNaturalmente dall'inizio del secolo scorso ad oggi ci sono state continue evoluzioni ed altrettante ci saranno in futuro; al giorno d'oggi i segnali stradali possono essere in ogni caso divisi in alcune categorie:\nSegnaletica stradale nel mondo.\nPer una comparazione delle diverse modalit\u00e0 di applicazione della segnaletica stradale in alcuni paesi del mondo si veda anche: \nN.B.: i titoli in corsivo sono reindirizzamenti"}
{"id": "99305", "revid": "287204", "url": "https://it.wikipedia.org/wiki?curid=99305", "title": "UML (disambigua)", "text": ""}
{"id": "99310", "revid": "1543377", "url": "https://it.wikipedia.org/wiki?curid=99310", "title": "Mancala", "text": "Il nome mancala (talvolta riportato come mankala o manqala) si riferisce a una famiglia di giochi da tavolo astratti, diffusi in gran parte del mondo (specialmente in Africa, in Medio Oriente, in alcune zone del Sudest asiatico e in America centrale) e spesso indicati anche come giochi di semina. Si pu\u00f2 avere un'idea del numero e della diversit\u00e0 dei giochi di questa famiglia, nonch\u00e9 della forte connotazione geografica delle varianti, attraverso il paragone con i giochi di carte. Per quanto riguarda invece il ruolo che i giochi mancala ricoprono nella societ\u00e0 di molte regioni africane e asiatiche, l'analogia pi\u00f9 calzante col mondo occidentale \u00e8 probabilmente quella con gli scacchi. Fra i giochi pi\u00f9 diffusi della famiglia si possono citare il Wari, l'Omweso e il Bao.\nMolti autori di giochi si sono cimentati nella creazione di nuovi mancala. Un importante \"mancala moderno\", che contende il titolo di mancala pi\u00f9 famoso persino al Wari, \u00e8 il Kalah. Per un elenco di giochi della famiglia dei mancala, vedi lista di mancala.\nNomi.\nVi \u00e8 un diffuso fraintedimento secondo cui esisterebbe \"un particolare\" gioco dal nome mancala. Questo errore \u00e8 stato alimentato, in parte, dal fatto che case editrici occidentali hanno commercializzato sotto questo nome alcuni particolari giochi della famiglia. Anche in letteratura vengono usate spesso espressioni improprie come \"varianti del mancala\", che sottintendono che esista un gioco principale da cui gli altri sono derivati.\nIn realt\u00e0, il nome \"mancala\" \u00e8 un termine arabo che indica alcuni giochi di questa famiglia; tuttavia, il termine (diffuso per esempio in Siria, Libano ed Egitto) non viene usato in modo coerente (cio\u00e8 non indica esattamente \"lo stesso gioco\") neppure da queste popolazioni. La parola sembra derivare dall'arabo \"naqala\" (letteralmente: \"spostare\"), a cui corrisponde anche il swahili \"mankelah (non esiste in swahili!)\".\nNon \u00e8 certamente facile stabilire una nomenclatura precisa dei giochi mancala; gli stessi giochi hanno diversi nomi in diverse regioni, e le varianti anche sottili sulle regole sono in tal numero da eludere qualsiasi tentativo di classificazione \"definitiva\". In alcuni casi, addirittura, allo stesso gioco vengono attribuiti nomi diversi a seconda che a giocarlo siano gli uomini o le donne. Esiste anche una certa difficolt\u00e0, da parte dei ricercatori in questo campo, a separare chiaramente quelle che sono le \"regole\" del gioco (nel senso che si d\u00e0 in occidente a questo termine) rispetto, per esempio, a preferenze nella disposizione iniziale dei pezzi o implicazioni strategiche.\nI nomi dei giochi della famiglia sono spesso una mera esplicitazione dei pezzi che si usano per giocarlo. Per esempio, dallo swahili \"mbao\" (\"tavola\") derivano i nomi Bao (\"tavoliere\") e Ambao, e da \"mchezo\" (\"gioco\") deriva Omweso; Wari significa \"case\". Altri nomi si riferiscono alle azioni tipiche del gioco, come \"contare\", \"seminare\", o, come si \u00e8 detto sopra per la dizione araba, \"spostare\".\nOgni voce elencata nella lista di mancala riporta le principali denominazioni del gioco corrispondente.\nConcetti generali.\nTavoliere e pezzi.\nI mancala sono basati su un tavoliere piuttosto semplice, con una serie di buche solitamente dette \"case\" (o \"pozzi\"), disposte in un certo numero di file (solitamente due o quattro) di pari lunghezza. Il numero di case per fila \u00e8 anch'esso variabile; le varianti pi\u00f9 frequenti sono 6, 8 o 10. In alcuni casi, alle estremit\u00e0 del tavoliere sono presenti buche pi\u00f9 grandi dette \"granai\", che possono servire per riporvi i pezzi a fine partita o le catture (vedi pi\u00f9 avanti); i granai hanno anche una funzione esplicita nelle regole di alcuni giochi. Il tavoliere pu\u00f2 essere fatto di legno o di qualsiasi altro materiale, o semplicemente essere realizzato scavando le buche nella sabbia.\nGli antropologi utilizzano spesso una tassonomia dei mancala basata proprio sul numero delle file; si parla cos\u00ec di Mancala II, Mancala III e Mancala IV per i mancala a due, tre o quattro file rispettivamente. La figura a fianco mostra un tavoliere di Mancala II, quale usato per esempio dal Wari, con granai laterali. (I granai non hanno alcuna funzione nel Wari, vengono forniti solo come luogo in cui deporre i semi non in gioco, e pertanto possono essere assenti; altri giochi ne fanno invece uso).\nLa maggior parte dei mancala moderni sono di tipo Mancala II o Mancala IV, ma vi sono indicazioni che i giochi pi\u00f9 antichi della famiglia fossero Mancala III (vedi \"Storia\"). La maggior parte dei Mancala III sopravvive nel Corno d'Africa in numerosissime varianti, collettivamente indicate con il nome Selus. Fra i mancala moderni esiste anche qualche esempio di Mancala I.\nI pezzi sono normalmente semi; in Africa e Centroamerica si usano soprattutto semi di alberi del genere \"Caesalpinia\", per esempio della \"Ceasalpinia bonduc\" (che ad Antigua viene chiamato \"albero del Warri\"). In alternativa si possono usare fagioli, pietre, piccole conchiglie o altri oggetti di dimensioni analoghe. I pezzi sono tutti uguali e vengono piazzati nelle case. Il modo in cui i pezzi sono piazzati inizialmente nelle case \u00e8 estremamente variabile, e in molti casi non \u00e8 neppure chiaro se la collocazione iniziale debba considerarsi parte delle regole del gioco o se i giocatori siano liberi di sceglierla a piacere (in modo analogo a quello in cui, in alcuni giochi di carte come il dernier, il mazziere decide liberamente il numero di carte da distribuire a ogni giocatore).\nNei tavolieri a due file, ogni giocatore \"possiede\" la fila pi\u00f9 vicina, ma i pezzi possono essere spostati da una fila all'altra; nei tavolieri a quattro file, ogni giocatore possiede le due file pi\u00f9 vicine, e solitamente muove i propri pezzi solo nell'ambito delle proprie file.\nLa semina.\nI giocatori muovono a turno. La dinamica generale della \"mossa\", che viene spesso detta \"semina\", consiste nel prelevare tutti i pezzi presenti in una certa casa (di solito scelta fra quelle di propriet\u00e0 del giocatore e occupate da un certo numero minimo di pezzi), e depositarli nelle case adiacenti, uno per casa. Se la semina non si conclude nella fila in cui ha avuto inizio, essa prosegue in un'altra fila, tipicamente descrivendo un movimento \"circolare antiorario\". Cos\u00ec, una semina procede generalmente verso destra nella fila pi\u00f9 vicina al giocatore e, arrivata al termine della fila, prosegue nella fila adiacente da destra verso sinistra. Nei mancala a due file, il movimento pu\u00f2 attraversare l'intero tavoliere; in quelli a quattro, esso \u00e8 limitato alle due file di propriet\u00e0 del giocatore che sta muovendo.\nLa semina pu\u00f2 essere \"semplice\", ovvero concludersi con l'ultimo pezzo deposto in una casa, oppure \"a staffetta\". In quest'ultimo caso (tipico per esempio del Bao) se l'ultimo pezzo viene deposto in una casa gi\u00e0 occupata, il giocatore preleva immediatamente il contenuto di tale casa e prosegue la semina con i pezzi raccolti; il procedimento pu\u00f2 ripetersi. Questo genere di semina pu\u00f2 portare turni di gioco estremamente lunghi, che sconvolgono completamente l'equilibrio del tavoliere. La capacit\u00e0 di prevedere gli effetti di una semina a staffetta \u00e8 una delle qualit\u00e0 che contraddistinguono i \"guru\" del Bao.. Nei mancala indiani come l'Ali Guni Mane, la semina a staffetta prosegue non con i semi presenti nella casa in cui la semina iniziale \u00e8 terminata, bens\u00ec con quelli presenti nella casa successiva (regola nota come \"pussa-kanawa\").\nLa cattura.\nLo scopo generale della semina \u00e8 di solito la \"cattura\", ovvero l'acquisizione, o eliminazione dal gioco, di pezzi dell'avversario. Le regole della cattura sono uno degli aspetti pi\u00f9 variabili. In alcuni giochi, per esempio, una semina che termini in una casa avversaria porta alla cattura dei pezzi presenti in quella casa; oppure, una semina che termini in una casa \"vuota\" comporta la cattura dei pezzi presenti nella casa avversaria antistante (eventualmente sotto alcune condizioni aggiuntive circa il numero di pezzi presenti in tale casa). In altri casi ancora, vengono catturati i pezzi presenti nelle case che, in seguito alla semina, vengono a contenere un certo numero di pezzi.\nI semi catturati vengono talvolta eliminati dal gioco e talvolta deposti nelle file del giocatore che ha eseguito la cattura. Nei giochi in cui le file terminano in un \"granaio\" (una casa pi\u00f9 grande), questo ha di solito la funzione di accogliere i pezzi catturati. In genere (per esempio in tutte le varianti giocate in Africa a nord del Sahara), il granaio pu\u00f2 essere comunque visitato dalle semine come qualunque altra casa.\nDal fatto che in tutti (o quasi) i mancala le operazioni fondamentali sono quella di seminare (e quindi contare) e quella di catturare deriva l'espressione \"count and capture\" (\"conta e cattura\") usata talvolta nella letteratura inglese per riferirsi ai mancala.\nObiettivo del gioco.\nLo scopo del gioco \u00e8 solitamente quello di catturare pi\u00f9 pezzi dell'avversario, o mettere l'avversario nella condizione di non avere pi\u00f9 alcuna mossa legale a disposizione (per esempio perch\u00e9 tutte le sue case sono vuote o non contengono il numero minimo di pezzi richiesto per iniziare una semina).\nQuando il gioco termina perch\u00e9 tutte le case di un giocatore sono vuote, si parla di \"carestia\".\nIn molti mancala esiste anche la possibilit\u00e0 che il gioco termini in una situazione di \"stallo\", ovvero in cui le mosse possibili si ripetono all'infinito, in una sequenza \"circolare\". In tal caso, spetta ai giocatori decretare che il gioco \u00e8 concluso (ed eventualmente procedere al conteggio dei pezzi catturati). Come curiosit\u00e0, si pu\u00f2 notare che una sequenza circolare di mosse corrispondente allo stallo pu\u00f2 essere, in alcuni mancala, anche molto lunga; cosicch\u00e9, si possono verificare situazioni in cui \u00e8 \"estremamente difficile\" riconoscere uno stallo. Proprio per questo motivo lo stallo non viene normalmente considerato come un \"fatto\" osservabile (come per esempio negli scacchi), quanto piuttosto un \"accordo\" fra i giocatori.\nAltre regole.\nSebbene in molti mancala l'obiettivo del gioco sia quello di rubare tutti i pezzi all'avversario, ottenendo una vittoria per \"carestia\", molti mancala \"vietano\" esplicitamente mosse che portino alla carestia dell'avversario, a meno che tali mosse non siano \"obbligate\" (ovvero, che non vi siano alternative).\nDi solito la sconfitta per carestia viene decretata all'inizio del turno del giocatore sconfitto; in questo caso, se un giocatore termina il proprio turno in situazione di carestia (avendo compiuto una semina che ha portato tutti i suoi pezzi nelle file dell'avversario), la sconfitta pu\u00f2 essere ancora evitata se l'altro giocatore, al proprio turno, esegue una semina che riporta alcuni semi nelle file del giocatore in carestia, salvandolo dunque \"in extremis\". In moltissimi mancala, anzi, questo salvataggio in extremis dell'avversario (detto \"dar da mangiare\") \u00e8 \"obbligatorio\" se possibile. Non \u00e8 difficile leggere in questa regola tracce di una filosofia di solidariet\u00e0 nelle civilt\u00e0 agricole in cui i mancala hanno avuto origine (vedi \"Storia\").\nSolitari.\nCome \u00e8 avvenuto per le carte da gioco in occidente, anche per i tavolieri da mancala sono stati inventate nel tempo diverse forme di solitario. I solitari sono particolarmente diffusi nei paesi arabi (per esempio in Sudan; vedi lo El Arnab), ma se ne trovano anche presso altre culture (lo Tchuca ruma \u00e8 un mancala per un giocatore originario dell'India).\nStoria e diffusione.\nLa storia dei mancala non \u00e8 chiara. La similitudine di molti aspetti del gioco con l'attivit\u00e0 agricola, e la semplicit\u00e0 del tavoliere e dei pezzi, il grande numero di varianti e la loro diffusione nel mondo fanno pensare a un'origine estremamente antica; secondo alcuni, forse, prossima alle origini stesse della civilt\u00e0.\nSecondo un articolo apparso sulla rivista \"Time\" il 14 giugno 1963, \"due file di sei fori, accompagnate alle estremit\u00e0 da due fori di dimensioni maggiori, sono scolpite su un grande blocco di roccia nell'antica citt\u00e0 di Aleppo, in Siria. Lo stesso schema si ritrova scolpito sulle colonne del tempio di Karnak, in Egitto, e appare nelle antiche pitture tombali della valle del Nilo. Lo stesso disegno \u00e8 scolpito nel Teseo di Atene, e su diverse rocce lungo le vie percorse dalle carovane del mondo antico. Oggi analoghe file di fori si trovano in tutta l'Asia e l'Africa, scavati nel terreno, incisi in legni rari o nell'avorio\". Anche se non tutte queste affermazioni sono state confermate, questo pu\u00f2 dare, almeno grossolonamente, l'idea dell'et\u00e0 della famiglia dei mancala.\nIl luogo di origine fu probabilmente l'Africa, forse il Nord, e una collocazione temporale verosimile potrebbe essere fra i 1000 e i 3000 anni fa. Un tavoliere per un Mancala III fu rinvenuto nella Piramide di Cheope. Che il gioco venga dall'Africa sembra anche essere attestato dall'enorme diffusione dei mancala in tutto il continente: praticamente ogni popolazione africana gioca un mancala, o pi\u00f9 di uno. Nel Nord-Ovest si gioca a Wari (la variante pi\u00f9 nota e diffusa), anche noto (talvolta con varianti locali delle regole) come Awari, Awele, Wouri, Ourin, Oware e cos\u00ec via; in Africa orientale subsahariana, in particolare in Kenya e Tanzania, il mancala pi\u00f9 diffuso \u00e8 il Bao (uno dei mancala pi\u00f9 complessi), e giochi simili si trovano in tutta l'Africa bantu (per esempio il \"bawo\" in Malawi, lo Omweso, il Bao Kiarabu, lo Endodoi dei Masai); in Nigeria si gioca ad Ayoayo o Adi; e la lista dei nomi e delle varianti continua (Woro, Kbo, Layli, Adji, Gabata, Hus, Ayo, Kale, Aghi, Kigogo, Ajua, Ndoto, Soro, Mulabalaba, e cos\u00ec via).\nI mancala sono piuttosto diffusi anche in Medio Oriente, India e Indonesia. L'origine araba del nome \"mancala\" fa pensare che gli arabi ne siano stati fra i maggiori esportatori, portandolo dall'Africa all'Asia; la prima testimonianza scritta a proposito dei mancala risale proprio ai testi religiosi medioevali arabi. Anche nel Sudest asiatico il gioco esiste in numerose varianti e con molti nomi, come Congklak, Dacon, Dentuman lamban, Mokaotan, Maggaleceng, Aggalacang e via dicendo.\nIn tempi pi\u00f9 recenti, principalmente in seguito alla tratta degli schiavi, il gioco si \u00e8 diffuso anche nelle Americhe, soprattutto nei Caraibi e nell'America centro-meridionale (negli Stati Uniti, agli schiavi neri venne in genere proibito di coltivare il ricordo di qualsiasi tradizione delle loro terre d'origine, e anche la cultura dei mancala si spense in questo modo). Nelle Americhe il mancala predominante \u00e8 il Wari, e suo discendente diretto \u00e8 il mancala americano.\nBench\u00e9 il gioco sia apparso diverse volte in Europa (\u00e8 noto che veniva giocato dai mercanti inglesi nel XVII secolo), la sua diffusione in questo continente \u00e8 stata sempre piuttosto limitata, con l'eccezione dei paesi baltici, in cui un tempo era un gioco molto popolare, noto col nome di \"Bohnenspiel\".\nI mancala nella societ\u00e0.\nIn Africa (soprattutto Africa nera), coerentemente con i valori tradizionali delle popolazioni locali, i mancala hanno spesso la funzione di fornire un momento di aggregazione e di conoscenza reciproca. Essi sono anche uno degli strumenti principali con cui insegnare l'aritmetica ai bambini.\nInoltre, sia nelle culture africane che in quelle afroamericane, ai mancala \u00e8 spesso associata una valenza simbolica, sociale o religiosa. In diverse lingue il gioco \u00e8 noto come \"semina magica\"; spesso \u00e8 legato ad auspici di buon raccolto (questo sia in Africa che, per esempio, nel sudest asiatico). A questo proposito, gli antropologi considerano interessante il fatto che, in quasi tutte le principali varianti, i giocatori in competizione siano comunque tenuti a proteggersi l'un l'altro dal pericolo della \"carestia\"; un caso abbastanza infrequente, fra i giochi antichi, di \"solidariet\u00e0\" codificata come regola.\nDai significati culturali attribuiti al gioco seguono anche una serie di vincoli su come, con chi e quando giocarlo. Nei paesi arabi come Siria ed Egitto, per esempio, gli uomini possono giocare solo contro gli uomini e le donne solo contro le donne; nelle Filippine, un uomo che perda contro una donna a Wari ritiene di aver subito una pesante onta. In certe zone del Corno d'Africa, come pedine si ritiene appropriato usare solo i semi di \"caesalpinia christa\"; secondo le leggende, infatti, questo albero fu creato dalle divinit\u00e0 al solo scopo di fornire i pezzi per il gioco, per cui non servirsi di questo dono sarebbe segno di irriconoscenza. Vi sono regioni in cui \u00e8 lecito giocare solo di giorno, poich\u00e9 di notte i tavolieri devono essere lasciati fuori dalla porta di casa, affinch\u00e9 gli spiriti possano giocare. In Suriname sopravvive la tradizione, originariamente africana, di giocare a Wari ai funerali, per tenere compagnia al defunto; e vi sono altri esempi di utilizzo del Wari in contesti cerimoniali o rituali, per esempio nei \"candombles\" brasiliani. Un analogo significato si dava storicamente anche al Congklak in Sulawesi (Indonesia): il Congklak era infatti giocato durante il periodo di lutto che seguiva alla morte di una persona cara (e il gioco era considerato tab\u00f9 in qualsiasi altra circostanza). Sono noti anche usi dei mancala a scopo divinatorio, per esempio nell'antica Giava.\n\u00c8 interessante notare che se i mancala hanno appassionato logici e matematici occidentali in quanto giochi a informazione completa, e quindi che si prestano a essere affrontati in modo scientifico, in gran parte delle culture africane si considera poco corretto, se non addirittura scortese, meditare troppo sulle proprie mosse. Non raramente i regolamenti ufficiali africani vietano di contare i pezzi nelle case; in Uganda si gioca a Omweso il pi\u00f9 velocemente possibile, e la pi\u00f9 piccola esitazione \u00e8 pagata con la sconfitta immediata a tavolino. Uno spettatore occidentale che osservi giocare i Masai, spesso, non \u00e8 in grado neppure di distinguere l'alternarsi dei turni. Molti di questi aspetti sono antitetici al normale atteggiamento occidentale verso i giochi astratti strategici (vedi il gioco degli scacchi), differenza che pu\u00f2 essere letta anche in chiave sociologica e antropologica.\nAnalisi e strategia.\nNella maggior parte dei mancala, la componente di fortuna \u00e8 del tutto assente; si tratta quindi di giochi a informazione perfetta. Nonostante i meccanismi piuttosto semplici su cui si fondano, la complessit\u00e0 di gioco dei mancala \u00e8 spesso notevole, soprattutto nelle varianti con semina a staffetta. I mancala hanno di conseguenza suscitato un certo interesse nei settori matematici della teoria dei giochi, teoria della complessit\u00e0 e in etnomatematica, ma anche in psicologia, oltre che, evidentemente, in antropologia.\nFra le considerazioni strategiche pi\u00f9 generali, si pu\u00f2 notare come sia fondamentale l'obiettivo di mantenere elevata la propria mobilit\u00e0, ovvero il numero di mosse che \u00e8 possibile fare senza seminare in nessuna delle buche dell'avversario (le cosiddette \"mosse in mano\"). Una mobilit\u00e0 maggiore di quella del proprio avversario pu\u00f2 infatti tradursi facilmente in un lauto bottino di catture. Le mosse che forniscono un vantaggio di mobilit\u00e0 sono spesso da preferirsi, nella strategia a lungo termine, a quelle che portano a catturare pezzi avversari.\nMancala moderni.\nAlcuni autori di giochi anche occidentali si sono cimentati nella progettazione di nuovi giochi di tipo mancala. Il pi\u00f9 celebre mancala moderno \u00e8 certamente il Kalah o \"Bantumi\"; moltissime fonti usano la parola \"mancala\" per riferirsi proprio a questo gioco. Il Kalah \u00e8 in effetti una versione semplificata del Congklak indonesiano. Altri autori hanno inventato giochi ispirati ai concetti di fondo dei mancala (in particolare semina e cattura) ma che presentano innovazioni sostanziali. Il \"gioco delle perle di vetro\" e Space Walk sono due esempi di mancala moderni che distinguono fra diversi tipi di pezzi (caratteristica che non appartiene a nessun mancala tradizionale). Fra i mancala moderni compare anche qualche solitario (per esempio El Mirall).\nA pi\u00f9 riprese, diverse case editrici di giochi hanno proposto i mancala come giochi in scatola; normalmente il gioco proposto \u00e8 il Wari o qualche sua variante minore. Nel 1962 il Wari o Oware fu pubblicato dalla 3M col nome Oh-Wah-Ree, in una veste grafica ispirata all'antico Egitto, e un tavoliere di forma insolita, con le case disposte a semicerchio. Un altro esempio \u00e8 Mandinka, prodotto dalla Milton Bradley nel 1978 (in questo caso, la veste grafica alludeva alle pitture tribali dell'Africa nera).\nCross-mancala.\nGli studiosi di Mancala hanno identificato una variazione delle regole che si pu\u00f2 applicare a qualsiasi Mancala, in genere con l'effetto di ridurre eventuali vantaggi o svantaggi legati al fatto di essere primo giocatore di turno. La regola generale viene identificata con l'espressione \"cross-mancala\" (\"Mancala incrociato\") e i giochi che ne derivano hanno un nome analogo: per esempio il cross-Wari (\"Wari incrociato\") \u00e8 il Wari con l'aggiunta della regola cross-Mancala. La regola stabilisce che una semina a partire da una buca con un numero dispari di semi venga fatta in senso \"orario\", mentre una a partire da una buca con un numero pari di semi venga fatta in senso \"antiorario\".\nBibliografia.\n\"Vedi anche le sezioni bibliografiche nelle voci per i vari giochi della famiglia (elencati in Lista di mancala)\"\nCollegamenti esterni.\n\"Vedi anche i collegamenti esterni nelle voci per i vari giochi della famiglia (elencati in Lista di mancala)\""}
{"id": "99311", "revid": "1684799", "url": "https://it.wikipedia.org/wiki?curid=99311", "title": "Acmonital", "text": "L'acmonital (abbreviazione di acciaio monetario italiano) \u00e8 un tipo di acciaio inox austenitico composto essenzialmente da ferro, cromo e nichel, quest'ultimo presente in proporzioni variabili. Contiene inoltre piccole percentuali di molibdeno e vanadio.\n\u00c8 stata una delle leghe usate in Italia per la coniazione delle monete a partire dal 1939, in particolare per quelle del valore di 20 centesimi, 50 centesimi, 1 e 2 lire. Anche le monete dell'Albania italiana da 0,2, 0,5, 1 e 2 lek erano realizzate in questa lega. La Repubblica Italiana ha inoltre utilizzato l'acmonital per le monete da 50 e 100 lire e per la parte esterna delle monete da 500 lire bimetalliche, per poi abbandonarne l'uso in seguito all'introduzione dell'euro.\nDel materiale esistono due diversi tipi:\nLe monete in acmonital del 1939 furono inizialmente coniate in AISI 304 amagnetico per poi venir fabbricate con AISI 430 ferromagnetico a partire dal 1940, nonostante fosse pi\u00f9 duro e quindi difficile da lavorare, a causa del costo elevato del nichel, proveniente dall'estero."}
{"id": "99323", "revid": "37401", "url": "https://it.wikipedia.org/wiki?curid=99323", "title": "Interprete", "text": ""}
{"id": "99339", "revid": "125201348", "url": "https://it.wikipedia.org/wiki?curid=99339", "title": "Partito Comunista Internazionalista", "text": "Il Partito Comunista Internazionalista (PCInt) \u00e8 un partito politico italiano fondato nel 1943, rendendolo di fatto il pi\u00f9 vecchio tra i partiti comunisti tuttora presenti in Italia.\nIl PCInt nacque nel Nord Italia per iniziativa di alcuni ex dirigenti del Partito Comunista d'Italia, tra i quali Onorato Damen, Mario Acquaviva e Rosolino Ferragni. Essi erano stati espulsi o estromessi per la loro adesione alle posizioni della sinistra comunista rappresentate da Amadeo Bordiga, uno dei cinque militanti che componevano il Comitato Centrale del PCd'I, in netto contrasto con la svolta della Terza Internazionale e con la \u00abcostruzione del socialismo in un solo Paese\u00bb. Un ruolo importante nei primi anni di vita dell'organizzazione lo ebbe anche Bruno Maffi, che era approdato alla sinistra comunista dopo un'iniziale adesione al Partito Socialista Italiano.\nStoria.\nInizi.\nIl PCInt nasceva con la prospettiva che la sconfitta militare, il peggioramento delle condizioni di vita e le crescenti tensioni sociali facessero maturare una situazione rivoluzionaria simile a quella del precedente dopoguerra, il cosiddetto biennio rosso. Nel periodo che si apre il 25 luglio 1943 i comunisti internazionalisti iniziano uno sviluppo in particolare a Torino, Milano, Parma, Firenze, Asti, Casale e Sesto San Giovanni. La compagine internazionalista comprendeva militanti italiani scarcerati e quelli che rientravano dall'estero, in particolare da Francia, Belgio e Svizzera.\nNel novembre 1943, dopo l'armistizio, usc\u00ec il primo numero clandestino di \"Prometeo\", organo del PCInt formalmente costituito. La rivista fu diffusa nelle fabbriche del Nord Italia, insieme a volantini e documenti. In questo tessuto industriale si andavano creando nuclei di agitazione e organizzazione. A differenza di altre formazioni radicali, come Bandiera Rossa a Roma, Brigata Partigiana Stella Rossa in Toscana e Stella Rossa a Torino, che vedevano nella vittoria del campo democratico \u201cil trionfo delle forze della civilt\u00e0\u201d, \"Prometeo\" denunci\u00f2 senza esitazioni la contrapposizione fascismo-democrazia, con conseguente condanna di ogni partigianesimo. Nelle indicazioni di \"Prometeo\" non vi era alcun indifferentismo, dal momento che non negava la lotta contro il nazismo e contro il fascismo; sottolineava tuttavia che \u201ccombattere il nazismo\u201d \u00e8 una cosa e \u201ccombattere il tedesco\u201d \u00e8 un'altra, avanzando la parola d'ordine: fraternizzazione dei proletari delle varie nazionalit\u00e0, antimilitarismo e lotta di classe, per diffondere il \"contagio della volont\u00e0 rivoluzionaria\", come scriveva \"Prometeo\" il 1\u00ba marzo 1944. Il senso profondo della posizione del PCInt rispetto al nazifascismo era il rifiuto dell'unit\u00e0 democratico-borghese contro la frazione fascista del capitalismo, per sostenere una rivoluzione proletaria contro il capitale e, quindi, contro il nazifascismo. Furono anni che videro il Partito Comunista Italiano di Palmiro Togliatti fortemente attivo contro le posizioni del partito degli internazionalisti: gli internazionalisti gli attribuiscono da sempre gli omicidi politici di Mario Acquaviva, militante di Casale Monferrato e Fausto Atti, ucciso a Trebbo di Reno, nel bolognese, nel 1945, mentre era, infermo, a letto, per mano di quelli che \"Battaglia comunista\" denunci\u00f2 essere \"sicari del PCI\". \"Battaglia\" denunci\u00f2 la volont\u00e0 di Palmiro Togliatti di eliminare fisicamente lo stesso Onorato Damen, sostenendo che egli avrebbe in tal senso chiesto autorizzazione al Comitato di Liberazione Nazionale.\nNel corso del 1944, l'organizzazione raggiunse circa duemila iscritti e pot\u00e9 costituire federazioni in alcune citt\u00e0 (consistenti quelle di Torino e Milano); furono costituiti \"gruppi di fabbrica\", in contrapposizione alle \"Commissioni interne\" promosse dal Partito Comunista Italiano. A partire dal giugno 1944 l'attivit\u00e0 si orient\u00f2 verso le formazioni partigiane, cercando di favorire una prospettiva anticapitalistica.\nDalla Liberazione al Primo Congresso.\nDopo la liberazione, prosegu\u00ec la crescita del partito che, in luglio, assunse una dimensione nazionale, grazie alla fusione con la Frazione di Sinistra dei Comunisti e dei Socialisti Italiani, che si era diffusa nell'Italia Centro-Meridionale. Dal maggio 1945 l'organo del partito divenne il nuovo giornale settimanale \"Battaglia Comunista\", mentre, dal luglio 1946, la testata \"Prometeo\" divenne la rivista teorica, con cadenza bimestrale.\nDal 28 dicembre 1945 al 1\u00ba gennaio 1946 si svolse a Torino il Convegno nazionale del partito, che vide la partecipazioni di delegazioni estere, dalla Francia e dal Belgio, composte da militanti italiani, emigrati durante il fascismo, come Ottorino Perrone, o francesi, belgi e spagnoli, che avevano aderito alla fine degli anni trenta e all'inizio degli anni quaranta alla Frazione di sinistra del PCd'I. In questo periodo cominci\u00f2 ad assumere particolare rilievo la collaborazione di Amadeo Bordiga che, sulla stampa del partito, pubblic\u00f2 importanti scritti, proposti nella rubrica \"Sul filo del tempo\".\nDopo un'iniziale estensione in molti ambienti proletari, nei centri industriali ma anche nelle campagne, i comunisti internazionalisti dovettero affrontare crescenti difficolt\u00e0 che, nel clima del bipolarismo Stati Uniti-URSS e a causa del maggiore peso comunicativo del PCI di Togliatti e Di Vittorio, riducevano sempre di pi\u00f9 gli spazi della loro attivit\u00e0.\nAl Primo Congresso (Firenze, maggio 1948), il clima politico era profondamente mutato rispetto a due anni prima: il passaggio del PCI all'opposizione, dal maggio 1947, svuot\u00f2 le sezioni dei comunisti internazionalisti e foment\u00f2 le polemiche, riguardanti in particolare la natura economica e sociale dell'URSS (definita \"capitalismo di Stato\"), le prospettiva della fase in corso e il ruolo dei sindacati, cui si aggiunse poi la questione nazionale e coloniale. La diaspora dei militanti durante il regime fascista e le diverse esperienze maturate minarono l'omogeneit\u00e0 del comune patrimonio teorico, che aveva il suo cardine nelle Tesi di Roma del 1922.\nIl PCint si present\u00f2 alle elezioni per l'Assemblea constituente del 1946 e alle elezioni per la Camera dei deputati del 1948 e raccolse alcune decine di migliaia di voti (soprattutto in Calabria e Lombardia: ad esempio voti in Calabria nel 1946, voti a Cremona nel 1946, voti a Milano nel 1948); la disputa elettorale, comunque, venne espressamente utilizzata non come via democratica al socialismo, ma come ulteriore cassa di risonanza della propria linea rivoluzionaria.\nLa scissione internazionalista del 1952.\nNel 1952 si consuma la prima scissione in ambito internazionalista dopo la Liberazione. Il dissenso tra due anime nel Partito, una diretta da Onorato Damen, l'altra influenzata da Amadeo Bordiga (che pure non ader\u00ec mai al Partito comunista internazionalista), era emerso gi\u00e0 negli anni precedenti. Dopo il 6 settembre 1950, Onorato Damen lascia la direzione del giornale Battaglia Comunista a Bruno Maffi.\nOnorato Damen critica in questo periodo la tendenza che sta emergendo a livello esecutivo, che ritiene essere di ripudio del Congresso di Firenze, per sancire una svolta non condivisa dal corpo del partito, centrata sulla valutazione che in quel momento storico nulla era possibile fare, se non un'azione di delimitazione di classe. Damen critica duramente questa posizione, che giudica una \u00abcalata di brache di fronte ai problemi gravi ed urgenti posti al proletariato e alla sua avanguardia rivoluzionaria dalla crisi e dalla guerra in preparazione\u00bb (risposta di Damen alla Circolare del 29 ottobre 1950, con la quale Maffi comunica al corpo militante la mozione approvata a stretta maggioranza dal Comitato Centrale del Partito (CC), nella riunione dell'8-9 settembre 1950). La linea presa dal Comitato Esecutivo (CE) del Partito \u00e8 confermata nel Convegno Nazionale del 6 gennaio 1951. Questa linea si pu\u00f2 sintetizzare in alcuni punti fondamentali: sabotaggio dei sindacati; astensione dagli scioperi con carattere rivendicativo immediato; abbandono dell'attivit\u00e0 politica nelle fabbriche. Nel corso di quell'anno le due componenti dibattono serratamente sui punti di dissenso, articolando la discussione sulla proposta di una nuova Piattaforma politica da parte dei bordighisti, ribattuta nei vari punti salienti dallo stesso Damen, il quale inizia a svolgere un'attivit\u00e0 faziosa all'interno del partito unitamente ad altri membri del CC (Stefanini, Lecci, Bottaioli); il 1\u00ba luglio 1951 il CC deplora questo comportamento. La situazione si aggrava quando la corrente Damen produce un bollettino interno, rompendo di fatto la disciplina del partito; a seguito di ci\u00f2 il 5 ottobre 1951 il CE procede all'espulsione di Damen e degli altri tre componenti del CC.\nLa corrente Damen continua comunque la propria attivit\u00e0 e ind\u00ecce un II Congresso del partito (promuovendola attraverso una copia del giornale \"Battaglia Comunista\", differente nel formato e nella grafica dall'originale), nell'ipotesi che potesse fungere da momento risolutivo dei dissensi interni, su una base di chiarezza e obiettivit\u00e0. Tale Congresso era chiamato a pronunciarsi sull'intervento del partito nelle lotte rivendicative operaie, sull'eventuale intervento nei sindacati come frazione comunista, sull'eventuale partecipazione alle Commissioni interne, sulla definizione dell'Urss come paese capitalista o tendente al capitalismo e sull'atteggiamento da assumere rispetto alle potenze coinvolte nella ipotizzata guerra mondiale a venire.\nLa componente avversa in cui maggiormente si riconosceva Bordiga e nella quale egli inizi\u00f2 a prendere parte sempre pi\u00f9 attiva, non riteneva invece utile il Congresso.\nLa corrente bordighista si riun\u00ec a Firenze nel dicembre del 1951, dove Bordiga lesse le Tesi, denominate \"il catechismo\", come condizione di adesione al partito.\nMaffi registr\u00f2 la testata del giornale nel gennaio del 1952 con un nuovo proprietario (il precedente era Bottaioli).\nIl Congresso promosso dalla corrente Damen, che si tenne dal 31 maggio al 2 giugno, fece decadere dalle cariche tutti i componenti dell'esecutivo, nominandone di nuovi (Ferragni, Lecci e Bottaioli). Si consum\u00f2 di fatto la scissione in campo internazionalista.\nVi erano ormai due organizzazioni; la questione del giornale (vi erano infatti due giornali con lo stesso nome) fu risolta con una causa intentata da Bottaioli, che rivendic\u00f2 ed ottenne la propriet\u00e0 della testata.\nLa corrente in cui si riconosceva Bordiga, e nella quale ormai aveva preso parte attiva, termin\u00f2 la pubblicazione di \"Battaglia Comunista\" a fine settembre 1952 con il n. 16 e continu\u00f2 l'attivit\u00e0 dando alla luce la testata \"Il Programma Comunista\".\nIl nome del partito, al pari, rest\u00f2 lo stesso, Partito comunista internazionalista; la rivista teorica, \"Prometeo\", rest\u00f2 nelle mani del gruppo di Damen. Usc\u00ec, come rivista teorica del nuovo raggruppamento bordighista, un solo numero di \"Sul filo del tempo\". Si era dato vita dunque a due organizzazioni internazionaliste.\nIl PCInt \u2013 Battaglia Comunista.\nIl Partito Comunista Internazionalista \u2013 Battaglia Comunista indica come momento della sua definizione politica il secondo congresso del PCInt (Milano, 2-4 maggio 1952), al quale non partecip\u00f2 la tendenza di Amadeo Bordiga che dall'inizio dell'anno usciva con la testata \"Il Programma Comunista\". In tale occasione fu messa a punto la \"Piattaforma politica del partito\", dove particolare rilievo assunse la netta esclusione di ogni appoggio ai movimenti di liberazione nazionale che, in quegli anni, dominavano la scena politica mondiale, alimentando il cosiddetto terzomondismo. Fin dall'inizio, \"Battaglia Comunista\" cerc\u00f2 occasioni di confronto, e spesso di collaborazione, con altre formazioni politiche, come il francese Socialisme ou Barbarie, il gruppo statunitense News and Letters animato da Raja Dunayevskaya, Fomento Obrero Revolucionario (FOR) di Grandizo Munis, Azione Comunista di Bruno Fortichiari e Arrigo Cervetto, Unit\u00e0 Proletaria di Danilo Montaldi. Questa attivit\u00e0 ebbe positivi sviluppi sul piano internazionale, contribuendo alla maggiore conoscenza delle reciproche esperienze e posizioni politico-teoriche.\nNel settembre del 1960 il Partito avanz\u00f2 a Programma Comunista e ad Azione Comunista la proposta di incontrarsi e discutere sulla necessit\u00e0 impellente di costruire un polo di riferimento per la classe. A differenza di Programma, Azione Comunista accett\u00f2 l'invito al confronto, che per\u00f2 non ebbe sviluppi duraturi. La data dell'iniziativa non era casuale, essendo da poco caduto il governo Tambroni a seguito di violentissimi scontri tra lavoratori e forze dell'ordine, durante i quali la polizia aveva sparato e ucciso diversi manifestanti. All'epoca solo il campo internazionalista e quello anarchico si erano schierati dalla parte dei \"giovani dalle magliette a strisce\" protagonisti del luglio 1960 e, due anni dopo, di quella dei giovani operai torinesi di Piazza Statuto che si rivoltarono contro le dirigenze sindacali.\nNel 1977 il Partito organizz\u00f2 la \"Prima Conferenza dei Gruppi della Sinistra comunista internazionale\" (Milano, 30 aprile\u00a0\u2013 1\u00ba maggio 1977), alla quale parteciparono numerose organizzazioni, tra le quali la Corrente Comunista Internazionale. In seguito, furono organizzate altre due Conferenze e, grazie a questi incontri, Battaglia Comunista, insieme all'organizzazione inglese Communist Workers Organisation (CWO), nel 1983 costitu\u00ec il Bureau Internazionale per il Partito Rivoluzionario (BIPR), che nel 2010 cambier\u00e0 il nome in Tendenza Comunista Internazionalista (ICT).\nDall'espulsione del bordighismo alla sua diaspora.\nProgramma Comunista, grazie alla collaborazione di Amadeo Bordiga, affront\u00f2 questioni di pressante attualit\u00e0 che, movendo dalla natura economica e sociale della Russia post-rivoluzionaria, entravano nel merito dell'evoluzione del modo di produzione capitalistico, contribuendo allo sviluppo della teoria marxista. Alla fine degli anni cinquanta, l'organizzazione assunse una dimensione internazionale; dapprima in Francia e Belgio, poi in altri Paesi d'Europa, apparvero pubblicazioni in francese, inglese, tedesco, spagnolo e, occasionalmente, anche in altre lingue. L'attivit\u00e0 in campo operaio e sindacale e, pi\u00f9 in generale, proletario fu impostata nella consapevolezza di attraversare una fase contro-rivoluzionaria, che tuttavia non imped\u00ec divergenze riguardo alle forme di organizzazione da adottare.\nAll'inizio degli anni sessanta la ripresa delle lotte operaie spinse alcuni militanti a intervenire e svolgervi un ruolo di propaganda e agitazione classiste. Contemporaneamente, Amadeo Bordiga e altri militanti, tra i quali Jacques Camatte, maturarono invece la convinzione che si stesse attraversando una lunga fase contro-rivoluzionaria, nella quale il partito si sarebbe ridotto a una piccola entit\u00e0, con compiti e ruoli completamente diversi da quelli dei partiti nati sull'onda della Rivoluzione d'ottobre (Terza Internazionale), e giunsero alla conclusione che si dovesse \"consegnare alla storia\" l'Internazionale Comunista, in quanto espressione di una fase storica ormai superata.\nNe conseguirono dissidi e scissioni: la prima, nel 1962, dette vita a Milano al gruppo \"Ottobre Rosso\", che scomparve nel giro di qualche anno.\nFu pi\u00f9 consistente la seconda, del 1964, da cui sorse Rivoluzione Comunista, tuttora operante.\nNel 1963, intanto, il \"Groupe programme communiste\" di Francia si scioglie e aderisce al PCInt \u2013 \"Programma comunista\", con la modalit\u00e0 dell'adesione individuale dei membri. Questo gruppo aveva precedentemente pubblicato delle riviste ciclostilate intitolate \"Travail de groupe\", nel biennio 1956-1957. Quando assume il nome di \"Programme communiste\", si riferiva al PCInt \u2013 \"Programma comunista\" ancora solo come ad un'organizzazione 'sorella' italiana. Dal 1962-1963 inizia un percorso nel quale i militanti francesi presentano ai propri lettori un legame pi\u00f9 organico con il partito italiano. Nell'estate del 1963 usc\u00ec il giornale \"Le prol\u00e9taire\", \"Bulletin mensuel du parti communiste internationaliste (programme communiste)\", e da settembre dell'anno successivo come \"Organe mensuel du parti communiste internationaliste (Programme communiste)\". \"Le prol\u00e9taire\" usciva come supplemento a \"Programme communiste\". Quando il \"Groupe Programme communiste\" si sciolse, alcuni suoi aderenti non entrano nel PCInt ma in \"Socialisme ou Barbarie\". A tal punto, \"Programme communiste\" esce finalmente come Rivista teorica del PCInt \"Programme communiste\".\nNel luglio 1965, Programma Comunista adott\u00f2 le cosiddette \"Tesi di Napoli\", in cui oltre ai concetti di partito storico e di partito formale, sul piano organizzativo sanciva l'adozione del centralismo \"organico\", con l'abbandono formale del centralismo democratico (in realt\u00e0, mai operante). Fu questo il periodo della scissione del gruppo di Jacques Camatte e l'uscita di Roger Dangeville compiutesi nel 1966.\nNonostante l'introduzione del centralismo organico, i problemi di fondo di \"Programma Comunista\" restarono irrisolti, provocando una serie di scissioni.\nNel 1972 fu la volta della scissione della sezione scandinava, guidata da Carsten Juhl, su posizioni prossime a quelle del KAPD, che diede vita alla rivista \"Kommunismen\", che dur\u00f2 per\u00f2 poco tempo.\nSono anni difficili per l'organizzazione quelli che seguono la morte di Amadeo Bordiga. Nel periodo dal 1968 al 1971 si svilupp\u00f2 una politica sindacale che recuperava il sostegno alla CGIL definita \"rossa\", arrivando all'opposto, nel 1972, a teorizzare con i \"Punti sindacali\" il superamento storico del sindacato e dell'intervento dei comunisti in esso. Nel 1974-1975 il partito, tradizionalmente astensionista, invita al voto per i referendum su aborto e divorzio in Italia e per quello relativo all'immigrazione in Svizzera. Nel 1976 si aggira la regola dell\"'anonimato\" con cui si pubblicavano gli scritti di partito, attraverso alcune edizioni dove il nome di Amadeo Bordiga compariva come autore dello scritto. \"Programma\", ancora, prende parte a \"Comitati di lotta\" interclassisti, e teorizza l'esistenza di \"supplementi di doppie rivoluzioni\", con posizioni sostanzialmente a favore dei movimenti di liberazione nazionale emergenti nei paesi periferici.\nNel 1974, in questa fase tempestosa della vita interna, vengono espulse le sezioni fiorentine del partito, che si riorganizzeranno come Partito comunista internazionale \u2013 Il Partito Comunista (da questo partito uscir\u00e0 una piccola compagine che dar\u00e0 vita nel 2000 al progetto web \"Materialismo Dialettico\"). Dal 1979 questo partito pubblica anche la rivista teorica \"Comunismo\". Dal 1989, presente anche a Liverpool, pubblica inoltre in Gran Bretagna la rivista \"Communist Left\". Altre edizioni: in francese \"La Gauche Communiste\", dal 1981, e in spagnolo \"La Izquierda Comunista\", dal 1994. Attualmente, in Italia il gruppo \u00e8 presente a Firenze, Bolzano, Genova e Torino.\nNel 1977 si scinde ancora un gruppo che former\u00e0 il Nucleo Leninista internazionalista, poi, alla fine del decennio, Nuclei leninisti internazionalisti dalla fusione col gruppo che pubblicava la rivista \"Il Leninista\". Parte dei membri dei \"Nuclei\" parteciperanno negli anni novanta alla costituzione dell'Organizzazione Comunista Internazionalista, per poi uscirne nel 2007 come Nucleo Comunista Internazionalista.\nSono anni che da pi\u00f9 parti nell'organizzazione, e poi dai gruppi scissionisti, vengono definiti inizio del \"Nuovo Corso\", allontanamento dall'invarianza marxista e crescente attivismo.\nNe seguono lotte intestine che proseguiranno fino alla crisi dell'organizzazione del 1982, con alcuni strascichi successivi. Tra la fine degli anni settanta e i primi anni ottanta vengono espulse le sezioni di Ivrea e Torino, Marsiglia e Francia meridionale, sulla base della loro messa in discussione della gran quantit\u00e0 di comitati messi in piedi o partecipati dal partito, comitati di natura interclassista. Furono allontanate poi le sezioni di Madrid, Schio, Benevento-Ariano Irpino e Torre Annunziata.\nIn Francia, dall'esclusione dal partito bordighista nacque poi nel 1981 il gruppo \"Les Cahiers du marxisme vivant\", animato da Suzanne Voute (anche nota con lo pseudonimo \"Fr\u00e9d\u00e9ric\", Suzanne Voute fu, con Alberto Vaga, tra le principali esponenti della Fraction Fran\u00e7aise de la Gauche Communiste Internationale, attiva tra il 1943 e il 1959, nonch\u00e9 parte dello staff dell'edizione francese delle Opere di Karl Marx, curata da Maximilien Rubel per i tipi della casa editrice Pl\u00e9iade). Il gruppo \u00e8 tuttora esistente, in Francia, con forze ridottissime, e principalmente dedito ad attivit\u00e0 editoriale di ristampa.\nSi avvicina il 1982, l'anno della crisi esplosiva di \"Programma\". La crisi serpeggiava nell'organizzazione dal 1979; alcune delle principali questioni erano: quella della tattica nei confronti delle lotte immediate e degli organismi di lotta proletari indipendenti dal collaborazionismo tricolore, e quella nota storicamente come 'nazionale e coloniale' (\"A proposito di Medio Oriente e Maghreb. Valutazioni sbagliate da premesse sbagliate\", \u00abIl comunista\u00bb, n. 121, luglio 2011).\nIl \"detonatore della crisi\" (Ibidem) fu la \"questione mediorientale\", l'impostazione che si era affermata su vari organi di stampa internazionale del partito, in particolare su quello destinato ai paesi arabi, \"El Oumami\". Si apriva a una valutazione della \"questione nazionale palestinese\" che prescindeva dalla posizione classica di Lenin e della Sinistra italiana, lasciando indendere che potessero essere le organizzazioni \"borghesi\" come l'OLP, o quantomeno la spontaneit\u00e0 delle masse arabe, a poter aprire allo \"scatenamento della guerra di classe\", senza la presenza di un partito comunista su posizioni classiste. \"El Oumami\" scisse su basi nazionaliste borghesi \"terzocampiste\", divenendo poi \"Organo dei comunisti leninisti algerini\". Nello stesso periodo la maggioranza dei militanti parigini e alcuni altri membri del partito in Francia, su posizioni \"apparentemente vicine a El Oumami\", escono dall'organizzazione con la prospettiva di pubblicare una rivista intitolata \"Octobre\" (cfr. \"Convulsions in the revolutionary milieu\", \u00abInternational Review\u00bb n. 32 - 1st Quarter 1983). In Germania viene meno la sezione del partito che pubblicava \"Proletarier\", come accade anche in America Latina (cfr. Ibidem). Diversi militanti si allontanano dell'organizzazione protestando contro le espulsioni delle citate sezioni, o in preda allo sconforto dinanzi alla situazione che emergeva in quegli anni. La crisi fu gestita su basi diverse dal consueto. I dirigenti sopravvissuti alla diaspora (concentrati nella sezione di Milano) senza una direzione centrale, dopo l'evidente fallimento del \"centralismo organico\" tanto propugnato da Amadeo Bordiga, ma mai effettivamente praticato, tentano di salvare ci\u00f2 che rimane dell'organizzazione. Dal momento che nessuno si sente in grado di assumersi la responsabilit\u00e0 di coprire la figura deCU come direzione del Partito, si reintroduce il metodo democratico del voto (PCInt., Bollettino n. 1, XI 1982), e sulla base del voto democratico viene eletto un \"Comitato Centrale\", che poi nel giugno 1983 prende il posto del tradizionale \"Centro.\"\nAll'interno il dibattito comunque continua con varie divergenze, fino all'ottobre del 1983 quando Bruno Maffi e Alfonso Pinazzi (proprietario della testata) ritirano improvvisamente la testata del giornale, contestando quanto esposto nei numeri 7 e 8, sostanzialmente una critica che metteva in discussione tutta l'esperienza della sinistra comunista, per questo i redattori furono accusati di \"liquidazionismo\".\nLa decisione improvvisa e che non vide alcun dibattito all'interno della sezione di Milano, dove vi era il maggior numero di dirigenti, lasci\u00f2 tutti perplessi.\nVenne quindi deciso di continuare l'attivit\u00e0 uscendo con la testata \"COMBAT. Giornale per il Partito comunista internazionale\" a cui inizialmente parteciparono tutti i componenti della precedente direzione.\nUlteriori dissidi interni videro la nascita del Partito comunista internazionale - \"Il Comunista\" (che in Francia pubblica \"Le prol\u00e9taire\" e la rivista teorica \"Programme Communiste\"; sono i giornali storici della corrente bordighista in Francia. Difatti, il proprietario legale delle testate, dopo la lotta politica interna di quel periodo, valut\u00f2 di cedere la propriet\u00e0 a tale raggruppamento [cfr. \"Sulle differenze tra le posizioni della sinistra comunista e del partito comunista internazionale e le posizioni dei gruppi che pretendono di esserne \u00aberedi\u00bb\", \u00abIl comunista\u00bb, n. 115; novembre 2009 \u2013 gennaio 2010]). Nacquero di fatto altre diverse organizzazioni:\nNel 2005 la sezione di Schio si separa nuovamente da \"Programma\", dando vita al Partito comunista internazionale - Sul filo rosso del tempo.\nNel 2014 una parte dei militanti del gruppo Partito comunista internazionale \u2013 Sul filo rosso del tempo inizia la pubblicazione della rivista \"La freccia nel tempo\". Tesi caratterizzante il lavoro di questa nuova pubblicazione \u00e8 la necessit\u00e0 di proseguire \"il lavoro teorico della Sinistra Comunista sciaguratamente interrotto negli anni '70\" (cfr. Chi Siamo e Cosa Vogliamo), sostenendo che era errata la posizione che allora prevaleva in \"Programma Comunista\" sulla fine del restauro della dottrina comunista.\nQuesto raggruppamento, che enfatizza la necessit\u00e0 di portare fino in fondo la rottura con il \"Nuovo Corso\" sopra descritto, sottolinea che l'esiguit\u00e0 delle forze della sinistra comunista odierna non deve giustificare la stasi nella restaurazione teorica: anche col rischio di sbagliare, il restauro della teoria marxista deve proseguire, \u00e8 un \"compito permanente\", e in generale bisogna continuare a \"funzionare come Partito\" (Ibidem) anche quando \u00e8 evidente che non si \u00e8 gi\u00e0 \"Partito\".\nPoco dopo fa la sua comparsa La Sinistra Comunista Internazionale, originatasi dal vecchio gruppo Partito comunista internazionale \u2013 Sul filo rosso del tempo che per vicissitudini interne cessa l'attivit\u00e0 il 6 luglio 2013.\nLa scissione di Milano del 1964: nasce il PCInt \u2013 Rivoluzione Comunista.\nRivoluzione Comunista (RC) sorse nel novembre 1964, in seguito ad una scissione milanese da Programma Comunista. Il motivo fu l'opposizione alle Tesi presentate da Amadeo Bordiga alla riunione di Firenze, che intendevano stabilire nuovi criteri organizzativi, basati sul centralismo organico.\nPer \"Rivoluzione Comunista\" il 1964, l'anno della scissione, era caratterizzato dalla fine del boom economico, con l'inizio di una fase di significative lotte operaie. Mentre per i programmisti la fase era controrivoluzionaria, nel gruppo che dar\u00e0 poi vita a RC matura l'esigenza di un pi\u00f9 significativo intervento nella classe. Il gruppo agisce da frazione gi\u00e0 dalla fine del 1963, per passare dal \"programmismo\" all\"'internazionalismo militante\".\nQuando si costitu\u00ec in partito, il gruppo scissionista ha attraversato una fase di discussione interna e di delimitazione politica rispetto a \"Battaglia Comunista\" e a \"Programma comunista\". \u00c8 una fase che va dal 1964 al 1967. Nel 1965 erano ancora forti le divergenze nel gruppo rispetto all'azione pratica da intraprendere. Il superamento di questa fase si ebbe solo con la separazione del gruppo, con l'esclusione di una minoranza che, alla fine del 1965, costitu\u00ec il \"Gruppo comunista internazionalista autonomo\" e, in seguito, pubblic\u00f2 la rivista \"L'Internazionalista\" (1975-1990), gruppo che RC tacci\u00f2 di \"formalismo\".\nRC assunse una struttura organizzativa articolata in specifici organismi, come i nuclei di fabbrica e le commissioni per il lavoro di massa, che riflette l'importanza data al terreno dell'intervento pratico. Il senso del lavoro politico di RC \u00e8 difatti nell'intervenire su ogni terreno di lotta, dando una forte enfasi all'importanza della prassi.\nOltre all'organo di Partito (\"La Rivoluzione Comunista\") RC ha dato vita a numerose pubblicazioni, rivolte ai diversi settori di intervento: il bollettino sindacale \"Lotte Operaie\", \"L'Agitatore Comunista\" per gli studenti, \"Donna Proletaria\" e altri per situazioni contingenti. Di fronte alle agitazioni studentesche (1968) e all'autunno caldo (1969), fino al 1971, si distinse per un'intensa ed estesa attivit\u00e0 di propaganda, di agitazione e di organizzazione delle lotte, senza tuttavia raggiungere apprezzabili risultati, la sua presenza organizzata stabile restando circoscritta alle province di Milano, Genova e Varese (con ramificazioni temporanee a Torino, Ancona, Catania ecc).\nNel 1973, con la sua VIII Conferenza, RC stabilisce di lottare risolutamente contro l\"'estrema sinistra\" di matrice marxista-leninista, spontaneista e operaista. Nel 1974, nell'XI Conferenza, tratta invece dei gruppi della Sinistra comunista: conclude che \"Battaglia Comunista\" e \"Programma Comunista\" non hanno capacit\u00e0 di saldezza sul terreno pratico, viziati come sarebbero di \"empirismo\" e \"teoricismo\". \"Lotta Comunista\" viene definita \"tatticista\", limitata alla pratica organizzativa e al movimentismo, allineandosi all'estrema sinistra interclassista. Duro il giudizio sulle tre componenti principali della Sinistra Comunista Italiana di quel periodo: tutte sarebbero da ostacolo alla ricostruzione del Partito comunista.\nNel 1975 \"Rivoluzione comunista\" tiene il suo VI Congresso, dove lancia la linea del \"Fronte proletario\" per contrastare la crisi e la reazione dello Stato. Nel Congresso seguente, nel 1976, ritiene che il 1975 sia stato un anno di svolta nel quale la classe dominante acquisisce coscienza della crisi e si attrezza per gestire la nuova fase.\nIn questo Congresso si criticano fortemente il parlamentarismo e il terrorismo, ritenendo che i proletari pi\u00f9 avanzati debbano raggrupparsi in comitati nei quali l'azione violenta si relazioni sempre allo sviluppo dell'azione proletaria e al rafforzamento del partito. Nell'VIII Congresso del 1977 RC ritiene che si stia radicalizzando un'offensiva da parte della borghesia contro il proletariato, ed elabora la tattica della \"Difesa proletaria\", a sostituzione del \"Fronte proletario\".\nIl 1978 vede l'organizzazione della V Conferenza operaia, che promuove una \"Piattaforma per la difesa proletaria\", e apre all'ipotesi di costruzione di una nuova organizzazione di massa operaia. Nello stesso anno si tiene il IX Congresso di RC, che enfatizza la necessit\u00e0 della difesa dei proletari, in particolare dei suoi strati pi\u00f9 vulnerabili; promuove la necessit\u00e0 di una piattaforma immediata per mobilitare la classe operaia centrata su difesa del salario, anche per i non occupati, e apre a difesa di salute, aborto, scuola gratuita, pensioni, misure contro il carovita e abolizione dell'IVA.\nA partire dal 1980 lancia la lotta contro l'economia definita ora di guerra. Lo Stato italiano avrebbe assunto carattere reazionario, la crisi si aggrava. Nel 1979, al X Congresso, e nel 1980 all'XI, si approva la cosiddetta \"rotta giovanile\"; al XII Congresso del 1981 e al XIII Congresso del 1982 elabora lo sviluppo dell\"'offensiva proletaria\", all'insegna della parola d'ordine \"guerra sociale vs guerra statale\" e del \"fronte giovani-disoccupati-operai\". Nel 1981 RC decide un lavoro politico stabile nel Sud Italia, e a Napoli in particolare: \u00e8 l'anno dell'apertura del \"Fronte Meridionale\". Dal 1983 al 1985 RC concentra la sua battaglia \"proletaria e femminile\" contro la nuova schiavit\u00f9 che nasceva dalla diffusione dell'elettronica e dell'informatica nei processi produttivi e nella societ\u00e0.\nDal 1986 al 1989 RC passa alla cosiddetta \"lotta offensiva\". Nel XVII Congresso (1986) RC sostiene che la fase della lotta di classe \u00e8 mutata, che si allargano le lotte sociali, con un passaggio all'offensiva, cui risponde con un programma in 12 punti. Nei due Congressi successivi sviluppa una critica dei nascenti Cobas, e promuove comitati di offensiva proletaria.\nNel corso del XXV Congresso del partito, tenutosi nel giugno del 1995, RC riflette sui cambiamenti intercorsi nelle condizioni di vita del proletariato, proponendo una sintesi nel concetto di \"precariet\u00e0 strutturale del lavoro\". Il dominio capitalistico si estende al massimo grado a livello di proletarizzazione e nei termini di \"manipolazione distruttiva\". Le classi si polarizzano in maniera crescente, la pauperizzazione \u00e8, nell'analisi di RC, radicale, e si andrebbe diffondendo la coscienza che il sistema capitalistico \u00e8 \"invivibile\", e che il potere e la politica che esprime sono reazionari, sottraendo spazio alle ideologie democratiche, al riformismo e al sindacalismo. RC parla apertamente di \"apocalisse\" del capitalismo.\nIl lavoro di costruzione del partito viene, come \u00e8 sempre stato costitutivamente in RC, legato alla prospettiva di ampliamento della lotta e selezione di quadri in tale contesto. La valutazione che viene fatta \u00e8 che il proletariato stia esprimendo in quel periodo il massimo di partecipazione a manifestazioni e mobilitazioni. Al contempo, i governi sarebbero andati in quegli anni a rafforzare l'offensiva contro i lavoratori e i pensionati, la militarizzazione dei territori. In questa fase RC concentra il proprio intervento nelle seguenti direzioni: sviluppo del partito mediante le lotte; centralit\u00e0 di donne e giovani; raggruppamento dei giovani disoccupati, cassintegrati e precari in una organizzazione unica; sostegno degli immigrati.\nNegli anni novanta RC teorizza che la flessibilit\u00e0 diventa un \"modello sanguinario\", che la \"crisi di regime\" passa da na \"fase convulsiva\" a una \"dissolutiva\", che la lotta di classe \u00e8 in ripresa, che le forze marxiste-leniniste debbono coordinarsi per costiruire un partito comunista europeo, parte di un organismo comunista mondiale. Nel 1997 sostiene che il capitalismo stia avviando un \"economia di rottamazione\"; che si sia stabilito un \"militarismo sanguinario\", quale \"svolta reazionaria\", di \"controrivoluzione armata\" del potere, che si sente in diritto di sterminare il proletariato; che il capitalismo attraversi una fase di continue scosse del suo \"terremoto finanziario\"; che l'euro rappresenti \"un nodo\" di rivalit\u00e0 tra le borghesie d'Europa; che sia il momento di appellarsi con forza alla mobilitazione proletaria e all'internazionalismo, a favore di pensionati, giovani, immigrati, disoccupati e di tutti i lavoratori, contro il militarismo e gli interventi militari, nella prospettiva della rivoluzione e del potere proletario.\nLa scissione di Jacques Camatte e le sue filiazioni nel 1966.\nNel 1966, un esponente di spicco del Partito Comunista Internazionale - Il Programma Comunista, Jacques Camatte, guida una scissione dall'organizzazione bordighista contro quello che riteneva essere un nuovo corso attivista. Camatte, che riteneva prematura la stessa esistenza del partito di classe, dopo la pubblicazione nel dicembre 1966 di una rivista intitolata \"Record\", costitu\u00ec il \"Groupe Invariance\", che nel 1968 inizia la pubblicazione dell'omonima rivista \"Invariance\", il cui titolo si riallaccia all'elaborazione di Amadeo Bordiga sull'invarianza storica del marxismo.\nA partire dagli eventi del Sessantotto francese, \"Invariance\", dopo 7 numeri nei quali si riallacciava alla dottrina prima sostenuta, inizia un vasto lavoro di critica della Sinistra Comunista Italiana, avviando una messa in discussione degli stessi Bordiga e Marx. Il concetto di Invarianza viene cos\u00ec esteso alla riscoperta della \"comunit\u00e0 umana perduta\" (\"Invariance\" n. 3, 1973), riconquistabile non attraverso \"la restaurazione del passato\" (ibidem) ma \"solo attraverso una nuova creazione\" (ibidem). Il maggio francese, per i militanti di Invariance, aveva messo completamente in discussione la teoria della coscienza rivoluzionaria, del partito rivoluzionario, dello sviluppo delle forze progressive: la lezione che il gruppo traeva era che \"il movimento del Maggio francese ha mostrato che ci\u00f2 che \u00e8 necessario \u00e8 un nuovo modo di vivere, una nuova vita\" (ibidem).\nNella nuova elaborazione teorica di \"Invariance\" il proletariato diventa una componente del capitale, pertanto incapace di compiere una rivoluzione in quanto classe, in quanto soggetto rivoluzionario.\nSottolineando quella che riteneva essere la struttura totalitaria del capitale, le rivoluzioni assumevano nel pensiero di Camatte forma di lotta di tutta l'umanit\u00e0 contro il Capitale stesso. Questo pensiero port\u00f2 Camatte all'anarco-primitivismo.\nIn conseguenza di questa nuova prospettiva teorica di Camatte, nel 1969 un gruppo di militanti esce da Invariance (che comunque continua a essere pubblicata) e prosegue un lavoro teorico e politico sulla base dell'impostazione originaria del gruppo, attraverso la rivista \"Parti de Classe\" (1972). Nel 1975 la rivista di quello che si era costituito come Gruppo Comunista Mondiale prende il nome di \"Le Programme de la Soci\u00e9t\u00e9 Communiste\" (\"Il Programma della societ\u00e0 comunista\").\nIl 1976 \u00e8 invece l'anno della scissione del gruppo raccolto attorno alla rivista \"Communisme ou Civilisation\".\nPer \"Communisme ou Civilisation\" il riferimento del \"Gruppo Comunista Mondiale\" alla prima \"Invariance\" \u00e8 formale, siccome ne avrebbe sovvertito completamente il progetto, affermando che il programma \u00e8 completamente restaurato, e non sarebbe restato che definire la tattica e costituire il partito. Quello che da \"Communisme ou Civilisation\" viene definito come \"apparente anti-attivismo\" (\"Communisme ou Civilisation\" n. 21) del \"Gruppo Comunista Mondiale\" non sarebbe altro, in realt\u00e0, che il risultato di una passivit\u00e0 che fa il paio con una totale sclerosi che esporrebbe il gruppo a \u201cdeliri anarchici sul ruolo dell'individuo\u201d e sulla concezione della militanza (Ibidem).\n\"Communisme ou Civilisation\" scinde dunque per proseguire il lavoro di restauro della dottrina marxista. Questo gruppo nel 1976-1977 si \u00e8 concentrato sull\"esposizione sistematica e lo sviluppo di tesi classiche\" su diversi temi dimenticati o deformati dopo Marx: dalla questione della periodizzazione del modo di produzione capitalistico in due fasi, alla questione agraria, al funzionamento del modo di produzione capitalistico e sulla sua \"crisi catastrofica\", e quindi al restauro dei fondamenti della teoria della crisi, proseguendo poi negli anni il suo lavoro di \u201crestauro\u201d teorico.\nSecondo \"Communisme ou Civilisation\" il capitalismo si muove per cicli di rivoluzione e controrivoluzione, cui si contrappone il \"movimento di costituzione del proletariato in classe e quindi in partito politico distinto\". \"Communisme ou Civilisation\" si considera come \"momento\" del partito storico (in base alla definizione di Bordiga), \"momento\u201d nel senso dialettico di parte di una totalit\u00e0. Dal 1988 il lavoro di \"Communisme ou Civilisation\" prosegue all'interno del progetto della \"Revue Internationale du Mouvement Communiste\" (Rivista internazionale del Movimento comunista), pubblicazione congiunta di diverse componenti comuniste internazionali (oltre a \"Communisme ou Civilisation\", \"Union Prol\u00e9tarienne\" e \"Aube internationaliste\" della Francia, \"Comunismo\" del Messico e \"Kamunist Kranti\" dell'India).\nLa \"Revue Internationale du Mouvement Communiste\" nacque nel 1988 con l'obiettivo di mettere in comune le deboli forze dell'ambiente marxista, facilitando diffusione delle posizioni e la solidariet\u00e0 tra militanti rivoluzionari.\nUn bilancio dell'esperienza di \"Communisme ou Civilisation\" viene realizzato nel 1998 dai suoi militanti. Nel corso di questa riflessione la maggioranza dei militanti decide che \u00e8 il momento di voltare pagina. Nel dicembre di quell'anno vengono sospese le pubblicazioni della rivista; la minoranza che era invece contraria a questa decisione trova spazio per le proprie ragioni nell'ultimo numero della rivista insieme a quelle della maggioranza.\nL'organizzazione conduce un bilancio critico della propria esperienza, riconoscendo di aver scelto nel passato uno \"splendido isolamento settario\" (\"La fin d'un cycle\", 1998, \"Communisme ou Civilisation\" in \"Revue Internationale du Mouvement Communiste\"), e di aver capitolato \"sulla questione filosofica\" (Ibidem) rintracciando una differenza sostanziale tra Marx ed Engles. Il proposito dei militanti di \"Communisme ou Civilisation\" diventa cos\u00ec \"appropriarsi del e comprendere il socialismo scientifico\" (Ibidem).\nIl gruppo sviluppa cos\u00ec una rottura con l'ambiente politico rivoluzionario esistente, per enfatizzare la quale decide la fine di \"Communisme ou Civilisation\". Le maggiori critiche sviluppate nel 1998 sono relative alle diverse ipotesi sulla periodizzazione delle fasi del modo di produzione capitalistico e all'idea, ritenuta scorretta, di una natura essenzialmente tattica degli errori che hanno portato al fallimento della Terza Internazionale. In generale si ravvisa uno stato comatoso della teoria nell'ambito dell'ambiente marxista. Il settarismo viene ora letto come diffusa paranoia e vi si contrappone la necessit\u00e0 di unit\u00e0 tra le forze rivoluzionarie. Rifiutando un lavoro centrato sugli individui, si decide di proseguire con un'elaborazione collettiva, con un lavoro anonimo, come nella tradizione bordighista. Si valuta tuttavia insensata l'auto-attribuzione di un nome di gruppo o partito. Pertanto il collettivo assume dal 1998 lo pseudonimo di Robin Goodfellow, la \"vecchia talpa\" di Marx. Con questo nome collettivo prosegue tuttora un lavoro che trova riscontro in libri e soprattutto nelle edizioni digitali e in internet; si considera infatti che la forma classica della rivista sia attualmente inadeguata.\nNel 1987 il \"Gruppo Comunista Mondiale\" conosce un'altra scissione. I due spezzoni che ne risultano mantengono entrambi il nome di \"Gruppo Comunista Mondiale\" (GCM); uno dei due GCM prosegue la pubblicazione di \"Le Programme de la Soci\u00e9t\u00e9 Communiste\" (\"Il Programma della societ\u00e0 comunista\") fino al 1992, anno in cui si scioglier\u00e0. L'altro GCM avvia nel 1989 la pubblicazione di \"Le Programme de la r\u00e9volution communiste\" (\"Il Programma della rivoluzione comunista\"); questo gruppo \u00e8 attualmente esistente con sede a Marsiglia, e prosegue le pubblicazioni della rivista. Il suo obiettivo principale \u00e8 la restaurazione programmatica indirizzata alla formazione del Partito comunista mondiale, che per il GCM sorger\u00e0 dalla crisi catastrofica del capitalismo, che ritiene essere preparata dallo stesso sviluppo capitalistico.\nL'uscita di Roger Dangeville nel 1966 e \"Le fil du temps\".\nLo stesso anno di Jacques Camatte, nel 1966, esce dal Partito Comunista Internazionale - Il Programma Comunista anche Roger Dangeville, altro esponente di rilievo del gruppo raccolto attorno a Amadeo Bordiga, membro di \"Programma comunista\" dal 1956. Dopo una brevissima collaborazione con lo stesso Camatte, Dangeville inizi\u00f2 la pubblicazione della rivista \"Le Fil du temps\", di stampo bordighista, nel 1967. Il titolo della rivista richiama una nota serie di 136 articoli, \"Sul filo del tempo\", pubblicati dapprima (1949-1952) su \"Battaglia Comunista\" e poi (1952-1955), dopo la scissione del 1952, su \"Programma comunista\". Dangeville raccolse attorno a s\u00e9 un gruppo di comunisti, soprattutto giovani, col quale prosegu\u00ec la pubblicazione della rivista sino al 1976. De \"Le Fil du temps\" uscirono 14 numeri in francese (di cui i primi otto ciclostilati e i successivi stampati in tipografia; datati fino al numero 13, che era del novembre 1976, il quattordicesimo numero non reca data alcuna), e, col titolo \"Der Faden der Zeit\", cinque numeri in tedesco, editi dal 1973 al 1977 a Berlino. Parimenti in Italia, a Torino, vennero pubblicate alcune copie della rivista \"Sul filo del tempo\". L'attivit\u00e0 del gruppo \u00e8 riscontrabile anche nella pubblicazione di diversi testi. In Italia viene realizzata da Dangeville la casa editrice \"19/75\", che pubblica opere sue e di Amadeo Bordiga. Il gruppo \"Le Fil du Temps\" aspettava per il 1975 la crisi mondiale del capitalismo, che avrebbe potuto aprire alla rivoluzione comunista, sulla scorta della previsione di Amadeo Bordiga, elaborata sin dagli anni cinquanta sulla base della legge della caduta tendenziale del saggio di profitto (cfr per esempio: \u00abIo, attendo, in posizione sempre cocciuta e settaria che, come ho sempre preveduto, entro il 1975 giunga nel mondo la nostra rivoluzione, plurinazionale, monopartitica e monoclassista, ossia soprattutto senza la peggiore muffa interclassista: quella della giovent\u00f9 cos\u00ec detta studente\u00bb, lettera di Amadeo Bordiga a Terracini, 4 marzo 1969); un lavoro teorico rivendicato significativamente dallo stesso Roger Dangeville nel 1982: \u00abun ampio ed intenso lavoro teorico fu compiuto dal Partito nei primi decenni di questo dopoguerra per restaurare la piena validit\u00e0 del marxismo e definire la prospettiva della crisi futura che ottenne clamorosa conferma nel 1975\u00bb (\"Economia e strategia della rivoluzione proletaria\", Edizioni 19/75, 1982).\nL'Istituto Onorato Damen del 2009.\nNel 2009 un gruppo di membri del PCInt- Battaglia comunista esce dall'organizzazione sulla base di una critica di diverse posizioni espresse dalla maggioranza (in particolare quelle che vengono denunciate come teorizzazioni estranee al marxismo su fascismo-antifascismo, legge della caduta tendenziale del saggio medio di profitto, rapporto Partito-Classe, liberazione nazionale), dichiara conclusa l'esperienza della sinistra comunista e costituisce l'associazione denominata \"Istituto Onorato Damen\". Il PCInt ritiene al contrario di continuare a essere nel solco della tradizione politica della sinistra comunista.\nL'Istituto Onorato Damen pubblica attualmente la rivista \"DMD' - Problemi del Comunismo nel XXI Secolo\" e dichiara di avere come finalit\u00e0 \"lo studio, la ricerca e divulgazione dei principi del socialismo scientifico nonch\u00e9 della storia del movimento operaio italiano ed internazionale nel solco di una tradizione contro lo stalinismo e ogni forma di opportunismo consolidatasi nel tempo, propria della Sinistra comunista internazionale\".\nDal 2012 ha istituito il Premio Onorato Damen, indirizzato ai laureati con tesi su critica dell'economia politica, capitalismo, materialismo storico, marxismo, storia del movimento operaio e comunista internazionale, imperialismo e sul moderno proletariato.\nL'Istituto Onorato Damen dichiara di proiettare il proprio lavoro in direzione di un laboratorio teorico politico internazionale per il programma comunista e verso la costituzione di un partito comunista internazionalista e internazionale.\nIdeologia.\nIl PCInt rifugge sia le degenerazioni staliniste del comunismo (ossia il cosiddetto \"marxismo-leninismo\") sia quelle nazionaliste di sinistra, spesso derivate dalla teoria stalinista del socialismo in un solo paese.\nSi riconosce nel comunismo di sinistra e si schiera contro ogni alleanza o coalizione con forze socialiste e staliniste, tacciando di stalinismo il Partito Comunista Italiano e di revisionismo e riformismo il Partito Socialista Italiano.\nCaratteristiche essenziali delle posizioni del Partito e delle sue scissioni, al netto delle differenze specifiche tra le diverse organizzazioni nate nel corso degli anni, sono l'internazionalismo, il rigetto della collaborazione di classe, il rifiuto del parlamentarismo e della democrazia borghese, il contrasto dell'antifascismo democratico, la negazione della possibilit\u00e0 del Socialismo in un Paese solo.\nSimbolo.\nIl simbolo del Partito \u00e8 composto dalla tradizionale bandiera rossa con sopra falce e martello con manici incrociati circondati da una corona di spighe di grano, con sopra ad esse scritto \"P.C. Internazionalista\" e sotto \"Battaglia Comunista\".\nIl simbolo centrale era gi\u00e0 stato simbolo del Partito Socialista Italiano durante le elezioni politiche del 1919 e del Partito Comunista d'Italia.\nAlle elezioni politiche italiane del 1948 il PCInt si present\u00f2 in alcune zone con un simbolo diverso, poich\u00e9 la falce e martello dovevano essere usate solo dal PSI e dal PCI. Il simbolo occasionale fu quindi il profilo di Lenin circondato dalla corona di spighe."}
{"id": "99343", "revid": "2008079", "url": "https://it.wikipedia.org/wiki?curid=99343", "title": "Devianza (sociologia)", "text": "Per devianza si intende comunemente ogni atto o comportamento (anche solo verbale) di una persona o di un gruppo che viola le norme di una collettivit\u00e0 e che di conseguenza va incontro a una qualche forma di sanzione, disapprovazione, condanna o discriminazione. Un atto viene definito deviante non per la natura stessa del comportamento, ma per la risposta che suscita nell'ambiente socioculturale in cui ha luogo.\nIl tema \u00e8 studiato nell'ambito della sociologia della devianza e del mutamento sociale.\nDescrizione.\nPropriet\u00e0 e fondamenti.\nDefiniamo devianza ogni atto o comportamento di una persona o pi\u00f9 che viola una data norma sociale e che conseguentemente va incontro a una sanzione. La sanzione pu\u00f2 essere di due tipi: \nLa devianza \u00e8 uno dei campi della sociologia che presenta maggiori difficolt\u00e0 nella fase di ricerca scientifica, dal momento che i reati ufficiali sono solo una piccola parte dei reati realmente commessi, quindi si avranno solo dati approssimativi e teorici di un fenomeno che non pu\u00f2 essere studiato nella sua totalit\u00e0 (per esempio esistono i cosiddetti \"reati senza vittima\", come la prostituzione o il consumo di stupefacenti o il gioco d'azzardo, di cui non si conoscono con esattezza le statistiche e quindi la ricerca scientifica in questi casi potr\u00e0 solamente formulare teorie approssimative).\nDevianza nel contesto socio-culturale.\nIl sociologo francese \u00c9mile Durkheim sostiene che \"Non bisogna dire che un atto urta la coscienza comune perch\u00e9 \u00e8 criminale, ma \u00e8 criminale perch\u00e9 urta la coscienza comune. Non lo biasimiamo perch\u00e9 \u00e8 un reato, ma \u00e8 un reato perch\u00e9 lo biasimiamo\".\nTuttavia, bisogna tener conto del fatto che le risposte della collettivit\u00e0 a uno stesso atto variano nello spazio e nel tempo: per questo motivo si parla di \"relativit\u00e0\" dell'atto deviante rispetto a:\nSi pu\u00f2 essere devianti:\nIn generale, un atto pu\u00f2 essere considerato deviante in riferimento al contesto socio-culturale in cui ha luogo ovvero pu\u00f2 non esserlo in altri contesti nell'ottica di un relativismo etico-culturale e in linea di massima mutare con l'evolversi della societ\u00e0 stessa.\nTeorie della criminalit\u00e0.\nEsistono sette principali teorie, elaborate da studiosi, sociologi ed economisti, che esplicano perch\u00e9 alcune persone tendono a commettere atti devianti.\nA diversa devianza corrisponde diversa sanzione. La prima differenziazione da attuare \u00e8 quella tra \"sanzioni formali\" (attuata da gruppi istituzionali specializzati: legge) e \"sanzioni informali\" (coscienza personale, giudizio della societ\u00e0). La severit\u00e0 di una sanzione formale o informale sar\u00e0 corrispondente alla gravit\u00e0 della violazione effettuata; esistono sanzioni formali - come pene pecuniarie, carcerarie, in alcuni paesi vige a tutt'oggi la pena di morte - e pene informali, come l'isolamento dalla societ\u00e0 stessa o la pi\u00f9 blanda maldicenza dell'individuo.\nDevianza e sessualit\u00e0.\nAll'interno degli aspetti sociali, il concetto di devianza viene utilizzato nella sessualit\u00e0, spesso indicando cos\u00ec varie forme di perversione sessuale.\nMolto cospicui sono gli studi sulla correlazione fra devianza, traumi, autolesionismo, attaccamento e abusi. Dalla letteratura psicologica e psichiatrica si evince come, al di l\u00e0 dei complessi profili psicologici degli interessati e delle motivazioni profonde che li possono condurre alla devianza sessuale, le pratiche di perversione sessuale sono pi\u00f9 spesso frequenti in soggetti di tipo borderline. In particolare, l'individuo che sceglie di assoggettarsi a pratiche sessuali devianti, ad esempio di masochismo, risulta mosso da un comportamento psicologico la cui causa emotiva \u00e8, a sua volta, il senso di colpa."}
{"id": "99345", "revid": "599013", "url": "https://it.wikipedia.org/wiki?curid=99345", "title": "Tolomeo VII", "text": "Biografia.\nFiglio di Tolomeo VI Filometore e Cleopatra II, fu associato al trono dal padre gi\u00e0 a partire dal 147 a.C. Quando, nel 145 a.C., Tolomeo VI mor\u00ec in Siria, il figlio Tolomeo ascese al trono, finch\u00e9 non venne ucciso poco dopo dallo zio, Tolomeo VIII Evergete, che prese il suo posto."}
{"id": "99347", "revid": "1543377", "url": "https://it.wikipedia.org/wiki?curid=99347", "title": "Fijaci\u00f3n oral vol. 1", "text": "Fijaci\u00f3n oral vol. 1 \u00e8 il sesto album in studio della cantante colombiana Shakira, pubblicato nel 2005 dalla Epic Records.\nIl disco rappresenta il primo album in spagnolo della cantante dopo \"\u00bfD\u00f3nde est\u00e1n los ladrones?\" del 1998 e ha vinto diversi premi, inclusi cinque Latin Grammy Awards e un Grammy Award, oltre a detenere il record per il pi\u00f9 alto debutto negli Stati Uniti d'America di un album in spagnolo. Nel dicembre del 2005 Shakira ha vinto un Grammy Award per l'album nella categoria \"Best Latin Rock/Alternative Album\", battendo il gruppo hip hop Orishas e l'artista reggae Vico C.\nNel 2009 la rivista statunitense \"Billboard\" confer\u00ec all'album il titolo di \"Album Pop Latino\" del decennio.\nDescrizione.\nL'album \u00e8 stato pubblicato il 3 giugno 2005 in Irlanda, il 6 giugno nel resto d'Europa e il 7 giugno in Nord America. Il singolo di lancio dell'album \u00e8 \"La tortura\", in collaborazione con Alejandro Sanz, arrivata al primo posto delle classifiche di diversi paesi. Gli altri singoli ad essere estratti furono in sequenza \"No\", \"D\u00eda de enero\", \"La pared\" e \"Las de la Intuici\u00f3n\".\nIl 29 novembre 2005 fu pubblicato un album in lingua inglese, intitolato \"Oral Fixation Vol. 2\". In accordo con Shakira, i due album (spagnolo e inglese) fanno parte di un unico progetto. La decisione di pubblicare due album diversi nello stesso anno non fu premeditata, perch\u00e9 la quantit\u00e0 di materiale registrato convinse Shakira a intraprendere questa strategia. I due titoli sono stati spiegati da Shakira: "}
{"id": "99349", "revid": "119928524", "url": "https://it.wikipedia.org/wiki?curid=99349", "title": "Roccia serbatoio", "text": "La roccia serbatoio, chiamata in gergo petrolifero \"reservoir\" dal suo termine in lingua inglese, \u00e8 quella roccia che contiene nel sottosuolo gli idrocarburi ed \u00e8 in grado sia di trattenerli, quando \u00e8 sovrastata da una roccia impermeabile, che di cederli permettendo il loro flusso entro un pozzo perforato fino ad essa. Una roccia per costituire un serbatoio deve possedere due ben precise caratteristiche, la porosit\u00e0 e la permeabilit\u00e0.\nLe rocce serbatoio sono quasi esclusivamente di origine sedimentaria e vengono distinte in rocce di natura clastica come arenarie, ghiaie e conglomerati che costituiscono circa il 60% dei reservoir petroliferi conosciuti e rocce di deposizione carbonatica come calcare e dolomia, e biochimiche come le rocce calcaree costituite da sedimenti di scogliera biocostruita e di piattaforma carbonatica che costituiscono circa il restante 40% dei reservoir. Eccezionalmente si conoscono alcuni casi di rocce serbatoio di diversa natura litologica: vulcanica o di roccia ignea, che tuttavia numericamente costituiscono una frazione trascurabile, per quanto scientificamente interessante, dei reservoir conosciuti."}
{"id": "99352", "revid": "799504", "url": "https://it.wikipedia.org/wiki?curid=99352", "title": "Dittico di Stilicone", "text": "Il dittico di Stilicone \u00e8 un dittico consolare del 400 circa, realizzato per Stilicone, \"magister militum\" dell'imperatore Onorio. Il dittico si trova nel Tesoro del Duomo di Monza, a cui fu donato dal re Berengario I intorno al 900.\nDescrizione.\nSi tratta di un tipico dittico consolare dell'et\u00e0 tardo-imperiale, che veniva offerto in dono dai consoli in occasione del loro insediamento. Consisteva in due tavolette unite da cerniera, l'interno delle quali, in legno, era rivestito di cera ed usato per la scrittura. All'esterno le tavolette sono rivestite in avorio, intagliato con la raffigurazione di Stilicone e di sua moglie Serena (nipote e figlia adottiva di Teodosio I) con il figlio Eucherio. \nL'opera fu prodotta, forse da artigiani milanesi, in occasione del primo consolato di Stilicone (400).\nI due intagli in avorio raffigurano, con tecnica raffinata, tre membri della famiglia di Stilicone rappresentati in posa frontale, come \u00e8 tipico dell'arte di questo periodo. Stilicone, \u00e8 rappresentato armato di lancia e scudo, poggiato a terra; veste una tunica a maniche lunghe che arriva fino al ginocchio, ricoperta da mantello fissato con una fibula sulla spalla destra e cinge la spada. La moglie Serena presenta il tradizionale abito della matrona romana e la tipica acconciatura di quest'epoca, con orecchini e collana. Accanto compare il figlio Eucherio, in toga, che tiene in mano il dittico ricevuto per la nomina a notaio, avvenuta gi\u00e0 nel 395.\nNell'opera traspare la volont\u00e0 di sottolineare l'importanza del Console che desiderava apparire il difensore dell'impero, soldato al servizio di due imperatori (Onorio ed Arcadio), i cui ritratti sono visibili in rilievo sullo scudo che egli regge in mano.\nIl gruppo familiare \u00e8 incorniciato da una delicata struttura architettonica che isola i personaggi in uno spazio privilegiato, mentre la posa frontale e statica, li colloca fuori dal tempo, quasi come apparizioni sacre. Questo tipo di rappresentazione idealizzata e sacrale dei personaggi della corte, rispecchia nella propaganda imperiale la sacralit\u00e0 del potere, voluto da Dio per la salvezza degli uomini.\nLa raffinatezza dell'intaglio, i volumi del corpo che si percepiscono chiaramente sotto le vesti e la naturalezza del ricadere delle pieghe dei panneggi sono elementi ripresi dall'arte pi\u00f9 antica, ed appartengono alla cosiddetta \"rinascenza teodosiana\", un ritorno classicistico collegato alla \"restauratio\" dell'epoca d'oro dell'impero voluto da Teodosio."}
{"id": "99359", "revid": "76963", "url": "https://it.wikipedia.org/wiki?curid=99359", "title": "Miguel Llobet", "text": "Biografia.\nCominci\u00f2 con lo studiare pianoforte e violino per poi dedicarsi nel 1889 interamente alla chitarra. La sua carriera inizi\u00f2 gi\u00e0 dal 1901 per tutta la Spagna, fino a quando nel 1904 arriv\u00f2 a Parigi.\nA Parigi ebbe contatti con Claude Debussy, Manuel de Falla e Isaac Alb\u00e9niz, inoltre favor\u00ec la diffusione della chitarra classica in tutta la Francia. Cominci\u00f2 a dedicarsi alla sua ricerca sui colori e timbro della chitarra che lo portarono ad avvicinarsi all'impressionismo e contribu\u00ec all'evoluzione della tecnica insegnatagli da Francisco T\u00e1rrega, suo maestro.\nDurante la sua carriera concertistica Manuel de Falla gli commission\u00f2 la prima esecuzione dell'Homenaje a Debussy (1920). La sua attivit\u00e0 didattica non fu particolarmente intensa, ciononostante tra i suoi allievi si riconoscono nomi di peso, come quello di Mar\u00eda Luisa Anido e di Domingo Prat.\nIl 22 febbraio 1938 muore a Barcellona per un attacco di pleurite."}
{"id": "99369", "revid": "122879789", "url": "https://it.wikipedia.org/wiki?curid=99369", "title": "Spagnoli", "text": "Gli spagnoli rappresentano i gruppi etnici che conformano la nazionalit\u00e0 della Spagna.\nLa nazionalit\u00e0 spagnola \u00e8 multiculturale e riflette la lunga e complessa storia del Paese. Gli spagnoli parlano la lingua spagnola, pi\u00f9 correttamente definibile castigliano, lingua ufficiale della Spagna, il catalano e le sue variet\u00e0 (valenciano, maiorchino, ecc.), il galiziano e il basco. \nLe origini del popolo spagnolo vanno ricercate nelle popolazioni Iberiche, Celtiche e Celtibere, cos\u00ec come in quelle di Tartessi, Vasconi e Occitani.\nTra il 500 a.C. e il 300 a.C., marinai Fenici e Greci fondarono colonie commerciali lungo la costa mediterranea della penisola iberica. Posteriormente i Cartaginesi esercitarono un effimero controllo su gran parte del litorale iberico mediterraneo, fin quando, a partire dalla seconda guerra punica, furono sconfitti dai Romani; questi ultimi impressero la propria lingua, religione e cultura, in forma indelebile, alla Spagna e al suo popolo.\nFra le ondate migratorie successive vi furono quelle di popolazioni germaniche come i Visigoti, gli Alani, i Vandali e gli Suevi (dal V secolo d.C.) durante le invasioni barbariche, seguite da quella dei Mori (arabo-berberi), legati alla lunga dominazione musulmana nel sud della penisola iberica, la quale ebbe termine, in maniera graduale, nel corso della cosiddetta Reconquista, con annesso ripopolamento, effettuata dai regni cristiani del nord dell'Iberia, tra l'VIII e il XV secolo, concludendosi definitivamente nel 1492, con la Presa di Granada. \nAlla fine del XV secolo, i regni cristiani della Corona di Castiglia e Aragona furono unificati, dando origine al Regno di Spagna e all'identit\u00e0 culturale spagnola propriamente detta. Dagli inizi del XVI secolo fino al secondo decennio del XIX secolo, la monarchia spagnola fu a capo di un vasto impero coloniale, ed ebbe modo di estendere il proprio potere in tutti e cinque i continenti.\nLa maggior parte degli spagnoli aderisce alla chiesa cattolica, sebbene esistano minoranze storiche legate ad altre confessioni cristiane e non cristiane."}
{"id": "99376", "revid": "2225", "url": "https://it.wikipedia.org/wiki?curid=99376", "title": "Nip Tuck", "text": ""}
{"id": "99380", "revid": "133557", "url": "https://it.wikipedia.org/wiki?curid=99380", "title": "Midollare", "text": "Midollare \u00e8 la sostanza che costituisce la parte pi\u00f9 interna degli organi, come ad esempio il surrene o il rene.\nRene.\nNel rene esistono raggi midollari che entrano all'interno dell'area corticale, interrompendone la sua continuit\u00e0. Strutturalmente i raggi midollari che si allungano verso la corticale si raccolgono dal capo opposto, attraverso le papille, nei calici minori e poi nel sistema escretore renale.\nSurrene.\nNel surrene si parla invece di vera e propria sostanza midollare. Nella sua componente microscopica \u00e8 composta da cellule voluminose a forma ovulare o cilindrica, disposte in cordoni attorno ai vasi sanguigni. Il tessuto midollare produce l'epinefrina (o adrenalina) e la nor-adrenalina."}
{"id": "99383", "revid": "287204", "url": "https://it.wikipedia.org/wiki?curid=99383", "title": "Palio di Taranto", "text": "Il Palio di Taranto \u00e8 una tradizionale manifestazione in costume che include una gara di barche a remi abbinate ai dieci rioni della citt\u00e0.\nIstituito nel 1986, si ripete ogni anno l'8 maggio, in concomitanza con le celebrazioni in onore di San Cataldo, patrono della citt\u00e0, che si concludono il 10 maggio.\nLa seconda ed ultima gara si disputa nella terza domenica di luglio.\nIl Palio o \"Torneo dei Rioni\" si svolge nelle acque del Mar Grande e del Mar Piccolo, a cui partecipano i rappresentanti dei dieci rioni. Ogni equipaggio \u00e8 composto da due marinai abbigliati con un abito storico. La gara si svolge effettuando in meno di mezz'ora il periplo dell'isola che costituisce il Borgo Antico della citt\u00e0, al termine del quale il presidente della giuria decreta i vincitori tra le imbarcazioni giunte al traguardo situato sotto il Ponte Girevole, dandosi battaglia fino all'ultima vogata. Il vero trofeo sar\u00e0 per\u00f2 consegnato solo dopo la seconda gara che si disputa in luglio, sommando i due punteggi e proclamando l'equipaggio vincente.\nDal 1999 il torneo \u00e8 affiancato dal \"Trofeo Interforze\", a cui partecipano con entusiasmo le forze dell'ordine ed i militari locali, che gareggiano con propri atleti sulle stesse barche in legno dei Rioni.\nNel 2008 si \u00e8 aggiunto alla manifestazione il \"Torneo delle Canoe\", abbinato alle sei circoscrizioni.\nTra le varie manifestazioni collaterali, si svolge il concorso di bellezza \"Bellissima Mediterranea\", nel quale dieci ragazze appartenenti ai dieci rioni si contendono lo scettro di Reginetta del Palio. In contemporanea, viene allestita la mostra \"Le Perle di Taranto\", nella quale si rievocano gli antichi mestieri ormai estinti legati al mare ed all'artigianato.\nNell'anno 2014, prima della seconda manche, viene introdotta la \"pesa\" delle imbarcazioni necessaria per dare la possibilit\u00e0 a tutti gli equipaggi di partecipare alla manifestazione con dei gozzi aventi tutti lo stesso peso, infatti con l'ausilio di zavorre il peso dei gozzi viene ragguagliato al peso del gozzo pi\u00f9 pesante (che parteciper\u00e0 quindi privo di zavorra).\nDal 2015 al 2019 i fratelli Patronelli Antonio e Giovanni si sono aggiudicati 5 manche su un totale di 10 disputate, si sono aggiudicati 4 manche consecutive (anni 2018 e 2019 sia prima che seconda manche) e 2 edizioni consecutive del Palio, un record da quando \u00e8 stato introdotto il rito della pesa."}
{"id": "99390", "revid": "37401", "url": "https://it.wikipedia.org/wiki?curid=99390", "title": "Anni 600 a.C.", "text": ""}
{"id": "99391", "revid": "1543377", "url": "https://it.wikipedia.org/wiki?curid=99391", "title": "Leda (astronomia)", "text": "Leda \u00e8 un satellite naturale di Giove.\n\u00c8 stato scoperto da Charles Thomas Kowal all'Osservatorio di Monte Palomar il 14 settembre 1974, dopo tre notti di osservazioni, dall'11 al 13 settembre; Leda era presente in tutte le lastre fotografiche.\n\u00c8 chiamato come la Leda della mitologia greca, regina di Sparta, madre di Castore e Polluce, Elena e Clitennestra, che Zeus sedusse trasformandosi in cigno. Il nome fu proposto dallo scopritore, Kowal, e approvato dall'Unione astronomica internazionale nel 1975. \u00c8 designata anche come \"Giove XIII\".\nCaratteristiche.\nLeda appartiene al gruppo di Imalia, quattro satelliti che orbitano Giove a una distanza compresa tra 11 a 13 milioni di chilometri, e con un'inclinazione di 27,5\u00b0 circa.\nSi tratta di un piccolo satellite; infatti assumendo che possieda un'albedo pari a 0,04, similmente agli altri membri del gruppo di Imalia, considerando la sua magnitudine apparente di 20,2 ne consegue un diametro di circa 20\u00a0km.\nConseguentemente la massa stimata \u00e8 di 1,09\u00d71016 kg."}
{"id": "99392", "revid": "1543377", "url": "https://it.wikipedia.org/wiki?curid=99392", "title": "Gavialis gangeticus", "text": "Il gaviale del Gange (\"Gavialis gangeticus\" ()), noto anche semplicemente come gaviale, \u00e8 un coccodrillo, unico membro vivente della famiglia Gavialidae, nonch\u00e9 uno dei coccodrilli viventi pi\u00f9 lunghi. Le femmine adulte possono raggiungere una lunghezza di 2,6\u20134,5 metri (8 piedi 6 pollici\u201314 piedi 9 pollici), mentre i maschi possono raggiungere anche i 3-6 metri (9 piedi 10 pollici\u201319 piedi 8 pollici). I maschi sono distinguibili dalle femmine non solo per le dimensioni maggiori, ma anche per la distintiva protuberanza sulla punta del muso, la cui forma ricorda un vaso di terracotta indiano noto come \"ghara\", da cui deriva il nome \"gaviale\". Il gaviale \u00e8 uno dei coccodrilli meglio adattati alla vita acquatica, nonch\u00e9 il pi\u00f9 adattato ad una dieta piscivora, grazie al suo lungo muso sottile e ai suoi 110 denti affilati che si incastrano a cerniera quando l'animale serra le fauci.\nIl gaviale \u00e8 nativo del subcontinente indiano settentrionale in cui, probabilmente, si \u00e8 evoluto. Resti fossili di gaviali furono ritrovati in depositi risalenti al Pliocene nelle colline di Sivalik e nella valle del fiume Narmada. Attualmente il gaviale abita i fiumi delle pianure della parte settentrionale del subcontinente indiano. \u00c8 il coccodrillo meglio adattato alla vita acquatica e lascia l'acqua solo per crogiolarsi al sole e per deporre le uova nei banchi di sabbia umidi. Gli adulti si accoppiano alla fine della stagione fredda, dopodich\u00e9 le femmine si riuniscono in primavera per scavare i propri nidi, deponendo da 20 a 95 uova. Dopo la schiusa delle uova, le femmine si prendono cura dei piccoli, proteggendoli dai predatori fino all'inizio della stagione dei monsoni. I piccoli crescono e si nutrono in acque poco profonde durante il loro primo anno di vita, per poi spostarsi in aree dove l'acqua \u00e8 pi\u00f9 profonda man mano che crescono.\nLa popolazione selvatica del gaviale \u00e8 diminuita drasticamente sin dagli anni '30. Oggi il suo areale \u00e8 limitato al 2% della sua distribuzione storica. I programmi di conservazione avviati in India e in Nepal si sono concentrati sulla reintroduzione di gaviali allevati in cattivit\u00e0 dall'inizio degli anni '80. Tuttavia, la perdita dell'habitat a causa dell'estrazione della sabbia e la conversione del loro territorio in terreni per l'agricoltura, l'esaurimento delle risorse ittiche e metodi di pesca dannosi, continuano a minacciare le popolazioni selvatiche. L'animale \u00e8 stato elencato come in pericolo critico di estinzione nella Lista Rossa IUCN, dal 2007.\nLe pi\u00f9 antiche raffigurazioni conosciute del gaviale risalgono a circa 4.000 anni fa e sono state trovate nella valle dell'Indo. Gli ind\u00f9 lo considerano il veicolo della divinit\u00e0 fluviale Ga\u1e45g\u0101. Le popolazioni locali che vivevano vicino ai fiumi attribuivano a questi animali poteri mistici e curativi e usavano parti del loro corpo come ingredienti per la medicina tradizionale.\nEtimologia.\nIl suo nome deriva dalla corruzione della parola Hindi \"\u0918\u0921\u093c\u093f\u092f\u093e\u0932\" (\"Gha\u1e5biy\u0101la\", \"coccodrillo\"), a sua volta derivante dal nepalese \"\u0918\u0921\u093c\u093e\" (\"gha\u1e5b\u0101\", \"recipiente in terracotta\", in riferimento alla tipica escrescenza sull'estremit\u00e0 del muso dei maschi).\nDescrizione.\nDimensioni.\nIl gaviale del Gange \u00e8 uno dei coccodrilli viventi pi\u00f9 lunghi: le femmine raggiungono la maturit\u00e0 sessuale ad una lunghezza di 2,6 metri (8 piedi e 6 pollici), sebbene possano crescere fino a 4,5 metri (14 piedi e 9 pollici). I maschi, invece, maturano sessualmente quando raggiungono una lunghezza di almeno 3 metri (9 piedi e 10 pollici), potendo raggiungere anche i 6 metri (20 piedi) di lunghezza. I maschi adulti pesano in media circa 160 kg (350 libbre). I maschi adulti, inoltre, hanno crani pi\u00f9 grandi delle femmine, che superano una lunghezza media di 715 millimetri (28,1 pollici) ed una larghezza alla base di 287 millimetri (11,3 pollici).\nSebbene vi siano racconti di avvistamenti di animali lunghi anche pi\u00f9 di 7 metri, i tre gaviali pi\u00f9 grandi finora misurati sono tre maschi, uno di 7 metri catturato nel fiume Kosi nel nord del Bihar nel gennaio 1924, uno di 6,55 metri ucciso nel fiume Karnali all'altezza di Faizabad, nell'agosto del 1920, ed uno di 6,3 metri ucciso in un fiume del distretto di Jalpaiguri, nel 1934. Intorno alla fine del XX secolo, furono avvistati diversi maschi con una presunta lunghezza di 7,16-9,14 metri (23 piedi e 6 pollici \u2013 30 piedi) nei fiumi indiani, sebbene non ci siano evidenze di tali avvistamenti e di esemplari dalle dimensioni eccezionali. Sebbene in passato non fosse difficile osservare animali lunghi anche pi\u00f9 di 6 metri, attualmente \u00e8 diventato estremamente raro avvistarne di queste dimensioni.\nAspetto.\nNel suo aspetto, il gaviale ricorda molto i coccodrilli veri e propri, sebbene osservandolo attentamente si possano notare gli adattamenti ad una vita ancora pi\u00f9 strettamente legata all'ambiente acquatico. Il corpo \u00e8 lungo e cilindrico, con corte zampe munite di cinque dita ciascuna. Le dita sono palmate, con la palmatura centrale (dita II-III e III-IV) che copre un terzo delle dita e le palmature laterali (dita I-II e IV-V) che coprono i due terzi di esse. La coda \u00e8 lunga quanto il corpo ed \u00e8 fortemente compressa lateralmente nei due terzi distali. Il collo \u00e8 anch'esso cilindrico, allungato e molto spesso, mentre la testa \u00e8 assai caratteristica per via del muso estremamente allungato, che diviene pi\u00f9 corto e spesso man mano che l'animale matura, essendo lungo 5,5 volte la larghezza della propria base nei giovani e 3,5 volte negli adulti.\nIl suo muso \u00e8 molto lungo e stretto, allargato all'estremit\u00e0 e alloggia 27-29 denti mascellari e 25-26 denti mandibolari su ciascun lato. I denti anteriori sono i pi\u00f9 grandi. Il primo, il secondo e il terzo dente della mandibola si adattano perfettamente agli spazi presenti nella mascella. La sinfisi mandibolare estremamente lunga si estende fino al 23\u00ba o 24\u00ba dente. Il muso dei gaviali adulti \u00e8 3,5 volte pi\u00f9 lungo della larghezza della base del cranio. A causa di questo lungo muso il gaviale \u00e8 particolarmente adatto a catturare i pesci. Le ossa nasali sono piuttosto corte e ampiamente distanziate dalle premascellari. L'osso giugale \u00e8 sollevato, divenendo proporzionalmente pi\u00f9 spesso con l'et\u00e0. La forza del morso del gaviale \u00e8 di 1,784\u20132,006 N (401\u2013451 lbf). Le mascelle si chiudono con enorme velocit\u00e0 (16 centesimi di secondo), senza lasciare scampo ai pesci che vi passano attraverso. La velocit\u00e0 di chiusura tocca i 450 km/h.\nCrescendo i maschi sviluppano una protuberanza nasale bulbosa cava sulla punta del muso al raggiungimento della maturit\u00e0 sessuale. Questa protuberanza ricorda un vaso di terracotta conosciuto localmente come \"ghara\". Il \"ghara\" del maschio inizia a crescere sopra le narici all'et\u00e0 di 11,5 anni e misura circa 5 cm \u00d7 6 cm \u00d7 3,5 cm (2,0 \u00d7 2,4 \u00d7 1,4 pollici) all'et\u00e0 di 15,5 anni. Questa struttura consente ai maschi di emettere un sibilo udibile a 75 metri (246 piedi) di distanza. Lo scopo del \"ghara\" non \u00e8 ancora stato del tutto chiarito: esso funge, probabilmente, da cassa di risonanza, come carattere sessuale per il riconoscimento e la scelta del \"partner\" da parte delle femmine oppure per l'emissione di bolle od altri comportamenti associati al corteggiamento. Ci\u00f2 rende il gaviale l'unico coccodrillo vivente con un dimorfismo sessuale cos\u00ec visibile.\nL'intero corpo \u00e8 ricoperto di squame quadrate, che sulla superficie esterna delle zampe anteriori e posteriori s'innalzano a formare delle creste. Anche la parte appiattita della coda \u00e8 sormontata da una cresta. Gli scuti presenti sulla testa, il collo e la schiena formano un'unica piastra continua composta da 21-22 serie trasversali e quattro serie longitudinali, ai lati delle quali \u00e8 presente un'ulteriore fila di scutelli meno coriacei che sulla coda va a formare due creste che si riuniscono in una singola quando essa va ad assottigliarsi. Sono inoltre presenti due scuti post-occipitali di piccole dimensioni.\nI gaviali tendono ad una colorazione verde-oliva, con gli adulti solitamente pi scuri dei giovani, che a volte presentano maculature o strisce marrone scuro sul corpo e sulla coda, mentre sul ventre essa assume toni pi\u00f9 chiari che raggiungono un bianco-giallino. La colorazione, soprattutto nell'area dorsale, tende a scurirsi con l'et\u00e0, divenendo grigio-nerastra dopo i 20 anni circa.\nDistribuzione e habitat.\nStoricamente, i gaviali prosperavano in tutti i principali sistemi fluviali del subcontinente indiano settentrionale, dal fiume Indo in Pakistan, il Gange in India, il fiume Brahmaputra nel nord-est dell'India e il Bangladesh, al fiume Irrawaddy in Myanmar. All'inizio del XX secolo, era una presenza comune nel fiume Indo e nei suoi affluenti del Punjabi. Tuttavia, all'inizio degli anni '80, era quasi del tutto estinto nell'Indo. Durante le ricerche avvenute sul fiume nel 2008 e nel 2009, non venne avvistato alcun esemplare nel fiume. L'animale prosperava anche nel fiume Godavari, in India, ma venne cacciato fino all'estinzione tra la fine degli anni Quaranta e gli anni Sessanta. Dal 1970, venne considerato estinto nel fiume Koshi. Negli anni '40, era piuttosto numeroso nel fiume Barak in Assam, che all'epoca ospitava anche grossi pesci, incluso il mahseer dorato (\"Tor putitora\"). Alcuni individui furono avvistati anche negli affluenti del fiume Barak in Assam, Mizoram e Manipur fino al 1988, tuttavia non vennero condotti altri studi al riguardo. Nel 1927, un gaviale fu ucciso nel fiume Shweli in Myanmar, un affluente del fiume Ayeyawady. Questo \u00e8 l'unico documento autenticato nel paese che attesta la sopravvivenza dei gaviali nel fiume fino al XX secolo. \u00c8 possibile che alcuni esemplari possano essere sopravvissuti nel fiume Shweli, ma ci\u00f2 \u00e8 rimasto poco chiaro nel 2012.\nNel 1976, la distribuzione geografica globale del gaviale era scesa al 2% della sua distribuzione storica e si stimava che rimanessero meno di 200 gaviali in natura. Dall'inizio degli anni '80, la popolazione selvatica \u00e8 stata aumentata grazie al rilascio di esemplari allevati in cattivit\u00e0 in India e in Nepal. Nel 2017, si stima che la popolazione globale comprenda un massimo di 900 individui, inclusi circa 600 adulti divisi in sei sottopopolazioni principali lungo 1.100 km (680 mi) di corsi fluviali, e altri 50 adulti maturi divisi in otto sottopopolazioni minori lungo 1.200 km (750 mi) di corsi fluviali.\nIn Nepal sono presenti piccole popolazioni che si stanno lentamente riprendendo negli affluenti del Gange, come il sistema fluviale Narayani-Rapti nel Parco nazionale di Chitwan ed il sistema fluviale Karnali-Babai nel Parco nazionale reale di Bardia. Nella primavera del 2017, il fiume Babai \u00e8 stato esplorato utilizzando un veicolo aereo senza equipaggio, che ha rilevato la presenza di 33 esemplari su un tratto di fiume di 102 km (63 mi).\nIn India, popolazioni selvatiche di gaviali possono essere trovate in:\nTra il 1979 e il 1993, meno di 20 individui sono stati avvistati nella parte superiore del fiume Brahmaputra tra il Parco nazionale di Kaziranga e il Parco nazionale di Dibru-Saikhowa. Questa popolazione era diminuita a causa della pesca commerciale, del bracconaggio, dell'invasione da parte della popolazione locale nei terreni di riproduzione e dell'insabbiamento dei letti dei fiumi a seguito della deforestazione. Circa 30 gaviali sono stati osservati in piccoli laghi e affluenti del fiume Brahmaputra in Assam tra il 2004 e il 2007.\nNel Bangladesh, i gaviali sono stati osservati nei fiumi Padma, Jamuna, Mahananda e Brahmaputra tra il 2000 e il 2015.\nQuesto coccodrillo \u00e8 un abitatore di grossi corsi d'acqua a corso lento e con aree sabbiose pi\u00f9 o meno estese.\nTassonomia.\n\"Lacerta gangetica\" fu il nome scientifico proposto da Johann Friedrich Gmelin, nel 1789, per indicare il gaviale. La scelta di Gmelin, fu dettata da Carl Linnaeus che propose il genere \"Lacerta\", nel 1758, come genere contenitore per coccodrilli e varie lucertole conosciute all'epoca.\nIn seguito il gaviale venne inserito nel genere \"Crocodilus\" da vari naturalisti:\nIl nome generico \"Gavialis\" fu proposto da Nicolaus Michael Oppel, nel 1811, per i coccodrilli con un dorso di forma cilindrica, collocando questo genere nella famiglia Crocodilini. \"Rhamphostoma\" venne proposto da Johann Georg Wagler, nel 1830, il quale considerava che questo genere contenesse due specie, \"Crocodilus gangeticus\" e \"C. tenuirostris\". Il nome della famiglia Gavialidae venne proposto da Arthur Adams, nel 1854, con \"Gavialis\" come unico genere di questa famiglia. \"Gavialis gangetica\" era il nome scientifico usato da Albert G\u00fcnther, nel 1864, che considerava \"L. gangetica\", \"C. longirostris\" e \"C. tenuirostris\" come sinonimi e \"Gavialis\" un taxon monotipico. John Edward Gray esamin\u00f2 gli esemplari zoologici della collezione del Museo di storia naturale di Londra, arrivando anch'esso alla conclusione che il gaviale fosse monotipico, nel 1869. Il genere venne quindi collocato nella famiglia Gavialidae insieme al falso gaviale (\"Tomistoma schlegelii\") in quanto entrambi provvisti di fauci lunghe e sottili ed una dentatura simile.\nStoria evolutiva.\nL'evoluzione del gaviale e la sua relazione e divergenza con altri coccodrilli sono stati oggetto di controversia. Alcuni autori presumevano che il gaviale si fosse evoluto prima degli altri coccodrilli a causa della sua distintiva forma del cranio e dentatura, indicando un livello pi\u00f9 avanzato di specializzazione ad una dieta piscivora. Altri hanno ipotizzato che si sia evoluto molto pi\u00f9 tardi degli altri coccodrilli a causa dei bassi livelli di proteine nel sangue. Poich\u00e9 condivide questo tratto con il falso gaviale, \u00e8 stato suggerito che queste due specie formino gruppo gemello. Al contrario, \u00e8 stato suggerito che il gaviale e tutti gli altri coccodrilli formino un gruppo gemello poich\u00e9 la struttura dei muscoli della coda del gaviale \u00e8 unica. Il sequenziamento di un segmento ribosomiale del DNA mitocondriale del gaviale e del falso gaviale ha rivelato che i due condividono 22 nucleotidi unici, una somiglianza del 94%, a sostegno dell'ipotesi che rappresentino dei taxa gemelli. Anche le analisi delle sequenze geniche nucleari di entrambe le specie supportano l'idea che siano taxa gemelli.\nI risultati degli studi di genetica molecolare indicano che i coccodrilli si sono separati geneticamente dagli pseudosuchi nel Giurassico superiore, circa 150 milioni di anni fa. Si stima che Gavialidae si sia discostato da Crocodylidae nel Cretaceo superiore, circa 80 milioni di anni fa (Campaniano). Il gaviale si \u00e8 probabilmente separato dal falso gaviale nell'Eocene, circa 42 milioni di anni fa. La datazione di punta con l'estinto \"Thoracosaurus\" indica una divergenza tra il gaviale e il falso gaviale a circa 38 milioni di anni fa.\nIl genere \"Gavialis\" si \u00e8, probabilmente, evoluto nella regione dell'India e del Pakistan nel Miocene inferiore. I resti fossili di gaviali ritrovati nelle colline Sivalik di Haryana e Himachal Pradesh sono stati datati tra il Pliocene e il Pleistocene inferiore. Altri resti fossili sono stati ritrovati anche in due siti nella valle del fiume Ayeyarwady nel Myanmar centrale, datati al tardo Pleistocene. Durante il Quaternario, \"Gavialis\" allarg\u00f2 il suo areale fino a Giava attraverso la rotta Siva-Malese, che non richiedeva l'attraversamento di aree marine. I resti fossili di \"Gavialis bengawanicus\" trovati a Giava risalgono al Pleistocene inferiore. I fossili di \"G. bengawanicus\" trovati nella provincia thailandese di Nakhon Ratchasima supportano, inoltre, l'idea che i gaviali siano riusciti ad espandere il loro areale attraverso i sistemi fluviali dell'area. \"G. bengawanicus\" rappresenta l'unica specie estinta di \"Gavialis\" valida. Resti attribuiti a \"Gavialis\" sono stati ritrovati anche a Sulawesi e nell'isola di Woodlark, a est della linea di Wallace; ci\u00f2 suggerisce che un gruppo di \"Gavialis\" fu in grado di attraversare ambienti marini e di raggiungere luoghi estremamente lontani, come l'Oceania occidentale (Delfino e De Vos, 2010).\nFilogenesi.\nIl seguente albero filogenetico \u00e8 stato suggerito nel 2012, per le relazione tassonomiche del gaviale:\nBiologia.\nIl gaviale \u00e8 uno dei coccodrilli meglio adattati alla vita acquatica, spendendo la maggior parte del suo tempo in acqua, uscendone solo per crogiolarsi al sole sulle rive dei fiumi. Gli adulti hanno zampe molto deboli che non li rendono in grado di camminare nel vero senso della parola, trascinando piuttosto il corpo sul terreno. Per contro, l'animale in acqua \u00e8 estremamente agile, grazie alle zampe palmate, alle creste sulle zampe ed alla coda appiattita che permette loro di muoversi a proprio piacimento e di riuscire a manovrare rapidamente e senza sforzo. Essendo un animale ectotermo, il gaviale regolano la propria temperatura corporea rimanendo in acqua durante i periodi caldi per raffreddarsi, e si crogiolano al sole quando la temperatura ambiente \u00e8 pi\u00f9 fredda per riscaldarsi. I gaviali si crogiolano al sole quotidianamente durante la stagione fredda, soprattutto al mattino, prediligendo spiagge sabbiose e umide. Quando le temperature aumentano, i gaviali cambiano routine, preferendo crogiolarsi la mattina presto, ritornando in acqua durante le ore pi\u00f9 calde del giorno, per poi tornare a crogiolarsi nel tardo pomeriggio. Spesso si crogiolano in gruppo, spesso composto da un maschio adulto e diverse femmine e subadulti. I maschi adulti dominano sul gruppo e tollerano solo i maschi pi\u00f9 giovani. Tra dicembre e gennaio, spesso si formano grandi gruppi di giovani, subadulti e adulti, che si riuniscono per crogiolarsi al sole insieme. Gruppi di maschi e femmine adulte, in genere si riuniscono entro la met\u00e0 di febbraio.\nIl gaviale condivide l'habitat fluviale con il coccodrillo palustre (\"Crocodylus palustris\") in alcune zone del suo areale. Usano gli stessi terreni di nidificazione, ma differiscono nella scelta dei siti in cui si crogiolano. I gaviali prediligono crogiolarsi vicino all'acqua su spiagge sabbiose poco profonde e depongono le uova solo in terreni sabbiosi vicino all'acqua. Anche il coccodrillo palustre predilige crogiolarsi anche sulle spiagge sabbiose, ma a differenza del gaviale pu\u00f2 arrampicarsi anche su argini pi\u00f9 ripidi e su terreni rocciosi, allontanandosi spesso dall'acqua sia per crogiolarsi che per costruire i loro nidi. Le due specie hanno anche diete diverse: il gaviale \u00e8 prevalentemente piscivoro, mentre il coccodrillo palustre preda anche pesci, ma predilige prede pi\u00f9 grandi come serpenti, tartarughe, uccelli, mammiferi e carogne. In passato, quando il suo areale si estendeva fino ai delta dei fiumi, vi era una simile convivenza anche col coccodrillo marino (\"Crocodylus porosus\").\nDieta.\nIl gaviale \u00e8 il coccodrillo meglio adattatosi ad una dieta primariamente piscivora, grazie ai suoi denti affilati che si incastrano a cerniera quando l'animale serra le fauci, formando una trappola naturale per i pesci, ed il suo lungo e sottile muso, che incontra poca resistenza nell'acqua, consentendo repentini movimenti laterali atti alla predazione. Il morso \u00e8 forte e veloce e permette di uccidere la preda istantaneamente. Spesso i gaviali utilizzano il corpo e la coda per tagliare le vie di fuga alle prede, costringendole a dirigersi verso le rive, dove possono essere catturate con maggiore facilit\u00e0. Sebbene i gaviali catturino le prede in immersione, come gli altri coccodrilli essi sono costretti ad emergere per inghiottirle. Come tutti i coccodrilli, i gaviali non masticano le prede, ingoiandole intere. Alcuni giovani esemplari sono stati osservati mentre manovravano i pesci nelle loro fauci, ingoiandoli cominciando dalla testa.\nI giovani gaviali si nutrono di insetti, girini, piccoli pesci e rane. Gli adulti si nutrono primariamente di pesci, sebbene possono includere nella loro dieta anche altri animali, come piccoli crostacei. Nello stomaco di alcuni esemplari sono stati ritrovati i resti di tartarughe dal guscio molle del Gange (\"Nilssonia gangetica\"). Ingoiando le prede intere, i gaviali fanno a pezzi le loro prede nei loro stomaci, aiutandosi raccogliendo e ingoiando pietre, come gastroliti, per aiutare la digestione e/o per regolare la galleggiabilit\u00e0. Nello stomaco di alcuni gaviali sono stati trovati persino dei gioielli, probabilmente scambiati per pietre. Nello stomaco di un esemplare ucciso sul fiume Sharda, nel 1910, sono state trovate pietre del peso di circa 4,5 kg (10 libbre). Sebbene si nutrano primariamente di pesci, i gaviali non disdegnano di nutrirsi di carogne. Nella cultura Ind\u00f9, i cadaveri dei defunti vengono cremati nel Gange, ed i resti dei cadaveri vengono talvolta mangiati dai gaviali. Racconti di attacchi all'uomo a scopo predatorio non sono confermati. L'unico caso segnalato dalle autorit\u00e0 sarebbe l'uccisione di un uomo nel santuario naturale di Chandraprahba, schiacciato dal potente morso dell'animale ma non divorato; tuttavia, non vi sono conferme ufficiali.\nRiproduzione.\nLe femmine raggiungono la maturit\u00e0 sessuale quando raggiungono i 2,6 metri (8 piedi 6 pollici) di lunghezza. Le femmine in cattivit\u00e0 si riproducono quando raggiungono i 3 metri (9 piedi e 10 pollici). I maschi, invece, maturano all'et\u00e0 di 15-18 anni, quando raggiungono i 4 metri (13 piedi) di lunghezza e una volta che il \"ghara\" si \u00e8 sviluppato sul loro muso. Il \"ghara\" \u00e8 apparentemente usato per indicare la maturit\u00e0 sessuale nei maschi, e come \"cassa di risonanza\" quando emettono suoni gorgoglianti sott'acqua.\nIl corteggiamento e l'accoppiamento iniziano a met\u00e0 febbraio alla fine della stagione fredda. I maschi controllano un \"harem\" di diverse femmine, scegliendo un banco sabbioso affiorante e scacciandone energicamente gli intrusi. I maschi corteggiano le femmine gonfiando il collo, soffiando bolle dal naso in immersione ed emettendo suoni sibilanti o gutturali che possono essere uditi anche a un chilometro di distanza. Durante la stagione secca, le femmine riproduttive, osservate nel fiume Chambal, si spostano abitualmente per 80-120 km, e si uniscono a gruppi di riproduzione composti da femmine, per scavare insieme i nidi. I siti per costruire i nido sono le rive sabbiose o di limo lungo il fiume situati tra i 2,5 e i 14,5 metri di distanza dall'acqua, e da 1 a 3,5 metri sopra il livello dell'acqua, per evitare le inondazioni. Questi nidi hanno una profondit\u00e0 di circa 20-55 centimetri, con un diametro di circa 50-60 centimetri. Tra la fine di marzo e l'inizio di aprile, le femmine depongono da 20 a 95 uova. Il numero record di uova in una sola covata \u00e8 di una covata di 97 uova trovata nel Katarniaghat Wildlife Sanctuary. Le uova sono le pi\u00f9 grandi di tutti i coccodrilli e pesano in media 160 grammi. Ciascun uovo \u00e8 lungo 85-90 millimetri e largo 65-70 millimetri (2,6-2,8 pollici). Dopo 71-93 giorni di incubazione, le uova si schiudono a luglio appena prima dell'inizio della stagione dei monsoni. La determinazione del sesso, come anche in altri rettili, \u00e8 determinata dalla temperatura ambientale. Quando i piccoli escono dalle uova emettono dei flebili pigolii, che vengono uditi dalla femmina che aiuter\u00e0 i cuccioli ad uscire dal nido. Tuttavia, contrariamente alla maggior parte dei coccodrilli, le femmine di gaviale non trasportano i cuccioli nelle fauci fino al fiume, in quanto le loro fauci sono troppo strette per trasportali senza ferirli. I cuccioli e le madri rimangono nei pressi dei siti di nidificazione fino all'arrivo delle inondazioni monsoniche per poi tornare dopo i monsoni.\nNei gaviali la cura e la protezione dei piccoli appena nati \u00e8 ha carico delle femmine. Tuttavia, in alcuni casi giovani maschi, hanno preso parte alla protezione dei cuccioli, anche se non erano i loro, rimanendo a sorvegliarli nei siti di nidificazione e permettendogli di riposare sulla loro schiena. In cattivit\u00e0 questo fenomeno \u00e8 meno frequente. Nel fiume Chambal, si \u00e8 osservato come le femmine rimangano nei pressi dei siti di nidificazione, sorvegliavano i giovani gaviali fino a quando la zona non veniva allagata dai monsoni. Il monitoraggio radio VHF di un giovane maschio ha rivelato che era il maschio dominante che sorvegliare i nidi in un sito di nidificazione comune, per due anni.\nCrescita.\nI cuccioli variano da 34 a 39,2 centimetri (13,4-15,4 pollici) di lunghezza, con un peso di 82-130 grammi (2,9-4,6 once). In due anni raggiungono una lunghezza di 80\u2013116 centimetri (31\u201346 pollici), e di 130\u2013158 centimetri (51\u201362 pollici) in tre anni. I gaviali nati e cresciuti nel Gharial Conservation and Breeding Center del Nepal misuravano 140-167 centimetri (55-66 pollici) e pesavano 5,6-10,5 kg (12-23 libbre) all'et\u00e0 di 45 mesi, nell'aprile 2013. Consumavano fino a 3,5 kg (7,7 libbre) di pesce per individuo al mese. All'et\u00e0 di 75 mesi, avevano raggiunto un peso di 5,9\u201319,5 kg (13\u201343 libbre), ed una lunghezza dal muso alla punta della coda di 169\u2013229 centimetri (67\u201390 pollici).\nI giovani gaviali nel loro primo anno di et\u00e0 si nascondono e cacciano in acque poco profonde preferibilmente in siti circondati da detriti di alberi caduti. Uno studio condotto lungo un tratto di 425 km (264 mi) del fiume Chambal ha rivelato che i giovani gaviali, fino a una lunghezza corporea di 120 centimetri (3 piedi e 11 pollici) prediligono i siti dove l'acqua \u00e8 poco profonda (1-3 metri). Man mano che le loro dimensioni aumentano, si spostano in acque sempre pi\u00f9 profonde. I gaviali subadulti e adulti lunghi pi\u00f9 di 180 centimetri preferiscono zone in cui l'acqua \u00e8 pi\u00f9 profonda di 4 metri.\nI giovani gaviali si muovono in avanti spingendo le zampe diagonalmente opposte in modo sincrono. In giovane et\u00e0 possono anche correre, ma solo in situazioni di emergenza. Quando raggiungono una lunghezza di circa 75 centimetri (30 pollici) ed un peso di circa 1,5 kg (3,3 libbre), all'et\u00e0 di 8-9 mesi, cambiano anche il modo in cui si muovono spingendosi in avanti con le zampe posteriori e anteriori contemporaneamente. Gli adulti, inoltre, non sono in grado di camminare in posizione semi-eretta sulla terraferma, come gli altri coccodrilli. Quando si crogiolano al sole, sono quasi sempre rivolti verso l'acqua in modo da poterla raggiungere facilmente in caso di pericolo.\nMinacce.\nSi stima che la popolazione selvatica dei gaviale sia diminuita da 5.000-10.000 individui nel 1946 a meno di 250 individui nel 2006, con un calo del 96\u201398% entro tre generazioni. I gaviali venivano uccisi dai pescatori, cacciati per le loro pelli, trofei, per la medicine tradizionale e le loro uova venivano raccolte per essere vendute come alimento. Oggi, gli individui rimanenti formano diverse sottopopolazioni frammentate. La caccia non \u00e8 pi\u00f9 considerata una minaccia significativa. Tuttavia, la popolazione selvatica \u00e8 diminuita da una stima di 436 gaviali adulti nel 1997 a meno di 250 individui maturi nel 2006. Una delle ragioni di questo declino \u00e8 l'aumento dell'uso di reti da posta per la pesca nel loro habitat. L'altra principale causa \u00e8 la perdita del loro habitat fluviale causa di dighe, sbarramenti, canali di irrigazione e argini artificiali; l'interramento e l'estrazione della sabbia hanno modificato i corsi dei fiumi; e la terra vicino ai fiumi \u00e8 utilizzata per l'agricoltura ed il pascolo del bestiame.\nQuando 111 gaviali vennero ritrovati morti nel fiume Chambal, tra il dicembre 2007 e il marzo 2008, inizialmente, si sospettava che la causa della loro morte fosse stata causata da sostanze tossiche o per l'uso illegale di reti da pesca, nelle quali erano rimasti intrappolati e successivamente annegati. Successivi test patologici post mortem su campioni di tessuto rivelarono alti livelli di metalli pesanti come piombo e cadmio, che, insieme alle ulcere gastriche e ai parassiti protozoi riportati nella maggior parte delle necroscopie, si pensa abbiano portato alla morte di questi individui.\nConservazione.\nL'areale del gaviale del Gange, cos\u00ec come la consistenza numerica della specie, si sono ridotti del 96-98% circa nell'arco di circa settant'anni, passando dai 5000-10.000 individui selvatici stimati nel 1946 ai 235 censiti nel 2006: in virt\u00f9 di questa improvvisa diminuzione, avvenuta in meno di una generazione, esso viene considerato una specie in pericolo critico. In India, il gaviale viene considerato un animale protetto dal 1972, mentre la CITES ascrive questo animale all'appendice I, proibendone quindi ogni commercio e consentendone il prelievo solo in casi eccezionali.\nAttualmente, sussistono piccole popolazioni isolate di gaviale in tre aree protette lungo il fiume Mahanadi, nello stato indiano dell'Orissa, dove esse appaiono in crescita a dispetto del fatto che non ne venga osservata la riproduzione. Questi animali sono inoltre presenti in Nepal, dove sussistono popolazioni riproduttive ed in espansione nel parco nazionale di Chitwan e nel Parco nazionale reale di Bardia.\nProgrammi di reintroduzione.\nDalla fine degli anni '70, l'approccio alla conservazione del gaviale si \u00e8 concentrato sull'allevamento in cattivit\u00e0 e la reintroduzione in natura. I fiumi nelle aree protette dell'India e del Nepal venivano riforniti con giovani gaviali allevati in cattivit\u00e0. Le uova venivano raccolte dai nidi e incubate artificialmente, per limitare la perdita di neonati in natura, e una volta schiuse i giovani venivano allevati in santuari per 2-3 anni e rilasciati in natura una volta raggiunto il metro di lunghezza.\nNel 1975, l'Indian Crocodile Conservation Project venne istituito sotto gli auspici del Governo Indiano, inizialmente nel Santuario della gola di Satkosia di Odisha. Il progetto venne realizzato con il sostegno finanziario del Fondo delle Nazioni Unite per lo sviluppo e dell'Organizzazione per l'alimentazione e l'agricoltura. Il primo centro di riproduzione dei gaviali del paese \u00e8 stato costruito nel Parco zoologico di Nandankanan. Un gaviale maschio \u00e8 stato trasportato in aereo dal Giardino zoologico di Francoforte per diventare uno degli animali fondatori del programma di allevamento. Negli anni successivi furono istituite diverse aree protette. Nel 1976, furono istituiti due centri di riproduzione nell'Uttar Pradesh, uno nella Kukrail Reserve Forest e uno nel Katarniaghat Wildlife Sanctuary, con strutture per schiudere e allevare fino a 800 gaviali all'anno prima del loro rilascio nei fiumi. Tra il 1975 e il 1982, nel paese furono istituiti sedici centri di riabilitazione per coccodrilli e cinque santuari. Le uova di Gaviale furono inizialmente acquistate dal Nepal. Nel 1991, il Ministero dell'Ambiente e delle Foreste ha ritirato i fondi per i programmi di riproduzione in cattivit\u00e0 e raccolta delle uova, sostenendo che il progetto aveva raggiunto il suo scopo. Nel 1997\u20131998, oltre 1.200 gaviali e oltre 75 nidi erano situati nel Santuario Nazionale di Chambal, ma non vennero effettuate indagini tra il 1999 e il 2003. Le uova di gaviale raccolte da nidi selvatici e riproduttori in cattivit\u00e0 ammontavano a 12.000 fino al 2004. Le uova vennero incubate e i piccoli allevati fino ad una lunghezza di circa un metro o pi\u00f9. Pi\u00f9 di 5.000 gaviali furono rilasciati nei fiumi indiani tra i primi anni '80 e il 2006. Nonostante il rilascio di 142 gaviali tra il 1982 e il 2007 nel fiume Ken, solo una femmina adulta \u00e8 stata avvistata nel fiume nella primavera del 2013, indicando che la maggior parte dei gaviali rilasciati non si erano riprodotti.\nNel dicembre del 2010 l'allora ministro dell'ambiente indiano Jairam Ramesh, durante una visita a una delle strutture adibite alla riproduzione dei gaviali situata a Madras, annunci\u00f2 la creazione di un comitato di coordinazione per la conservazione di questo rettile operante su un'area di 1600 chilometri quadrati lungo il fiume Chambal, fra gli stati di Madhya Pradesh, Rajastan ed Uttar Pradesh. Quest'ente avrebbe avuto rappresentanti provenienti dai ministeri e dai dipartimenti preposti al controllo delle risorse idriche, allo sviluppo ed all'agricoltura dei tre stati indiani, oltre a portavoce delle varie associazioni ed enti per la conservazione della fauna (fra cui il WWF). Compito dell'ente sarebbe stato quello di fare luce sull'ecologia ed il comportamento del gaviale, al fine di meglio valutare eventuali strategie di protezione della specie e del suo ambiente. A questo scopo venne mobilitato su base quinquennale un fondo di 50-80 milioni di rupie, pari a circa 1-1,5 milioni di euro.\nIn Nepal, le uova selvatiche raccolte lungo i fiumi vennero incubate nel Gharial Conservation and Breeding Centre nel Parco nazionale di Chitwan, dal 1978. Il primo lotto di 50 gaviali \u00e8 stato rilasciato nella primavera del 1981 nel fiume Narayani. Negli anni successivi, i gaviali furono rilasciati anche in altri cinque fiumi del paese. Nel 2016, questo centro era sovraffollato con pi\u00f9 di 600 gaviali di et\u00e0 compresa tra i 5 e i 12 anni e molti erano troppo vecchi per essere rilasciati. Tra il 1981 e il 2018, un totale di 1.365 gaviali vennero rilasciati nel sistema fluviale Rapti\u2013Narayani. La reintroduzione dei gaviali ha aiutato a mantenere questa popolazione, ma il tasso di sopravvivenza dei gaviali rilasciati era piuttosto basso. Dei 36 gaviali marcati rilasciati nelle stagioni primaverili del 2002 e del 2003 nei fiumi Rapti\u2013Narayani, solo 14 vennero ritrovati vivi nella primavera del 2004. Questo programma di reintroduzione \u00e8 stato criticato nel 2017 venendo etichettato come incompleto e scoordinato, in quanto spesso venivano rilasciati anche gaviali vecchi e inadatti alla riproduzione, venendo rilasciati in localit\u00e0 disturbate e durante i mesi freddi sfavorevoli al rilascio, oltre all'assente valutazione dell'efficacia di questi rilasci. Ad esempio, fra il 1977 ed il 2006 in una riserva sul fiume Girwa vennero rilasciati 909 animali, ma sono stati individuati solo 20 nidi, mentre nel santuario di Chambal a fronte dei 3776 gaviali rilasciati fra il 1978 ed il 2006 sono stati individuati 68 nidi. Spesso, inoltre, i giovani esemplari durante la stagione dei monsoni vengono portati a valle dalla corrente, in zone non protette dove sono ancora pi\u00f9 vulnerabili all'inquinamento ed al bracconaggio. \u00c8 stato suggerito, piuttosto, di lasciare i nidi selvatici sul posto, aumentando invece la protezione dei siti di nidificazione e monitorando il movimento degli animali.\nIl rilascio dei gaviali allevati in cattivit\u00e0 non ha contribuito in modo significativo a ristabilire popolazioni vitali. Il monitoraggio dei gaviali rilasciati ha rivelato che i programmi di reintroduzione non hanno affrontato pi\u00f9 fattori che influenzano la loro sopravvivenza. Questi fattori includono disturbi dovuti a deviazioni dei corsi fluviali, le attivit\u00e0 di estrazione della sabbia, la coltivazione delle rive dei fiume, la pesca eccessiva da parte della popolazione locale e mortalit\u00e0 correlata a metodi di pesca come l'uso di reti da posta e la pesca con dinamite. Nel 2017, i membri del \"Crocodile Specialist Group\" hanno quindi raccomandato di promuovere il coinvolgimento delle comunit\u00e0 locali nei programmi di conservazione del gaviale.\nIn cattivit\u00e0.\nA partire dal 1999, i gaviali sono ospitati anche nel Madras Crocodile Bank Trust, nel Mysore Zoo, nello zoo di Jaipur e nel Kukrail Gharial Rehabilitation Center, in India.\nIn Europa, i gaviali sono ospitati nello zoo di Praga e nel Protivin Crocodile Zoo nella Repubblica Ceca, e nello zoo di Berlino. Il libro genealogico europeo dell'European Association of Zoos and Aquaria \u00e8 conservato nello zoo di Praga dal 2017. La Ferme aux Crocodiles in Francia ha ricevuto sei giovani esemplari nel 2000 dal Gharial Breeding Center in Nepal.\nNegli Stati Uniti, i gaviali sono ospitati a Busch Gardens Tampa, Cleveland Metroparks Zoo, Fort Worth Zoo, Honolulu Zoo, San Diego Zoo, National Zoological Park, San Antonio Zoo and Aquarium e St. Augustine Alligator Farm Zoological Park. Lo zoo del Bronx e lo zoo di Los Angeles ricevettero dei gaviali nel 2017.\nNella cultura.\nLe prime raffigurazioni conosciute del gaviale risalgono alla civilt\u00e0 della valle dell'Indo. Diversi sigilli e tavolette presentano immagini di un gaviale, spesso con un pesce tra le fauci e/o circondato da pesci. Una di queste tavolette mostra una divinit\u00e0 affiancata da un gaviale e un pesce. Questi manufatti hanno circa 4.000 anni e sono stati trovati a Mohenjo-daro e Amri, nel Sindh.\nUn gaviale \u00e8 raffigurato in una delle incisioni rupestri su un pilastro del Sanchi Stupa, che risale al III secolo aC. Nella mitologia ind\u00f9, il gaviale \u00e8 il veicolo della divinit\u00e0 fluviale Ga\u1e45g\u0101 e della divinit\u00e0 del vento Varu\u1e47a.\nNel libro \"Baburnama\" del XVI secolo, Zahir-ud-din Muhammad Babur descrisse l'avvistamento di un gaviale nel fiume Ghaghara tra Ghazipur e Benares, nel 1526.\nNel 1915, un ufficiale britannico osserv\u00f2 il metodo tradizionale dei pescatori Kehal per cacciare i gaviali lungo l'Indo. I pescatori fissavano delle reti a circa 60-75 centimetri sotto la linea di galleggiamento vicino a un banco di sabbia e aspettavano che i gaviali uscissero dal fiume per crogiolarsi al sole. Dopo un po' i pescatori uscivano dai loro nascondigli, spingendo i gaviali a lanciarsi verso il fiume, rimanendo impigliati nelle reti.\nLa popolazione locale del Nepal attribuisce vari poteri mistici al \"ghara\" dei gaviali maschi, e per questo numerosi esemplari maschi vennero uccisi per raccogliere il rigonfiamento sul muso. La gente di Tharu credeva che il \"ghara\" avrebbe respinto insetti e parassiti se bruciato in un campo, e che le uova di gaviale sarebbero state un efficace medicinale contro la tosse e come afrodisiaco. I gioielli trovati negli stomaci dei gaviali potrebbero essere stati la ragione della convinzione della popolazione locale che questi animali fossero un pericolo per le persone ed andassero cacciati.\nI nomi locali per il gaviale includono \"Lamthore gohi\" e \"Chimpta gohi\" in nepalese, dove gohi significa coccodrillo; \"Gharial\" in hindi; \"Nakar\" e \"Bahsoolia nakar\" in Bihari; \"Mecho kumhir\" in bengalese, dove \"mecho\" deriva da \"m\u0101ch\" che significa pesce; \"Thantia kumhira\" in Odia, con \"thantia\" derivato dalla parola sanscrita \"tu\u1e47\u1e0da\" che significa becco, muso o proboscide di elefante; il maschio \u00e8 chiamato \"Ghadiala\" e la femmina \"Thantiana\" in Odia."}
{"id": "99394", "revid": "77990", "url": "https://it.wikipedia.org/wiki?curid=99394", "title": "Riproduzione asessuale", "text": ""}
{"id": "99395", "revid": "1337121", "url": "https://it.wikipedia.org/wiki?curid=99395", "title": "Canale Bisatto", "text": "Il canale Bisatto o Bisato \u00e8 un emissario del Bacchiglione e del lago di Fimon.\nIl nome \"bisato\" in dialetto veneto significa anguilla.\nOrigine.\nNel 1139 i vicentini in guerra con Padova escavarono il canale Bisatto per deviarvi le acque del Bacchiglione e privare cos\u00ec i patavini dell'acqua di difesa della citt\u00e0. La situazione torn\u00f2 alla normalit\u00e0 solo con la pace di Fontaniva (1147), quando furono smantellate le chiuse che deviavano l'acqua del Bacchiglione.\nDopo questa spiacevole esperienza, nel 1314 la Repubblica di Padova (proclamata nel 1175 e che dur\u00f2 fino al 1318, con la parentesi degli Ezzelini) decise di garantirsi l'approvvigionamento dell'acqua di difesa scavando il canale Brentella, congiungendo cos\u00ec la citt\u00e0 con il Brenta, precedentemente nel 1209 avvenne lo scavo del canale Piovego congiungendo cos\u00ec la citt\u00e0 con Stra e ottenendo la possibilit\u00e0 dei collegamenti fluviali con Venezia.\nIl percorso.\nNel comune di Longare, in provincia di Vicenza, attraverso una chiusa il Bacchiglione versa le proprie acque nell'alveo poco pi\u00f9 che torrentizio del Bisatto. Il percorso si snoda da Longare in direzione sud, costeggiando prima i Colli Berici e quindi puntando decisamente verso i Colli Euganei. \nEntrato in provincia di Padova, attraverso Lozzo Atestino giunge nell'abitato di Este, dove confluiscono diversi altri corsi d'acqua fra cui il Frassine. Il corso del Bisatto prosegue con andamento sinuoso, da cui deriva forse il nome, fino a Monselice; dopodich\u00e9, passato sotto un paio di ponti mobili, attraversa la localit\u00e0 Rivella dove sorge la villa Emo, raggiungibile anch'essa attraverso un ponte mobile. \nDopo alcuni chilometri, si giunge a Battaglia Terme dove, dopo aver attraversato i ponti de' Fero, dei Scaini, Cavalcanti (del 1838), e delle Terme (del 1993), accoglie le acque canale di Battaglia per formare il canale Vigenzone attraverso una conca di navigazione.\nMateriale video.\n Ponte Rivella Canale Bisatto tra Battaglia Terme e Monselice."}
{"id": "99399", "revid": "123158343", "url": "https://it.wikipedia.org/wiki?curid=99399", "title": "Isoottano", "text": "Isoottano \u00e8 il nome tradizionale con cui generalmente si indica il 2,2,4-trimetilpentano, si tratta di un idrocarburo alifatico ramificato appartenente alla serie degli alcani.\nA temperatura ambiente \u00e8 un liquido incolore dal tipico odore di benzina, nella quale \u00e8 presente; \u00e8 moderatamente volatile e molto infiammabile.\nTrova impiego come solvente e come idrocarburo di riferimento per la misura del numero di ottano; ad esso viene infatti attribuito convenzionalmente il numero di ottano 100. Questo perch\u00e9 da studi effettuati sui motori risulta che gli idrocarburi altamente ramificati abbiano una pre-detonazione (o battito di testa) molto inferiore agli idrocarburi alifatici lineari.\nProduzione.\nL'isoottano \u00e8 principalmente ottenuto dalla distillazione del petrolio.\nPu\u00f2 essere ottenuto anche per idrogenazione del 2,4,4-trimetil-2-pentene e del 2,4,4-trimetil-1-pentene, a loro volta ottenuti dalla dimerizzazione catalitica dell'isobutene"}
{"id": "99400", "revid": "327773", "url": "https://it.wikipedia.org/wiki?curid=99400", "title": "Inchiostro sublimatico", "text": "Gli inchiostri usati per la termostampa per sublimazione sono detti anche \"dispersi\", e sono veicolati a mezzo di resine (etilcellulosa), che permettono ai pigmenti di questo particolare tipo di essere stampati per mezzo delle normali macchine da stampa, e contemporaneamente non ne inibiscono la gassificazione. \nGeneralmente questi pigmenti sono limitati nella gamma cromatica in quanto essendo di origine organica non possono contenere metalli pesanti come il biossido di titanio (bianco).\nSono pertanto \"colori trasparenti\" e assorbono e integrano la tonalit\u00e0 del fondo su cui vengono trasferiti (analogamente ad un evidenziatore), pertanto non sono applicabili su fondi neri."}
{"id": "99402", "revid": "1522738", "url": "https://it.wikipedia.org/wiki?curid=99402", "title": "Viki il Vichingo", "text": ""}
{"id": "99405", "revid": "180559", "url": "https://it.wikipedia.org/wiki?curid=99405", "title": "Silvio Soldini", "text": "\u00c8 fratello del velista Giovanni Soldini.\nBiografia.\nNasce primogenito dall'ingegner Adolfo Soldini (industriale tessile e nautico di famiglia originaria di Chiasso) e da Carlina Dubini. \nA 21 anni Silvio Soldini lascia la Facolt\u00e0 di Scienze politiche dell'Universit\u00e0 degli Studi di Milano, e si trasferisce a New York per studiare cinema alla Tisch School of the Arts della New York University. Da questa esperienza nasce \"Drimage\", il suo primo cortometraggio. Torna a Milano nel 1982 dove inizia a lavorare come traduttore di telefilm americani e come aiuto regista pubblicitario. La voglia di cinema si alimenta grazie all'amicizia con un gruppo di appassionati (come Luca Bigazzi che sar\u00e0 poi il suo direttore della fotografia) con i quali realizza \"Paesaggio con figure\" (1983) e \"Giulia in ottobre\" (1985). Insieme a Giorgio Garini e Daniele Maggioni fonda la casa di produzione \"Monogatari\" con la quale realizzer\u00e0, nel 1990, il suo primo lungometraggio \"L'aria serena dell'ovest\", in concorso a Locarno, uno tra i film pi\u00f9 rappresentativi di quella tendenza alla rinascita che fu chiamata \"Nuovo Cinema Italiano\".\nAutore colto e raffinato, non \u00e8 un semplice erede della \"commedia all'italiana\" degli anni cinquanta e sessanta anche se, come molti registi della generazione precedente (De Sica, Monicelli, Comencini, Loy), Soldini ha dimostrato di trovarsi a proprio agio sia con film pi\u00f9 impegnativi, come \"Brucio nel vento\", \"Un'anima divisa in due\" e \"Le acrobate\", che con commedie sentimentali e rocambolesche, come \"Pane e tulipani,\" \"Agata e la tempesta\", \"Il comandante e la cicogna\". D'altronde la sua formazione, per cos\u00ec dire \"accademica\", lo rende autore sensibile e preparato mentre il suo cinema si \u00e8 sviluppato secondo una notevole unit\u00e0 tematica e formale: il semplice rigore della regia, la concezione del cinema come lente che legge la vita, la leggerezza del tocco, sono solo alcuni degli elementi che concorrono a definire lo stile mentre inquietudine e tensione a percorrere il cambiamento sono i temi forti che innervano le sue storie e i suoi personaggi.\nDifficile quindi individuare un modello di riferimento per un regista che, al contrario, ha saputo portare una sua propria originalit\u00e0 nel farsi di un cinema poco legato alla tradizione italiana e invece molto attento ad un respiro pi\u00f9 ampio, quasi universalistico anche quando narra, come spesso gli accade, storie di provincia e di \"semplici\" sentimenti. Nel 2014 il documentario \"Per altri occhi - avventure quotidiane di un manipolo di ciechi\" ha vinto il Nastro d'argento come miglior documentario. L'idea del film \u00e8 venuta a Soldini quando si \u00e8 trovato in cura presso un fisioterapista non vedente.\nNel 2017, \"Il colore nascosto delle cose\" con protagonisti Valeria Golino e Adriano Giannini \u00e8 presentato, fuori concorso, alla 74\u00aa Mostra internazionale d'arte cinematografica di Venezia. \nNel 2019 ha partecipato al film \"Interdependence\", film a episodi sul tema del cambiamento climatico, a cui collaborano 11 registi di tutto il mondo. Il suo episodio, girato a Milano, \u00e8 \"Olmo\".\nFilmografia.\nRegista.\nLungometraggi.\nMediometraggi"}
{"id": "99406", "revid": "1282260", "url": "https://it.wikipedia.org/wiki?curid=99406", "title": "Match di improvvisazione teatrale", "text": "Il match di improvvisazione teatrale \u00e8 un particolare genere di teatro che coniuga le tecniche dell'improvvisazione con le regole di un incontro sportivo.\nStoria.\nIl match d'improvvisazione teatrale (in lingua francese \"match d'improvisation th\u00e9\u00e2trale\") \u00e8 un tipo di spettacolo nato in Canada alla fine degli anni settanta per iniziativa di due attori registi, Robert Gravel e Yvon Leduc. Essi decisero di creare un ibrido tra un'improvvisazione teatrale e un match sportivo (e precisamente l'hockey su ghiaccio, sport nazionale canadese).\nIl primo match d'improvvisazione teatrale si tenne il 21 ottobre 1977 a Montr\u00e9al, nel Canada francofono, come proposta spettacolare del \u00abTh\u00e9\u00e2tre Exp\u00e9rimental de Montr\u00e9al\u00bb (T.E.M. - Cahiers de Th\u00e9\u00e2tre Exp\u00e9rimentale du Montr\u00e9al), che in quell'anno produsse nove spettacoli teatrali sperimentali, tutti incentrati sulle variazioni di spazio e tempo in relazione con il pubblico.\nGravel e Leduc depositarono il format dello spettacolo e da allora ne detengono i diritti, Gravel ebbe l'idea e Leduc lo incoraggi\u00f2 e lo aiut\u00f2 a realizzarla. Il successo fu immediato; la data e l'ora della prima rappresentazione testimoniano il carattere sperimentale della proposta: luned\u00ec, mezzanotte di una fredda giornata invernale, prezzo del biglietto 1 dollaro canadese.\nEbbe cos\u00ec gran successo in Qu\u00e9bec che ben due stagioni vennero trasmesse in diretta TV da \"Radio Qu\u00e9bec\" come un qualsiasi altro sport nazionale. Si sono disputati diversi Mondiali di match.\n\u00c8 uno spettacolo differente (anche se presenta molte affinit\u00e0), che \u00e8 nato sempre nel 1977 ma a Calgary, nel Canada anglofono. \u00c8 stato introdotto per merito di Keith Johnstone. Si \u00e8 diffuso innanzitutto negli stati anglofoni, per poi diffondersi in molti altri Paesi, tra cui l'Italia.\nCaratteristiche.\nIl match consiste in una gara fra due squadre composte da tre a cinque giocatori ciascuna, talvolta guidati da un allenatore. Un arbitro, coadiuvato da due assistenti, propone dei temi sui quali i giocatori/attori sono chiamati ad improvvisare. L'arbitro controlla anche che il match si svolga secondo precise regole e pu\u00f2 fischiare dei \"falli\" ai giocatori che non le rispettano.\nPer ogni improvvisazione viene dato: un \"titolo\"; il \"numero dei giocatori\" (illimitato, uno per squadra, solo donne, eccetera); la \"categoria\" (libera, in uno stile teatrale o cinematografico, in rima, muta, cantata, eccetera); la \"durata\" dell'improvvisazione (da alcuni secondi fino ad oltre 15 minuti; la media \u00e8 di 4-5 minuti). Al fischio dell'arbitro le squadre hanno 20 secondi di tempo per concertare una strategia. Al secondo fischio l'improvvisazione comincia.\nLe improvvisazioni possono essere di due \"tipologie\": \"mista\" (le squadre improvvisano contemporaneamente integrandosi sullo stesso tema proposto dall'arbitro); \"comparata\" (ciascuna squadra \u00e8 chiamata a turno ad improvvisare sul titolo proposto).\nAl termine di ogni improvvisazione il pubblico \u00e8 invitato a votare per una delle due squadre mediante un cartoncino riportante, sulle due facce, i colori delle squadre in gara.\nLa squadra che totalizza tre falli regala un punto agli avversari.\nIl match, di solito, si svolge in due tempi di circa 40 minuti l'uno.\nDiffusione.\nLeghe d'improvvisazione teatrale sono diffuse in quasi tutto il mondo, con possibili differenze tra i rispettivi regolamenti.\nIn Italia il match \u00e8 stato importato dall'attore Francesco Burroni alla fine degli anni ottanta, ed \u00e8 stato messo in scena per la prima volta nella citt\u00e0 di Firenze.\nAd oggi i match sono praticati in Italia da decine di associazioni sparse su tutta la penisola. Si contano sedi ad Arezzo, Bologna, Bergamo, Brescia, Carpi, Empoli, Firenze, Genova, Ischia, Lucca, Modena, Milano, Parma, Pescara, Pisa, Pistoia, Prato, Reggio Emilia, Roma, Sarzana, Torino, Trento, Trieste, Varese, Verona, Vicenza."}
{"id": "99410", "revid": "767487", "url": "https://it.wikipedia.org/wiki?curid=99410", "title": "Amici miei - Atto III\u00ba", "text": "Amici miei - Atto III\u00ba \u00e8 un film del 1985 diretto da Nanni Loy, terzo e ultimo film della serie cinematografica iniziata con \"Amici miei\". \u00c8 l'ultimo film di Adolfo Celi, che morir\u00e0 un anno dopo le riprese.\nTrama.\nInvecchiati ma sempre con la voglia di proseguire nelle zingarate a danno del prossimo, il paralitico Mascetti, l'architetto in pensione Melandri, il barista Necchi e il dottor Sassaroli continuano a frequentarsi regolarmente.\nVedovo da poco, Mascetti a malincuore si stabilisce nella casa di riposo Villa Serena, dove fa amicizia con Valeria, compagna del ricovero. Nostalgici delle zingarate insieme al Mascetti, Melandri, Necchi e Sassaroli decidono di andare a trovarlo. Gli anziani compagni dimoranti di Villa Serena restano i fissi burattini delle zingarate dei quattro, e stavolta collaborano nelle zingarate anche alcuni personaggi esterni al quartetto, in particolare l'inserviente Cecco. Il primo scherzo riguarda un'improbabile trasmissione televisiva per anziani. Lo scherzo successivo riguarda Amalia, una piacente e distinta signora ospite della casa di riposo, di cui Melandri si innamora perdutamente al punto di fidanzarsi con lei: in realt\u00e0 la signora non \u00e8 affatto la creatura sensibile e romantica che finge di essere, e - messa alla prova da Mascetti - non esita ad andare a letto con lui. Il terzo scherzo viene fatto al signor Lenzi, al quale gli amici fanno credere che pu\u00f2 ringiovanire vendendo l'anima al diavolo; Sassaroli si mostra dinnanzi a lui travestito da Satana. Grazie a una tintura di capelli effettuata di nascosto dai quattro compari, Lenzi si convince di essere effettivamente ringiovanito, e ne approfitta per tornare dopo molti anni in un bordello: ma l'esperienza gli \u00e8 fatale.\nDopo la morte di Lenzi si \u00e8 liberata una stanza e il Necchi convince la moglie Carmen a stabilirsi dopo aver chiuso il loro bar. I quattro stanno cos\u00ec sempre insieme come quando erano pi\u00f9 giovani e manterranno la loro voglia di vivere e di fare scherzi ed esperienze sempre nuove. Questo fa andare su tutte le furie la direttrice, che concede loro un mese di tempo per andarsene dall'ospizio. Carmen, disgustata dagli scherzi irrispettosi dei quattro lascia il marito per rifarsi una vita.\nI quattro sabotano l'intero complesso spargendo rane in sala pranzo, versando del profumo nel minestrone e combinando altri scherzi. Tutti i dimoranti danno la colpa alla direttrice e, durante un'occupazione sul tetto della casa di riposo, la vedono abbandonare il complesso, all'inizio pensano che si sia arresa ma in realt\u00e0 la propriet\u00e0 \u00e8 stata acquistata da qualcun altro. Il nuovo proprietario \u00e8 in realt\u00e0 il Sassaroli, che aveva venduto la sua clinica in collina.\nIn qualit\u00e0 di direttore, concede ai dimoranti meno restrizioni di quanto avrebbe fatto la precedente direttrice, ma alla fine, annoiati dalla vita comunque troppo tranquilla dell'ospizio, giungono alla stazione per fare la loro zingarata preferita: schiaffeggiare i passeggeri dei treni in partenza. I quattro, ormai troppo vecchi, non riescono pi\u00f9 a raggiungere con gli schiaffi le persone affacciate ai finestrini, e vengono schiaffeggiati a loro volta dai passeggeri stessi, salvo il Mascetti che, costretto sulla sedia a rotelle, spruzza inchiostro con una peretta sui volti dei viaggiatori.\nProduzione.\nLa casa di cura dove \u00e8 ambientato il film \u00e8 Villa La Loggia, che si trova lungo via Bolognese di Firenze. Vengono mostrati la sala convegni, il parco e alcune stanze.\nTutta la scena delle giostre \u00e8 stata girata a Prato, nell'area compresa tra i due bracci di viale Galilei, via Marradi e via Bensa, zona oggi trasformata in parco per bambini.\nLa scena della casa d'appuntamenti dove viene portato il Mascetti e piazzaletto antistante (da cui il fotogramma presente qui nella pagina \u00e8 tratto), nei pressi di un ponte sul fiume Serchio, si trovano in localit\u00e0 Ponte a Moriano, o pi\u00f9 precisamente San Michele di Moriano, nel comune e provincia di Lucca. Successivamente l'edificio, al pian terreno, \u00e8 stato trasformato in bar, in cui si sono succedute varie gestioni/nomi fino ad oggi.\nL'attore Bernard Blier, che nel primo film interpretava Nicol\u00f2 Righi, un anziano che diveniva oggetto di scherzi, qui interpreta Stefano Lenzi, altra vittima."}
{"id": "99417", "revid": "1305772", "url": "https://it.wikipedia.org/wiki?curid=99417", "title": "Segnaletica luminosa", "text": "La segnaletica luminosa \u00e8 una particolare categoria di segnali stradali.\nTipi di segnali luminosi.\nIl Codice della strada individua i seguenti tipi di segnali luminosi:\nPannelli a messaggio variabile.\nI pannelli luminosi sono posti solitamente in alto sopra la carreggiata, appoggiati ai cavalcavia o montati su appositi sostegni, con funzioni primarie di informazione.\nI casi preponderanti sono quelli che indicano, in autostrada, le possibilit\u00e0 di code da traffico intenso o le chiusure dei caselli. In caso non ci siano anomalie da segnalare vengono invece utilizzati per ricordare agli automobilisti le regole del Codice della strada o per invitarli ad una guida prudente. \nLa direttiva 3/07/1998 n. 3929 del Ministero dei lavori pubblici individua 3 tipi di pannelli a messaggio variabile (PMV) ed esplicita le procedure di omologazione dei PMV posti lungo le autostrade e le strade extraurbane principali. I 3 tipi di PMV sono:\nIn talune citt\u00e0 sono presenti segnali luminosi che indicano la disponibilit\u00e0 di parcheggio, particolari eventi locali quali fiere o spettacoli, o ancora l'itinerario migliore per raggiungerli.\nL'articolo 170 del \"Regolamento di Attuazione\" del Codice della strada prescrive, in particolare, che:\nAltri segnali luminosi.\nAltri pannelli luminosi sono fissati sul tetto o sul posteriore di autoveicoli specifici per indicare ostacoli mobili quali code per incidenti stradali oppure per segnalare la presenza di lavori in corso. Sono previsti dal Codice della strada, dal relativo \"Regolamento di Attuazione\" e \"Disciplinare tecnico relativo agli schemi segnaletici, differenziati per categoria di strada, da adottare per il segnalamento temporaneo\" (decreto del Ministero delle Infrastrutture e dei Trasporti del 10 luglio 2002, GU 226 del 26 settembre 2002).\nUn'altra iniziativa recente, nel campo della segnaletica luminosa, \u00e8 quella che riguarda, a titolo sperimentale, l'indicazione della velocit\u00e0 a cui il mezzo sta transitando nelle vicinanze dei caselli autostradali automatizzati Telepass o nell'avvicinamento di punti in cui la limitazione della velocit\u00e0 \u00e8 fortemente auspicabile. Sono stati previsti dalla riforma del Codice della strada del 2010 (Gazzetta Ufficiale n. 175 del 29 luglio 2010 - legge 29 luglio 2010, n. 120) agli articoli 7 (che modifica l'articolo 41 del Codice della strada) e all'articolo 60 ma non sono ancora stati regolati da circolari attuative."}
{"id": "99422", "revid": "117037805", "url": "https://it.wikipedia.org/wiki?curid=99422", "title": "Dynamic-link library", "text": "Una dynamic-link library (dalla lingua inglese, tradotto in italiano con libreria a collegamento dinamico), in informatica, indica una libreria software che viene caricata dinamicamente in fase di esecuzione, invece di essere collegata staticamente a un eseguibile in fase di compilazione. Queste librerie sono note con l'acronimo DLL, che \u00e8 l'estensione del file che hanno nel sistema operativo Microsoft Windows, o anche con il termine librerie condivise (da \"shared library\", usato nella letteratura dei sistemi Unix). Nei sistemi che usano ELF come formato dei file eseguibili, come ad esempio Solaris o Linux, sono anche note come \".so\", abbreviazione di \"Shared Object\".\nVantaggi e svantaggi.\nLa separazione del codice in librerie a collegamento dinamico permette di suddividere il codice eseguibile in parti concettualmente separate, che verranno caricate solo se effettivamente necessarie. Inoltre, una singola libreria, caricata in memoria, pu\u00f2 essere utilizzata da pi\u00f9 programmi, senza la necessit\u00e0 di essere nuovamente caricata, il che permette di risparmiare le risorse del sistema. Questo metodo di \"loading on demand\" consente, inoltre, installazioni parziali di un sistema software, in cui sono effettivamente presenti sulla memoria di massa solo le librerie associate alle funzioni che l'utente desidera utilizzare, come selezionate in fase di installazione.\nUn altro vantaggio \u00e8 la possibilit\u00e0 di aggiornare un programma modificando solo le DLL: inserendo una versione diversa della DLL, che contiene ad esempio dei \"bug fix\", tutti i programmi che la usano saranno automaticamente \"aggiornati\" senza bisogno di essere ricompilati.\nIl principale svantaggio \u00e8 legato al fatto che una nuova versione di una DLL potrebbe effettuare dei cosiddetti \"breaking changes\", in modo volontario o, inconsapevolmente, a causa di bug nella nuova versione. Un breaking change \u00e8 un cambiamento critico nel comportamento del codice della funzione che la rende non pi\u00f9 compatibile con le convenzioni in uso (ad esempio, una funzione che prima restituiva NULL in caso di errore nei parametri e che ora setta \"errno\" e restituisce un valore non nullo). Ancora pi\u00f9 critico il caso in cui un programma di installazione sovrascriva una DLL con una versione pi\u00f9 vecchia. Altri problemi possono verificarsi in ambiente COM. Questi problemi, ben noti ai programmatori Windows, sono raggruppati sotto il nome di \"DLL hell\" (\"inferno delle DLL\").\nIn alcuni sistemi operativi, tipicamente Unix e Unix-like, \u00e8 possibile far convivere versioni diverse, fra loro incompatibili, di una stessa libreria, purch\u00e9 siano singolarmente presenti sul file system in differenti percorsi e sia possibile, in fase di collegamento del programma, l'identificazione della versione corretta di libreria da utilizzare. In questa maniera, i programmi collegati prima dell'installazione della nuova libreria possono continuare ad avvalersi della vecchia versione.\nI sistemi operativi di tipo Windows mantengono un back up delle DLL di sistema in un'apposita memoria cache, nella cartella nascosta codice_1. Nella cartella codice_2 sono invece memorizzate le librerie in uso.\nLe DLL in Microsoft Windows.\nStruttura e funzionamento.\nQuanto segue descrive la struttura ed il funzionamento di una libreria a collegamento dinamico in ambiente Windows, tuttavia i concetti espressi sono generalmente equivalenti in tutti i sistemi che permettono l'uso di librerie dinamiche.\nUna libreria a collegamento dinamico \u00e8 a tutti gli effetti un codice eseguibile. Ogni file eseguibile (EXE o DLL) dispone di un punto d'ingresso (\"entry point\") invocato dal sistema operativo subito dopo il caricamento. Per una DLL il punto d'ingresso \u00e8 mappato per convenzione sulla funzione codice_3 (a discrezione, comunque, del compilatore).\nLa funzione codice_3, oltre che al caricamento della DLL, viene invocata anche allo scaricamento o quando un thread viene creato o distrutto nel processo in cui la DLL risiede.\nA differenza di un file EXE, la DLL deve uscire dall'entry point non appena ha terminato le inizializzazioni necessarie.\nStruttura.\nPer semplificare, una libreria pu\u00f2 essere pensata come una raccolta di funzioni. Ognuna di queste funzioni avr\u00e0 il proprio indirizzo di base, calcolato come offset rispetto all'indirizzo di base assegnato dal sistema operativo durante il caricamento della libreria (vedi paragrafo successivo). Ci\u00f2 che distingue una libreria dinamica \u00e8 che queste funzioni possono essere \"esportate\", ovvero i loro nomi vengono posti in una lista in una sezione dell'eseguibile. Perci\u00f2 \u00e8 possibile determinare il punto di ingresso di una funzione con una ricerca testuale basata sul nome della funzione. Questa operazione \u00e8 svolta dall'API codice_5 che restituisce l'indirizzo della funzione il cui nome \u00e8 passato come parametro.\nCaricamento.\nLe librerie dinamiche vengono caricate dal sistema operativo all'interno dello spazio di memoria del processo che le ha richieste. In questo modo l'accesso al codice della DLL avr\u00e0 prestazioni quasi equivalenti a quelle del codice dell'applicazione stessa o del codice delle librerie statiche (in seguito si vedr\u00e0 perch\u00e9 \"quasi\" equivalenti).\nPer evitare che il codice dell'applicazione e quello della DLL occupino la stessa posizione in memoria, il linker dovr\u00e0 predisporre la DLL per la rilocazione. In pratica, il sistema operativo determina un'area di memoria disponibile e rimappa ogni riferimento alla memoria contenuto nel codice della DLL. Siccome quest'operazione richiede tempo, ogni DLL dispone di un proprio \"indirizzo di base\" ideale: la rilocazione sar\u00e0 necessaria solo se a questo indirizzo predeterminato \u00e8 gi\u00e0 stata mappata una precedente DLL. Per specificare l'indirizzo ideale si pu\u00f2 usare una regola empirica, basata sulla lettera iniziale del nome della DLL, secondo la seguente tabella:\nCollegamento ad un eseguibile.\nIl collegamento di un eseguibile a una libreria dinamica avviene durante l'esecuzione (a \"run time\") e avviene tramite l'API codice_6, che accetta in input il nome della libreria. Ad esempio, codice_7 caricher\u00e0 all'interno dello spazio di memoria dell'applicazione la DLL codice_8.\nIl collegamento pu\u00f2 essere di due tipi: esplicito o implicito.\nCollegamento esplicito.\nIl collegamento esplicito viene gestito direttamente dal codice del programma con l'utilizzo delle due API codice_6 e codice_5 precedentemente descritte. Se si utilizza il linguaggio C si allocher\u00e0 un puntatore alla funzione specificata nel quale, al momento di utilizzare la funzione richiesta, si caricher\u00e0 l'indirizzo con codice_5. Questa tecnica permette di gestire in modo appropriato la condizione nella quale una DLL richiesta non \u00e8 presente nel sistema, ma in generale \u00e8 pi\u00f9 macchinosa perch\u00e9 richiede l'utilizzo \"esplicito\" delle due API. Questa tecnica \u00e8 indispensabile usando alcuni linguaggi di programmazione, quali ad esempio Visual Basic.\nCollegamento implicito.\nIl collegamento implicito \u00e8 gestito direttamente dal linker in fase di compilazione, ed \u00e8 usato quando si assume che una DLL sia sempre presente nel sistema. Ogni volta che nel codice sorgente \u00e8 richiamata una funzione contenuta in una DLL, il linker collegher\u00e0 la chiamata a funzione ad una funzione \"stub\", ovvero ad una funzione fittizia. All'interno dell'eseguibile vi sar\u00e0 una tabella contenente gli \"stub\" a tutte le funzioni di DLL richieste. In fase di caricamento dell'eseguibile, il sistema operativo caricher\u00e0 in automatico tutte le DLL richieste e mapper\u00e0 ogni \"stub\" al punto di ingresso della relativa funzione nella relativa DLL. Se una DLL (o anche una singola funzione in una DLL) richiesta non viene trovata il sistema operativo bloccher\u00e0 l'avvio del programma con un messaggio di errore.\nL'utilizzo del collegamento implicito ha uno svantaggio in termini di prestazioni, perch\u00e9 ogni volta che viene richiamata una funzione contenuta in una DLL vi \u00e8 un doppio salto a funzione: prima allo stub e poi all'indirizzo della funzione; l'overhead generato \u00e8 in realt\u00e0 trascurabile.\nCollegamento implicito ritardato.\nUna variante al collegamento implicito prevista da alcuni compilatori \u00e8 il \"collegamento ritardato\". In questo caso viene utilizzato uno \"stub\" speciale, che non viene mappato al caricamento dal sistema operativo. Questo \"stub\" invece, la prima volta che verr\u00e0 invocato, si mapper\u00e0 automaticamente (con la tecnica del collegamento esplicito) alla funzione della DLL. Questa tecnica ha il vantaggio di non richiedere la presenza della DLL per il caricamento dell'eseguibile, insieme alla comodit\u00e0 di non dover caricare esplicitamente da codice la libreria"}
{"id": "99425", "revid": "1118", "url": "https://it.wikipedia.org/wiki?curid=99425", "title": "DLL", "text": ""}
{"id": "99434", "revid": "767487", "url": "https://it.wikipedia.org/wiki?curid=99434", "title": "Camion", "text": ""}
{"id": "99438", "revid": "91103514", "url": "https://it.wikipedia.org/wiki?curid=99438", "title": "PLUTO", "text": "Il PLUTO, il cui nome significa, per la tipica passione informatica alla ricorsivit\u00e0, \"PLUTO Linux/Lumen Utentibus Terrarum Orbis\" (nota: in realt\u00e0 nelle intenzioni di chi ha dato il nome al gruppo, il significato originario dell'acronimo avrebbe dovuto ricordare \"Padova Linux Users...\"; essendo rimasto incompiuto, alcuni anni dopo la nascita del gruppo si tent\u00f2 di completarlo, giungendo al significato qui riportato), \u00e8 un gruppo di persone che, unito dalla passione per il software libero, realizza progetti per favorirne lo sviluppo sul territorio italiano.\nStoria.\nIl PLUTO \u00e8 nato come Linux User Group (LUG) nel 1992 ad opera di alcuni studenti e docenti del Dipartimento di Elettronica ed Informatica dell'Universit\u00e0 degli Studi di Padova.\nLo sviluppo esponenziale del gruppo, corrispondente all'incremento della diffusione e dell'utilizzo del sistema operativo libero GNU/Linux, lo ha portato ad espandersi progressivamente oltre i confini di Padova, a livello nazionale ed anche oltre i confini italiani. Dall'ottobre 2001, il PLUTO ha mutato la propria definizione da LUG a Free Software Users Group, per meglio evidenziare i propri scopi sociali, radicalmente orientati al supporto dell'intero ambito del software libero e non solo ad uno specifico, per quanto importante, sistema operativo.\nILDP.\nIl PLUTO, tramite il progetto ILDP (\"Italian Linux Documentation Project\"), si prefigge di tradurre in italiano il maggior numero di guide e Howto, scritte prevalentemente in lingua inglese. Esempi sono la \"Guida avanzata di scripting Bash\" o \"Programmare con le Ncurses\" di Eric Steven Raymond. Ospita inoltre le traduzioni di Linux from Scratch e delle pagine man."}
{"id": "99439", "revid": "1013865", "url": "https://it.wikipedia.org/wiki?curid=99439", "title": "Delta Amacuro", "text": "Lo Stato di Delta Amacuro \u00e8 uno degli Stati del Venezuela. \u00c8 situato nella parte orientale del paese nella valle dell'Orinoco e confina a nord con l'Oceano Atlantico, a sud con lo Stato di Bol\u00edvar, a est con l'Oceano Atlantico e la Guyana e a ovest con lo Stato di Monagas. Forma, con gli Stati Bol\u00edvar e Amazonas, una macroregione nota come Guayana venezuelana.\nCirca la met\u00e0 della superficie dello Stato (20.000\u00a0km\u00b2 su 40.200) \u00e8 occupata dal vasto delta del fiume Orinoco all'interno del quale si trovano numerosissime isole formate da depositi alluvionali e separate fra di loro da diversi canali navigabili. Regione ricoperta da una fitta coltre di vegetazione, \u00e8 ancora abitata da alcune migliaia di \"indios guara\u00fanos\", ormai in via di estinzione.\nLe attivit\u00e0 economiche principali sono la pesca, l'allevamento e le attivit\u00e0 legate alla raffinazione del petrolio."}
{"id": "99448", "revid": "72396", "url": "https://it.wikipedia.org/wiki?curid=99448", "title": "Tavole di Manouvrier", "text": "Le tavole di Manouvrier forniscono le misure medie delle ossa lunghe umane, in base al sesso e all'altezza del soggetto."}
{"id": "99450", "revid": "6923", "url": "https://it.wikipedia.org/wiki?curid=99450", "title": "Free Software Users Group", "text": "Un Free Software Users Group, frequentemente abbreviato in FSUG, \u00e8 un gruppo di persone che condividono una passione per il software libero nel suo complesso e desiderano sostenerlo, diffonderlo, tutelarlo.\nI FSUG si differenziano dai Linux user group principalmente nelle intenzioni, negli scopi dichiarati dell'associazione di persone, che nel caso dei FSUG sono a favore di tutto il complesso del software libero e non solo di uno specifico sistema operativo come potrebbe essere GNU/Linux. I FSUG, supportano con forza tutto il software libero, compreso quello che \u00e8 possibile utilizzare in altri sistemi operativi, liberi o anche proprietari come ad esempio Microsoft Windows o macOS.\nIl problema del nome.\nIl termine FSUG non sembra essere gradito a molti per l'oggettiva difficolt\u00e0 di pronuncia: tuttavia, non si \u00e8 a tutt'oggi trovata un'alternativa in grado di soddisfare tutti.\nPer certi versi, questa questione sembra richiamare il problema sul termine inglese che definisce il software libero, cio\u00e8 \"free software\": le alternative proposte, tra le quali si ricorda open source, non sono riuscite infatti a sostituire il termine originale perch\u00e9 a loro volta inducono problemi, ambiguit\u00e0, imprecisioni e quant'altro.\nIl termine open source va evitato a tutti i costi come spiegato in questa pagina dal creatore del software libero Richard Mattew Stallman."}
{"id": "99451", "revid": "383", "url": "https://it.wikipedia.org/wiki?curid=99451", "title": "FSUG", "text": ""}
{"id": "99458", "revid": "37401", "url": "https://it.wikipedia.org/wiki?curid=99458", "title": "POP", "text": ""}
{"id": "99460", "revid": "117036096", "url": "https://it.wikipedia.org/wiki?curid=99460", "title": "Valentiniani", "text": "I Valentiniani erano seguaci del vescovo gnostico Valentino (II secolo).\nEssi predicavano metodi per liberare il proprio \"pneuma\" con lo studio di testi sacri e con cerimonie quali \"unzione\" e la \"camera nuziale\", quest'ultima celebrata con baci sulla bocca come descritto nel Vangelo di Filippo (31 e 55) .\nTra i principali discepoli di Valentino si ricordano Marco, Eracleone e Tolomeo, per il ramo latino della dottrina, e Teodoto di Bisanzio per il ramo greco. Anche il famoso filosofo e teologo Origene venne molto influenzato da queste correnti di pensiero.\nNell'arco di due secoli i seguaci di questo credo o rientrarono nell'ortodossia cristiana o confluirono nel manicheismo."}
{"id": "99462", "revid": "767487", "url": "https://it.wikipedia.org/wiki?curid=99462", "title": "Anni 610 a.C.", "text": ""}
{"id": "99465", "revid": "1534511", "url": "https://it.wikipedia.org/wiki?curid=99465", "title": "Sistema CGS", "text": "Il sistema centimetro-grammo-secondo (CGS), o Sistema di Gauss, \u00e8 un sistema di unit\u00e0 di misura. Si basa sulle seguenti tre unit\u00e0:\nDa queste si derivano le altre:\nQuesto sistema nacque da una proposta del matematico tedesco Gauss nel 1832, e nel 1874 venne ampliato dai fisici inglesi Maxwell e Lord Kelvin con l'aggiunta delle unit\u00e0 elettromagnetiche. Teneva conto di alcune primitive considerazioni di analisi dimensionale.\nGli ordini di grandezza di molte delle unit\u00e0 CGS crearono molti problemi per l'uso pratico; per questo motivo il sistema CGS non ebbe mai un riconoscimento generale, al di fuori del campo dell'elettrodinamica, e fu gradualmente abbandonato negli anni ottanta del 1800 fino alla sua definitiva sostituzione a met\u00e0 del XX secolo dal pi\u00f9 pratico sistema MKS (metro-kilogrammo-secondo), antenato del moderno Sistema internazionale di unit\u00e0 di misura (SI) che ha definito uno standard per tutte le misure.\nLe unit\u00e0 CGS possono essere ancora incontrate nella vecchia letteratura scientifica, specialmente in quella statunitense nei campi dell'elettrodinamica e dell'astronomia. Le unit\u00e0 di misura SI vennero scelte in modo che le equazioni dell'elettromagnetismo concernenti le sfere contenessero un fattore formula_1, quelle concernenti curve chiuse contenessero un fattore formula_2 e quelle concernenti curve aperte non avessero fattori proporzionali a formula_3. Questa scelta ha dei vantaggi considerevoli nell'ambito dell'elettromagnetismo mentre, negli ambiti dove la formule concernenti le sfere sono dominanti (ad esempio l'astronomia), il sistema CGS risulta pi\u00f9 comodo.\nCon l'adozione del Sistema MKS, negli anni quaranta e del SI, negli anni sessanta, le tecniche utilizzate dal CGS sparirono gradualmente, vincendo le resistenza degli Stati Uniti che furono gli ultimi ad abbandonarle nel mondo occidentale, ed imponendosi anche in Russia dopo la caduta del blocco sovietico. Le unit\u00e0 CGS, oggi, vengono generalmente proibite dalle case editrici di pubblicazioni scientifiche.\nIl centimetro e il grammo rimangono in uso all'interno del SI, specialmente per le definizioni fisiche e per gli esperimenti chimici, dove sono comode le piccole scale per le unit\u00e0 di misura. In questi usi, vengono generalmente definite come unit\u00e0 \"da laboratorio\" (LAB units). Comunque, dove sono necessarie le unit\u00e0 derivate, il sistema MKS \u00e8 generalmente preferito a quello CGS.\nUnit\u00e0 elettromagnetiche.\nMentre per molte unit\u00e0 CGS la differenza con le unit\u00e0 SI \u00e8 soltanto di potenze di 10 (per esempio 1 centimetro = 10\u22122 metri), le differenze con le unit\u00e0 elettromagnetiche non sono ugualmente banali, bens\u00ec sono cos\u00ec importanti che nelle scritture delle leggi fisiche compaiono costanti diverse; e cos\u00ec spesso si distingue tra \"scrittura cgs\" e \"scrittura mKsA\" delle leggi elettromagnetiche. \nDifferenza sulla unit\u00e0 della carica.\nNel SI, si dedica una nuova unit\u00e0 di misura, del tutto indipendente, alla carica elettrica: il coulomb. Questo nasce dall'esigenza di rendere intuitive le unit\u00e0 di misura, ed aggiunge una nuova dimensione alle 3 dimensioni gi\u00e0 presenti nella cinematica: [ Spazio, Massa, Tempo, Carica ]; ci\u00f2 di fatto rende fruibile l'analisi dimensionale anche in materia elettromagnetica. Per motivi pratici, in realt\u00e0 l'unit\u00e0 usata per la definizione non \u00e8 quella della carica, ma quella dell'intensit\u00e0 di corrente elettrica, l'ampere; Infatti, il SI \u00e8 noto anche come \"sistema MKSA\", ovvero [ metri, kilogrammi, secondi, amp\u00e8re ].\nNel CGS, invece, le unit\u00e0 di misura rispecchiano non l'intuizione, bens\u00ec la pragmaticit\u00e0 della fisica sperimentale: la carica non pu\u00f2 venire misurata direttamente, per cui la sua unit\u00e0 di misura deve essere comunque riportata alle unit\u00e0 di misura della cinematica classica, rimanendo cos\u00ec nelle tre dimensioni di [ Spazio, Massa, Tempo ]. Cos\u00ec, nel CGS l'unit\u00e0 di misura della carica \u00e8 lo statcoulomb, o franklin, definito come formula_4, mentre le unit\u00e0 fondamentali rimangono [ centimetri, grammi, secondi ] come ricordato dal nome.\nDifferenza sulle costanti.\nLe costanti di proporzionalit\u00e0 nel sistema CGS semplificano i calcoli nel vuoto. Invece, le costanti di proporzionalit\u00e0 del SI semplificano i calcoli nei materiali, ed esplicitano la misura dell'angolo solido ( 4\u03c0 ). \nIn sostanza, nel CGS si usa solo la costante formula_5, ossia la velocit\u00e0 della luce. Nel SI invece, le costanti sono due: formula_6 e formula_7. Per passare agevolmente da un sistema all'altro, si considerano le costanti di proporzionalit\u00e0 formula_8 e formula_9, definite dalle leggi fondamentali: \nLa legge di Coulomb \nche descrive l'elettrostatica, od equivalentemente la legge di Gauss\nPer quanto riguarda il campo magnetico, la legge di Laplace\nche descrive la magnetostatica, o equivalentemente la legge di Amp\u00e8re \nFisicamente, la scelta di formula_8 e formula_9 equivale alla arbitraria scelta di unit\u00e0 di misura per formula_16 e per formula_17; quel che c'\u00e8 di fisicamente certo \u00e8 invece il rapporto tra le due, formula_18, come compare nell'equazione delle onde della luce nel vuoto: \nSono usate allora tre diverse possibilit\u00e0 che danno luogo a diversi sistemi, i cui principali sono i tre riassunti nella seguente tabella.\nUnit\u00e0 di misura..\nNel corso degli anni, sono stati in uso fino a mezza dozzina di sistemi di unit\u00e0 elettromagnetiche differenti allo stesso tempo, la maggior parte dei quali basati sul sistema CGS. A complicare le cose poi c'\u00e8 il fatto che alcuni fisici ed ingegneri statunitensi utilizzano unit\u00e0 ibride, come volt per centimetro, per il campo elettrico: la cosa \u00e8 poco ortodossa dal punto di vista teorico, ma molto pratica dal punto di vista del \"laboratorio.\" \nPer ovviare al caos della nomenclatura delle unit\u00e0, allora, spesso (soprattutto nelle pubblicazioni sovietiche, che non riconoscevano le autorit\u00e0 occidentali, e nelle loro traduzioni) \u00e8 stato usato un nome generico da usare indistintamente per tutte le unit\u00e0; ovvero, si scriveva genericamente \"la carica misura 3 u.e.s., il campo elettrico misura 9 u.e.s.\". In tabella, le sigle:\nEcco invece l'elenco delle unit\u00e0 di misura elettromagnetiche, consuetudinari nell'800:\nLa capacit\u00e0 di un centimetro \u00e8 definita come la capacit\u00e0 tra una sfera di raggio 1\u00a0cm (nel vuoto) e l'infinito. Infatti la capacit\u00e0 formula_20 tra due sfere di raggio formula_21 e formula_22 \u00e8\ne, se prendiamo il limite di formula_21 che tende all'infinito, vediamo che il valore di formula_20 in CGS \u00e8 uguale ad formula_22."}
{"id": "99466", "revid": "712828", "url": "https://it.wikipedia.org/wiki?curid=99466", "title": "Animagus", "text": ""}
{"id": "99467", "revid": "767487", "url": "https://it.wikipedia.org/wiki?curid=99467", "title": "Anni 620 a.C.", "text": ""}
{"id": "99469", "revid": "712828", "url": "https://it.wikipedia.org/wiki?curid=99469", "title": "Fred e George Weasley", "text": ""}
{"id": "99470", "revid": "1313191", "url": "https://it.wikipedia.org/wiki?curid=99470", "title": "Epilobium angustifolium", "text": "Epilobium angustifolium , comunemente noto come camen\u00e8rio, \u00e8 una pianta erbacea appartenente alla famiglia delle Onagraceae, diffusa in Eurasia, Nordafrica e Groenlandia.\nEtimologia.\nUn tempo veniva incluso nel genere \"Chamaenerion\": il vecchio nome generico deriva dal greco \"kham\u00e1i\" (a terra, basso) e \"nerium\" (oleandro) e significa quindi \"simile a un piccolo oleandro\". Il nome dell'attuale genere deriva invece dal greco \"epi\" (sopra) e \"lob\u00f2s\" (lobo), per i petali inseriti sopra l'ovario. &lt;br&gt;L'epiteto specifico \"angustifolium\" allude invece alle foglie relativamente strette.\nDescrizione.\nHa un fusto eretto alto fino ad 1,50-2 metri. Possiede anche un rizoma molto ramificato.\nHa foglie lanceolate a fillotassi alterna, intere, strettamente lanceolate.\nI fiori hanno un diametro di 2\u20133\u00a0cm, con quattro petali da magenta a rosa e quattro sepali rosa pi\u00f9 stretti. Lo stilo termina con quattro stimmi.Gli stami sono 8.\nI fiori sono portati in infiorescenza. L'infiorescenza \u00e8 un racemo terminale simmetrico che fiorisce progressivamente dal basso verso l'alto, producendo una forma piramidale affusolata. Periodo di fioritura: luglio-agosto.\nI frutti sono delle capsule deiscenti in quattro sezioni, contenenti molti minuti semi marroni (da 300 a 400 per capsula e circa 80.000 per pianta).\nI semi hanno peli setosi per favorire la dispersione ad opera del vento.\nForma biologica: emicriptofita scaposa.\nDistribuzione e habitat.\nIl camen\u00e8rio cresce in zone sassose, ghiaiose (sponde dei corsi d'acqua) nonch\u00e9 sui detriti e le macerie, ma accetta anche suoli mediamente profondi, spesso su suoli silicei.\nIl camenerio \u00e8 diffuso nelle zone temperate pi\u00f9 frequentemente montane (oltre i 1000 m) dell'emisfero boreale. \u00c8 presente in tutte le regioni d'Italia, ed in particolare sulle Alpi.\nSpecie igrofila e assai frugale. Il motivo per cui \u00e8 spesso chiamato \"fiore di sant'Anna\" \u00e8 il periodo di fioritura.\nIn aree montane \u00e8 una delle piante pi\u00f9 abbondanti dopo gli incendi forestali (questo viene ricordato nel nome vernacolo inglese 'fireweed' cio\u00e8 erbaccia del fuoco).\nTassonomia.\nDi \"E. angustifolium\" sono riconosciute valide due sottospecie, oltre a quella nominale:\nUsi.\nL'epilobio \u00e8 un'erba officinale e medicinale, ed ha interessanti propriet\u00e0 per la prostata e lo stomaco.\nLe foglie giovani e i germogli sono commestibili sia crudi che cotti.\nL'epilobio \u00e8 una pianta mellifera e viene bottinata dalle api; la pianta \u00e8 diffusa e si trova spesso nel miele in montagna, ma non si riesce ad avere quello monoflorale."}
{"id": "99471", "revid": "1305772", "url": "https://it.wikipedia.org/wiki?curid=99471", "title": "CGS", "text": ""}
{"id": "99472", "revid": "599013", "url": "https://it.wikipedia.org/wiki?curid=99472", "title": "Pmt", "text": ""}
{"id": "99474", "revid": "834", "url": "https://it.wikipedia.org/wiki?curid=99474", "title": "Cgs", "text": ""}
{"id": "99477", "revid": "4", "url": "https://it.wikipedia.org/wiki?curid=99477", "title": "Camenerio", "text": ""}
{"id": "99478", "revid": "123853650", "url": "https://it.wikipedia.org/wiki?curid=99478", "title": "Commedia all'italiana", "text": "Commedia all'italiana \u00e8 il termine con il quale viene indicato un filone cinematografico sorto in Italia nel corso degli anni cinquanta del Novecento e sviluppatosi nei successivi anni sessanta e settanta. L'espressione fu coniata parafrasando il titolo di uno dei pi\u00f9 grandi successi dei primi anni di questo genere cinematografico, il film \"Divorzio all'italiana\" del regista Pietro Germi.\nCaratteristiche e protagonisti.\nLegami con il neorealismo.\nPi\u00f9 che un vero e proprio genere, come potrebbe essere il \"western\" o il \"thriller\", il termine indica un periodo in cui in Italia venivano prodotte principalmente commedie brillanti, ma con dei contenuti comuni come la satira di costume e l'ambientazione preferibilmente borghese, spesso caratterizzate da una sostanziale amarezza di fondo, che stempera i contenuti comici.\nIl genere della commedia all'italiana si discosta infatti nettamente dalla commedia leggera e disimpegnata e dal filone del cosiddetto \u00abneorealismo rosa\u00bb, in voga fino a tutti gli anni cinquanta poich\u00e9, partendo dalla lezione del neorealismo, si basa su una scrittura pi\u00f9 schiettamente aderente alla realt\u00e0; pertanto, accanto alle situazioni comiche e agli intrecci tipici della commedia tradizionale, affianca sempre, con ironia, una pungente e talvolta amara satira di costume, che riflette l'evoluzione della societ\u00e0 italiana di quegli anni. Sono per l'Italia gli anni del \"boom\" economico, cui faranno seguito quelli delle conquiste sociali, in cui ebbe luogo un mutamento radicale della mentalit\u00e0 e anche del costume sessuale degli italiani, la nascita di un nuovo rapporto con il potere e con la religione, la ricerca di nuove forme di emancipazione economica e sociale, nel mondo del lavoro, della famiglia e nel matrimonio, tutte tematiche che si rintracciano nei film appartenenti a questo filone. La commedia all'italiana arriver\u00e0 persino a toccare, nel corso degli anni settanta, tematiche di attualit\u00e0 sociale pi\u00f9 complesse, con opere dal sottofondo tendenzialmente drammatico (ad esempio \"Detenuto in attesa di giudizio\" di Nanni Loy o \"Un borghese piccolo piccolo\" di Mario Monicelli).\nInterpreti e registi di talento.\nIl successo dei film appartenenti al genere \"commedia all'italiana\" \u00e8 dovuto sia alla presenza di un'intera generazione di grandi interpreti, che seppero incarnare magistralmente i vizi (tanti) e le virt\u00f9 (poche), i tentativi di emancipazione ma anche gli involgarimenti degli italiani dell'epoca, sia all'attento lavoro di registi, soggettisti e sceneggiatori, che inventarono un vero e proprio genere, dalle connotazioni essenzialmente nuove, riuscendo a reperire prezioso materiale per le proprie creazioni cinematografiche fra le pieghe di una societ\u00e0 in rapida evoluzione e dalle molte contraddizioni.\nFra i precursori della Commedia all'italiana vanno senz'altro inclusi due grandi attori del Novecento: Aldo Fabrizi, che anticip\u00f2 il genere con alcuni fortunati film dei primi anni cinquanta, e Tot\u00f2, antesignano della Commedia all'italiana con il popolare filone di \"Tot\u00f2 e Peppino\" in cui appariva come spalla di lusso un altro mostro sacro della comicit\u00e0 napoletana: Peppino De Filippo. I due attori, oltre ad interpretare ruoli di protagonisti in un gran numero di lungometraggi del genere, lasciarono un segno indelebile, in qualit\u00e0 di ospiti d'onore, in alcuni capolavori del tempo: Tot\u00f2 ad esempio nel gi\u00e0 citato \"I soliti ignoti\" (1958) e Peppino de Filippo nell'episodio felliniano \"Le tentazioni del dottor Antonio\" in \"Boccaccio '70\" (1962).\nTra gli attori, oltre ai gi\u00e0 citati Tot\u00f2 e Aldo Fabrizi, i principali rappresentanti sono indiscutibilmente Alberto Sordi, Ugo Tognazzi, Vittorio Gassman, Nino Manfredi e Marcello Mastroianni, mentre fra le attrici Monica Vitti \u00e8 stata l'unica in grado di tenere effettivamente loro testa. Gli interpreti di alto livello che operano nel genere sono tuttavia numerosi. Fra questi non possiamo non ricordare: Sophia Loren, Gina Lollobrigida, Claudia Cardinale, Vittorio De Sica, Franco Franchi e Ciccio Ingrassia, Raimondo Vianello, Gino Cervi, Walter Chiari, Aroldo Tieri, Franca Valeri, Stefania Sandrelli, Gastone Moschin, Silvana Mangano, Carla Gravina, Adolfo Celi, Carlo Giuffr\u00e9, Aldo Giuffr\u00e9, Lando Buzzanca. Successivamente (a partire dalla fine degli anni sessanta e inizio del decennio successivo), Paolo Villaggio, Gigi Proietti, Giancarlo Giannini, Michele Placido, Laura Antonelli, Stefano Satta Flores, Mariangela Melato, oltre a un'infinit\u00e0 di eccellenti caratteristi e comprimari, fra i quali vanno senz'altro ricordati Gianni Agus, Tiberio Murgia, Carlo Pisacane (meglio ricordato come \"Capannelle\"), Renato Salvatori, Mario Carotenuto, Memmo Carotenuto, Tina Pica, Marisa Merlini, Ave Ninchi, Carlo Delle Piane, Leopoldo Trieste, Giacomo Furia, Luigi Pavese e Raffaele Pisu. Anche grandi attori tendenzialmente drammatici, come Gian Maria Volont\u00e9, Enrico Maria Salerno e Salvo Randone, si sono talvolta cimentati con successo nella commedia all'italiana. Molti anche gli interpreti stranieri che sono stati spesso protagonisti o coprotagonisti in film appartenenti al genere della commedia all'italiana, fra i quali: Catherine Spaak, Louis de Fun\u00e8s, Fernandel, Sylva Koscina, Bernard Blier, Mario Adorf, Tomas Milian, Philippe Noiret, Senta Berger, Jean-Louis Trintignant, Claudine Auger, Ann-Margret e Dustin Hoffman.\nTra i registi, oltre ai gi\u00e0 menzionati Pietro Germi, Nanni Loy e Mario Monicelli, si segnalano Luigi Comencini, Steno, Vittorio De Sica, Pasquale Festa Campanile, Antonio Pietrangeli, Lina Wertm\u00fcller, Ettore Scola, Luigi Zampa, Luigi Magni, Dino Risi, Camillo Mastrocinque, Luciano Salce, Sergio Corbucci e tra gli sceneggiatori Steno, Age e Scarpelli, Rodolfo Sonego, Sergio Amidei, Piero De Bernardi e Leo Benvenuti, Ettore Scola e Suso Cecchi D'Amico. \nSe si volesse individuare un manifesto del genere, il cui fascino poggia anche, in parte, sull'indeterminatezza di canoni estetici condivisi o comunque agevolmente identificabili, probabilmente ci si potrebbe riferire a tre film su tutti, ossia \"I mostri\" di Risi (dove troviamo riuniti Gassman e Tognazzi, che nell'arco dei vari episodi del film si trasformano in una serie di personaggi grotteschi), \"Il medico della mutua\", di Luigi Zampa, e il suo seguito \"Il prof. dott. Guido Tersilli primario della clinica Villa Celeste convenzionata con le mutue\", dove Sordi regna sovrano, e \"I soliti ignoti\" di Monicelli, dove Gassman \u00e8 affiancato da Mastroianni, Tot\u00f2, e da una carrellata di eccezionali caratteristi. Quest'ultimo film, primo in ordine cronologico fra quelli menzionati (1958), \u00e8 considerato da molti critici, per ambientazione, tematiche, tipologia dei personaggi e impostazioni estetiche, il punto di inizio della vera e propria Commedia all'italiana.\nAmbientazioni.\nLa commedia all'italiana fu una creazione di Cinecitt\u00e0 e inizialmente venne ambientata spesso a Roma, con attori romani o, ancor pi\u00f9 spesso, romani d'adozione (ad esempio, Gassman, nato a Genova, si trasfer\u00ec a Roma giovanissimo, Tognazzi, cremonese, fece i suoi primi passi nell'avanspettacolo della capitale, Mastroianni e Manfredi, originari entrambi dell'attuale Provincia di Frosinone, si formarono artisticamente nella Citt\u00e0 eterna). Del resto la vita pubblica italiana dell'epoca era prevalentemente accentrata nella capitale, dove furoreggiava ancora Via Veneto, con i suoi caff\u00e8 frequentati da artisti, attori, avventurieri e fotografi (i cosiddetti \"paparazzi\"), i quali resero famosa nel mondo la vita mondana del bel mondo capitolino.\nD'altronde, anche una grande e operosa citt\u00e0 come Milano per tutti gli anni cinquanta sembr\u00f2 restare quasi in disparte, percepita pi\u00f9 come centro di affari e lavoro che non di avvenimenti mondani, salvo tornare ad un ruolo di primo piano con il boom economico degli anni sessanta.\nFra gli interpreti pi\u00f9 genuinamente romani va ricordato Alberto Sordi che, in oltre 140 opere cinematografiche, ha finito per incarnare, forse meglio di qualsiasi altro, la propria citt\u00e0 di origine, dando vita a una vasta gamma di personaggi rappresentativi di situazioni e tematiche della societ\u00e0 del tempo.\nTuttavia, sebbene l'ambientazione romana sia stata molto frequente, il genere ha sempre rappresentato la societ\u00e0 italiana nelle sue pi\u00f9 diverse sfaccettature e moltissimi film ascrivibili al genere furono quindi ambientati in altre importanti realt\u00e0 urbane italiane (ricordiamo a tale proposito la Napoli di \"Pasqualino Settebellezze\" o di \"Operazione San Gennaro\", la Firenze di \"Amici miei\", la Milano de \"Il vedovo\" o di \"Romanzo popolare\" ecc.) o nel microcosmo della piccola provincia italiana (ad esempio il Veneto de \"Il commissario Pepe\" e di \"Signore &amp; signori\", o la Sicilia di \"Divorzio all'italiana\", la cittadina lombarda de \"Il maestro di Vigevano\" o il paese marchigiano di \"Straziami, ma di baci saziami\" e la Ascoli di \"Alfredo, Alfredo\").\nNon sono mancati poi, gi\u00e0 dagli anni sessanta, numerosi film che ritraggono gli italiani alle prese con il resto del mondo, a cominciare dalle figure degli emigranti all'estero: quello emigrato in Svizzera, interpretato da Nino Manfredi in \"Pane e cioccolata\", o in Australia, interpretato da Alberto Sordi in \"Bello, onesto, emigrato Australia sposerebbe compaesana illibata\". Italiani all'estero si ritrovano, nelle pi\u00f9 diverse situazioni anche in \"La ragazza con la pistola\", \"Riusciranno i nostri eroi a ritrovare l'amico misteriosamente scomparso in Africa?\", \"Il diavolo\", \"Fumo di Londra\", \"Un italiano in America\", \"Una moglie americana\", \"Anastasia mio fratello ovvero il presunto capo dell'Anonima Assassini\", e molti altri.\nNon infrequenti anche le commedie nelle quali l'ambientazione italiana \u00e8 trasposta in diversi contesti storici. Dal medioevo di Mario Monicelli in \"L'Armata Brancaleone\" e \"Brancaleone alle crociate\", alla Roma papalina del Risorgimento di Luigi Magni in \"Nell'anno del Signore\" e \"In nome del Papa Re\", ai numerosi film che ritraggono gli italiani alle prese con le peripezie negli anni del regime fascista e della Seconda guerra mondiale, come \"Il federale\", \"Anni ruggenti\", \"C'eravamo tanto amati\", \"I due marescialli\", \"Tutti a casa\", o anche \"Polvere di stelle\", storia di una scalcinata compagnia d'avanspettacolo alle prese con i capovolgimenti dell'8 settembre 1943, e molti altri film.\nSuccesso e declino.\nL'ascesa di un genere di successo.\nIl genere ha avuto grandissima fortuna per oltre vent'anni: dalla fine degli anni cinquanta alla fine degli anni settanta. Nel suo momento culminante, soprattutto attorno alla seconda met\u00e0 degli anni sessanta, le migliori commedie all'italiana si trovarono frequentemente in testa alle classifiche degli incassi, non soltanto in Italia, ma anche in diversi altri paesi europei. Il successo in alcuni casi fu tale che permise ad attori come Sophia Loren, Walter Chiari, Vittorio Gassman, Gina Lollobrigida, Virna Lisi di tentare delle esperienze cinematografiche anche ad Hollywood. Il genere, infatti, insieme al neorealismo e agli spaghetti western, \u00e8 stato l'unico a poter essere esportato con successo ed essere apprezzato anche all'estero, nonostante il fatto che le situazioni e i contesti rappresentati fossero talvolta cos\u00ec tipicamente \"italiani\" da non essere sempre pienamente percepiti dal pubblico straniero.\nIn alcuni casi, per i particolari temi trattati, anche di rilevante attualit\u00e0 sociale, alcune commedie all'italiana hanno non solo suscitato all'epoca grande scalpore, ma hanno persino contribuito ad animare il dibattito sulle tematiche proposte. \u00c8 il caso ad esempio de \"Il medico della mutua\", sui meccanismi del sistema sanitario italiano, o \"Detenuto in attesa di giudizio\", sul sistema giudiziario e carcerario, o \"Divorzio all'italiana\", sulla legge riguardante il delitto d'onore.\nSia pure a distanza di molti anni, persino Hollywood ha riscoperto alcune commedie all'italiana, traendone dei \"remake\" pi\u00f9 o meno riusciti. \u00c8 il caso ad esempio di \"Sette criminali e un bassotto\" di Eugene Levy, \"remake\" del corale \"Crimen\" di Mario Camerini, o di \"Crackers\" di Louis Malle e \"Welcome to Collinwood\" di Anthony e Joe Russo, con George Clooney, entrambi \"remake\" de \"I soliti ignoti\", o \"Travolti dal destino\" di Guy Ritchie, \"remake\" di \"Travolti da un insolito destino nell'azzurro mare d'agosto\", oltre che del pi\u00f9 famoso \"Scent of a Woman - Profumo di donna\" di Martin Brest, interpretato da Al Pacino, \"remake\" di \"Profumo di donna\".\nIl declino.\nDopo i grandi successi di pubblico e riconoscimenti della critica, il genere della commedia all'italiana inizi\u00f2 a declinare attorno alla fine degli anni settanta, per esaurirsi quasi completamente all'inizio del decennio successivo, complice la scomparsa, in quegli anni e nel periodo immediatamente precedente, di alcuni dei suoi protagonisti pi\u00f9 carismatici (\u00e8 il caso ad esempio di Vittorio De Sica, Tot\u00f2, Peppino De Filippo, Pietro Germi, Antonio Pietrangeli, Gino Cervi, Tina Pica, Camillo Mastrocinque), l'inevitabile invecchiamento di tutta una generazione di registi e attori che ne era stata l'artefice nei primi fortunati anni e, soprattutto, il mutare delle condizioni socio-economiche e politiche dell'Italia del tempo.\nIl progressivo inasprimento dello scontro sociale e politico in Italia negli anni settanta, con l'irruzione del terrorismo, della crisi economica, e di un diffuso senso di insicurezza, fin\u00ec infatti per spegnere quella spinta al sorriso ironico che era stata la caratteristica dominante della Commedia all'italiana negli anni migliori, sostituita poco alla volta da una visione sempre pi\u00f9 cruda e drammatica della realt\u00e0.\nGi\u00e0 nel 1975, Mario Monicelli, con il suo \"Amici miei\", imprime in tal senso una svolta fondamentale alla commedia: scompaiono definitivamente il lieto fine e il finale leggero, i personaggi rimangono comici ma diventano amari e patetici, in un'atmosfera di generale amarezza e disincanto. Ancora oltre, fra il 1977 e il 1980, sembrano spingersi alcuni dei migliori film del periodo, come \"Un borghese piccolo piccolo\" o \"La terrazza\", da molti critici considerati fra gli ultimi ascrivibili a pieno titolo nel genere della \"commedia all'italiana\", che segnano una inversione piuttosto decisa dal comico al drammatico nel primo caso, e dal comico ad un'amara riflessione storico-culturale nel secondo. \"La terrazza\" in particolare, del 1980, costituisce secondo alcuni critici il limite estremo cui giunge la commedia all'italiana.\nLa commedia \"sexy\".\nParallelamente, nel corso degli anni settanta, si and\u00f2 sviluppando, nell'ambito della commedia all'italiana, un sottogenere pi\u00f9 disimpegnato, di pura farsa, la cosiddetta commedia sexy all'italiana, di facile presa sul pubblico, grazie anche alle frequenti scene scollacciate, ma quasi sempre considerata di un livello estetico e contenutistico insoddisfacente, dove la critica alla societ\u00e0 del tempo \u00e8 molto pi\u00f9 sfumata, o talvolta totalmente assente. La commedia sexy, con i suoi attori pi\u00f9 rappresentativi, fra cui Lino Banfi, Lando Buzzanca, Renzo Montagnani, Carlo Giuffr\u00e9, Aldo Maccione, Gianfranco D'Angelo, Mario Carotenuto, Edwige Fenech, Barbara Bouchet, Gloria Guida, Nadia Cassini, supportati da valide spalle quali Alvaro Vitali, Bombolo ed Enzo Cannavale, ha ricevuto tuttavia, in anni recenti (dal 2000 circa) una sorta di riabilitazione. Tale valorizzazione ha posto in luce come, dietro l'evidente trivialit\u00e0 delle situazioni proposte, sia presente non pi\u00f9 una critica alla societ\u00e0 ma una sua \"messa in scena\", mediante una cruda registrazione di vizi e difetti della borghesia italiana, dove la volont\u00e0 di denuncia \u00e8 rimasta soffocata dal malcostume e dall'edonismo in voga in quegli anni: non a caso tali film hanno avuto il loro momento di maggior successo tra la fine degli anni settanta e l'inizio degli anni ottanta.\nEvoluzioni successive.\nIl genere della \"Commedia all'italiana\" in senso lato, sia pure con caratteristiche ormai profondamente diverse da quelle degli anni cinquanta-settanta, ha ritrovato un suo spazio nel panorama cinematografico italiano all'inizio degli anni ottanta con autori come Carlo Verdone, Nanni Moretti, Maurizio Nichetti, Roberto Benigni, Francesco Nuti, Alessandro Benvenuti e Massimo Troisi. A partire dagli anni novanta si segnalano i lungometraggi di Gabriele Salvatores, Paolo Virz\u00ec, Francesca Archibugi, Daniele Luchetti e Silvio Soldini, a cui si uniscono commedie pi\u00f9 disimpegnate come quelle di Leonardo Pieraccioni, Vincenzo Salemme, Giovanni Veronesi e altri ancora. Questi artisti rappresentano gli eredi ideali del genere cinematografico, anche se per la maggioranza dei critici la vera e propria \"commedia all'italiana\" \u00e8 da considerarsi ormai definitivamente tramontata fin dagli inizi degli anni ottanta, lasciando il posto, tutt'al pi\u00f9, a una \"commedia italiana\": eccessive sarebbero le differenze stilistiche tra i vari autori, tali da poter rintracciare una \"scuola\" comune, e troppo diverse ormai anche le condizioni socio-culturali rispetto alle quali il cinema italiano attuale si confronta, perch\u00e9 si possa pensare ad una continuit\u00e0 con il periodo in cui tale genere nacque e si svilupp\u00f2 (1958 - 1980 circa). Non a caso il termine stesso di \"commedia all'italiana\" identifica ormai unanimemente un'epoca che, salvo rare eccezioni, non va oltre l'inizio degli anni ottanta, tanto che, dagli anni novanta in poi, non \u00e8 stato quasi pi\u00f9 utilizzato da critici e giornalisti per etichettare commedie di nuova produzione.\nAttori.\nFra i maggiori interpreti della commedia all'italiana degli anni cinquanta, sessanta e anni settanta si segnalano:\nFra gli attori che si sono cimentati, spesso giovani debuttanti, nell'ultimo periodo della \"commedia all'italiana\" nel fine anni settanta, primi anni ottanta, si ricordano (in ordine alfabetico): \nNel genere di commedia erotica all'italiana degli anni settanta e inizio degli anni ottanta si possono segnalare (in ordine alfabetico):\nCome si \u00e8 gi\u00e0 avuto modo di accennare, a partire dall'inizio degli anni ottanta, la \"commedia all'italiana\" ha subito una metamorfosi cos\u00ec importante da rendere persino impropria l'ascrizione al genere di molti film girati successivamente che, pur presentando con essa alcune similitudini, ne differiscono sostanzialmente per temi trattati, ambientazioni e personaggi. A molti degli attori precedentemente segnalati, ancora in vita e in attivit\u00e0, se ne sono affiancati nei decenni successivi altri che, insieme ai primi, possono essere considerati gli ideali prosecutori di una forma di intrattenimento cinematografico, spesso di alto livello qualitativo, erede in qualche modo della \"commedia all'italiana\". Fra questi (in ordine alfabetico):\nAttrici.\nTra le attrici pi\u00f9 attive della vera e propria \"commedia all'italiana\" (anni cinquanta - primi ottanta), possiamo senz'altro annoverare (in ordine cronologico di nascita): \nFra le principali interpreti femminili delle nuove commedie italiane prodotte a partire dagli anni ottanta, hanno un posto di rilievo (sempre in ordine cronologico di nascita): "}
{"id": "99479", "revid": "4506", "url": "https://it.wikipedia.org/wiki?curid=99479", "title": "Maria Sofia Federica Dagmar", "text": ""}
{"id": "99480", "revid": "767487", "url": "https://it.wikipedia.org/wiki?curid=99480", "title": "Ragazze interrotte", "text": "Ragazze interrotte (\"Girl, Interrupted\") \u00e8 un film del 1999 diretto da James Mangold, con Winona Ryder e Angelina Jolie. Si tratta di un adattamento del diario di Susanna Kaysen \"La ragazza interrotta\".\nTrama.\n1967. Susanna Kaysen \u00e8 una ragazza diciannovenne all'apparenza normale, ma con un cattivo rapporto con i genitori, piena di insicurezze e debolezze, e che a volte si rifugia in un universo mentale personale. Ama scrivere, e annota i fatti della sua vita in una specie di diario. Una sera, preda della depressione, ingoia un flacone di aspirine con della vodka; viene soccorsa, e i genitori decidono di portarla in un ospedale psichiatrico, il Claymoore Hospital; l\u00ec, Susanna firma il ricovero.\nQuando lo psichiatra diagnostica un disturbo borderline di personalit\u00e0 e lo riferisce ai genitori, aggiungendo che spesso \u00e8 un disturbo ereditario, la coppia reagisce con deciso rifiuto, non tollerando di essere associati ad una malattia mentale.\nNell'ospedale Susanna incontra le sue compagne di permanenza: la leader Lisa, sociopatica carismatica e dominante, la ricca e viziata Daisy, Polly, sconvolta per le ustioni accidentali subite nell'infanzia, la bugiarda patologica Georgina e Janet, una ragazza anoressica. \nTra Lisa e Susanna, inizialmente ostili, nasce una sincera amicizia: durante una loro ispezione notturna clandestina nell'ufficio amministrazione, Susanna ha modo di leggere la sua cartella clinica, in cui viene definita sessualmente promiscua e borderline.\nUn giorno Polly ha una crisi dopo aver osservato Susanna appartarsi in compagnia del suo ragazzo Toby: capisce che le cicatrici sul suo viso comprometterano la sua vita sentimentale. Per consolarla, Lisa e Susanna drogano l'infermiera di guardia e cominciano a suonare e cantare accanto alla porta della ragazza. Vengono rimproverate e sia Susanna sia Lisa vengono convocate nello studio della dottoressa Wick, la quale trasferisce Lisa in un altro reparto.\nL'unica ad ascoltare realmente le ragazze \u00e8 Valerie, un'infermiera che fa di tutto per salvare Susanna da se stessa e dall'amicizia con Lisa, giudicata dannosa per la psiche della giovane scrittrice. Una notte Lisa, che non sopporta di dover subire l'elettroshock, raggiunge la stanza di Susanna e le due fuggono insieme. Raggiungono l'abitazione di Daisy, che era stata dimessa in precedenza. La ragazza accetta di ospitarle, ma Lisa inizia a provocarla con insinuazioni sul rapporto della ragazza con il padre (si scopre essere incestuoso). Al mattino Daisy, messa brutalmente di fronte allo squallore della sua vita, si impicca.\nLisa non resta scossa per nulla dall'evento: ruba i soldi a Daisy e continua la fuga mentre Susanna, sconvolta, torna in ospedale, ora pronta ad affrontare un percorso di recupero.\nQuando Lisa viene riportata nella clinica trova il diario di Susanna, e, invidiosa perch\u00e9 Susanna \u00e8 considerata sana e sta per uscire, lo legge ad alta voce davanti a Georgina e Polly, svelando alcune considerazioni che la ragazza aveva fatto sulle due compagne. Susanna allora accusa Lisa di essere \"morta dentro\" e le dice di aver capito che l'unico modo che la ragazza ha per sentirsi viva \u00e8 quello di rimanere nella clinica, per tormentare le altre pazienti, e aggiunge che a nessuno importa pi\u00f9 nulla di lei. Lisa viene scossa da queste parole e ha una grave crisi nervosa.\nIl giorno dopo Susanna, prima di essere dimessa, ha modo di parlare con Lisa, nel frattempo sedata e immobilizzata in un letto, e chiarire. Lisa le confessa che sentir\u00e0 la sua mancanza. L'amicizia fra le due ragazze \u00e8 salva.\nProduzione.\nIn un'intervista del 2000 al talk show \"Charlie Rose\", Winona Ryder rivel\u00f2 la sua forte passione per produrre il film e che ci vollero sette anni per farlo finire sugli schermi. Dopo aver letto il libro, la Ryder prov\u00f2 subito ad aggiudicarsi i diritti, ma erano gi\u00e0 stati comprati una settimana prima da Douglas Wick. La Ryder decise quindi di collaborare con Wick assieme al suo manager Carol Bodie, che si offr\u00ec come produttore esecutivo. La Ryder afferm\u00f2 inoltre che dovette insistere molto per convincere James Mangold, inizialmente riluttante, a dirigere il film, e che lo riteneva il regista giusto dopo aver visto il suo debutto \"Dolly's Restaurant\", che trattava una trama simile a \"Ragazze interrotte\"."}
{"id": "99481", "revid": "28592", "url": "https://it.wikipedia.org/wiki?curid=99481", "title": "Maria Fyodorovna", "text": ""}
{"id": "99483", "revid": "2178171", "url": "https://it.wikipedia.org/wiki?curid=99483", "title": "BDSM", "text": "Il termine BDSM identifica la vasta gamma di pratiche relazionali e/o erotiche che permettono di condividere fantasie basate sul dolore, il disequilibrio di potere e/o l'umiliazione tra due o pi\u00f9 partner adulti e consenzienti che traggono da queste soddisfazioni e piacere.\nBDSM \u00e8 infatti una sigla che sta per:\nMolte sono le pratiche che possono essere ricondotte a queste macrocategorie e ogni persona potrebbe essere interessata solo a una o a molte di esse: per questo motivo, chi ha l'intenzione di cominciare a fare BDSM con un nuovo partner solitamente apre un aperto confronto sui reciproci gusti, arrivando in alcuni casi a dettagliate contrattazioni di quanto si andr\u00e0 a fare.\nAll'interno della comunit\u00e0 BDSM non mancano momenti di pura convivialit\u00e0 e socializzazione, attraverso incontri chiamati munch ospitati in luoghi pubblici. I munch, che non prevedono lo svolgimento di alcuna attivit\u00e0 BDSM e non richiedono nessun dresscode, rappresentano anche un'opportunit\u00e0 per curiosi e neofiti per familiarizzare con i temi e la filosofia cari a questo ambiente.\nRuoli nel BDSM.\nUn rapporto BDSM, che sia un incontro occasionale (detto anche \"sessione\") o una vera e propria relazione strutturata nel tempo, prevede una parte che abbia il controllo sull'altra. La prima cosa che ogni persona interessata al BDSM \u00e8 quindi chiamata a scegliere \u00e8 se vuole essere la persona dominante o la persona sottomessa. Le persone che sono interessate a entrambi i lati del rapporto sono chiamate switch. Uno o una switch pu\u00f2 scegliere di avere un rapporto nel ruolo di dominante con una persona e di sottomesso con un'altra (contemporaneamente o in momenti diversi della sua vita), oppure scegliere di cercare un (o pi\u00f9) partner switch con cui vivere una fluidit\u00e0 di ruoli.\nIl rapporto tra un dominante e un sottomesso viene chiamato D/s.\nIn realt\u00e0, per\u00f2, Ds \u00e8 solo una parte della sigla e alcune persone sono interessate solo ad alcuni degli aspetti. Le persone interessate a realizzare pratiche BDSM ma senza creare dinamiche di dominazione o sottomissione vengono chiamate \"top\" (se apprezzano il ruolo attivo) o \"bottom\", per chi preferisce essere passivo. I cosiddetti Dom e sub (dominante e sottomesso/a) possono essere sia top che bottom o perfino switch, senza un ruolo fisso.\nAl contrario si chiamano master o mistress, in italiano padrone o padrona, le persone con una relazione continuativa nel tempo in cui la parte Ds \u00e8 preponderante. Il loro corrispettivo \u00e8 slave, ossia schiavo o schiava.\nConsenso.\nIl BDSM ha come sua regola base il consenso pieno di entrambe le parti. Si tratta di pratiche erotiche che anche se talvolta a uno sguardo esterno possano apparire come atti di violenza sono invece desiderate da tutti i coinvolti. Nel BDSM, perch\u00e9 si possa chiamarlo tale, non c'\u00e8 costrizione, coercizione o plagio.\nViene instaurato un accordo paritario tra persone consapevoli e anche se successivamente questo accordo pu\u00f2 venire a sancire la sottomissione di una parte all'altra, deve restare sempre la possibilit\u00e0 di cambiare idea in qualunque momento e per qualunque motivo. A questo scopo, \u00e8 molto utile accordarsi sull'uso di una specifica parola di sicurezza, safeword, che funga da segnale inequivocabile per l'interruzione della dinamica.\nIl fine ultimo resta il benessere di tutti. Benessere che non sempre o non necessariamente equivale a un soddisfacimento sessuale, dal momento che in alcune persone \u00e8 proprio la frustrazione, la sofferenza o il dolore a procurare un intenso piacere mentale o l'idea che il proprio piacere non sia garantito ma dipenda dall'arbitrio di un'altra persona.\nNel corso del tempo in tanti si sono cimentati nel tracciare il quadro etico dentro il quale inserire il BDSM. Tra tutti va menzionata la famosa formula coniata dall'attivista David Stain nel 1984: \"\"Safe, Sane and Consensual\" (SSC), che pu\u00f2 essere tradotta in italiano con \"Sicuro, Sano e Consensuale\", con lo scopo:\nLa sigla SSC ebbe un enorme successo fino a diventare una bandiera.\nNel 1999 un altro attivista del BDSM, Gary Switch, not\u00f2 come molte persone si nascondessero dietro una definizione di sano e sicuro falsamente assoluta, invece di riflettere di volta in volta su questi concetti in realt\u00e0 sempre dubbi e approssimati (niente pu\u00f2 essere sicuro al 100%). Cos\u00ec propose la sigla RACK \"Risk Aware Consensual Kink\"\" traducibile come \"gioco erotico consensuale con consapevolezza del rischio\".\nNote legali.\nIn Italia, l'art. 5 del codice civile permette di disporre del proprio corpo entro certi limiti stabilendo che \nL'importanza del consenso diretto, che deve essere necessariamente dato da una persona capace di intendere e di volere, oltre che di agire, viene sottolineata dall'art. 50 del codice penale il quale afferma che\ncomprendendo quindi anche il diritto all'integrit\u00e0 fisica della persona che presta consenso.\nUna sentenza della corte di cassazione del 2015 ha ribadito che le pratiche sadomasochistiche sono una forma di espressione sessuale ammissibile purch\u00e9 non si leda la normale vita quotidiana del soggetto, rimarcando inoltre la necessit\u00e0 che il consenso iniziale perduri anche durante l'intero evolversi dell'atto.\nConsiderazioni psicologiche.\nIl piacere tratto da un rapporto BDSM \u00e8 legato alla dinamica del potere che intercorre fra sottomesso e dominante. L'umiliazione e la libert\u00e0 di disporre del sottomesso esalta e gratifica il senso di potere del dominante, mentre il sottomesso \u00e8 gratificato dall'assenza di potere (al quale \u00e8 associato una certa quota di stress, come ad esempio quella legata all'azione e al dover prendere decisioni) e dalla sensazione di impotenza dinanzi al partner dominante. \nIn un rapporto BDSM non mancano mai per\u00f2 momenti di grande tenerezza, in cui non c'\u00e8 n\u00e9 dolore n\u00e9 tensione emotiva, ma solo grande rilassamento per entrambi i partner. Solitamente al termine di un rapporto BDSM il partner dominante pratica l\"'aftercare\" nei confronti del sottomesso, ovvero si dedica con affettuosa attenzione alla sua cura elargendogli spesso anche dei \"premi\". Nei rapporti non continuativi \u00e8 la \"riappacificazione\" alla fine di un gioco di dominazione, mentre nei rapporti 24/7 questi momenti possono essere pi\u00f9 casuali e non collegati a qualche specifica situazione.\nSecondo una ricerca le persone che praticano BDSM sanno cosa vogliono davvero in termini sessuali e non hanno paura di \"soddisfarsi\",questo li rende molto pi\u00f9 propensi all'apertura mentale e a fare nuove esperienze. \nIl sesso nella sua forma tradizionale \u00e8 presente in misura minoritaria nel rapporto BDSM, se non addirittura completamente sublimato; ci\u00f2 nonostante, i normali rapporti di coppia sono chiamati con il termine anglosassone \"vanilla\" (dal gusto piacevole ma non particolarmente saporito della vaniglia) che sottolinea la minore intensit\u00e0 emotiva rispetto ai rapporti BDSM.\nSimboli del BDSM.\nEsistono diversi simboli convenzionali utilizzati dalla comunit\u00e0 BDSM per riconoscere i propri membri o per chiarire immediatamente il ruolo interpretato.\nI pi\u00f9 comuni sono:"}
{"id": "99484", "revid": "120899415", "url": "https://it.wikipedia.org/wiki?curid=99484", "title": "Trattato sulla messa al bando totale degli esperimenti nucleari", "text": "Il trattato sulla messa al bando totale degli esperimenti nucleari (in inglese: \"Comprehensive Nuclear-Test-Ban Treaty\" - CTBT) \u00e8 un trattato internazionale che proibisce i test nucleari in qualsiasi ambiente. Il testo del CTBT \u00e8 stato elaborato tra 1993 e 1996 in seno alla Conferenza del Disarmo. \u00c8 stato adottato dall'Assemblea generale delle Nazioni Unite il 10 settembre 1996, ma a giugno 2018 non \u00e8 ancora entrato in vigore, per mancanza del numero minimo di ratifiche previsto dal trattato stesso. Costituisce un'evoluzione del Partial Test Ban Treaty (trattato di bando parziale dei test nucleari) del 1962, il quale aveva permesso che i test continuassero nel sottosuolo. Quest'ultimo vietava i test nucleari sottomarini, nell'atmosfera e nello spazio esterno. Il trattato CTBT prevede l'istituzione di un'organizzazione internazionale (CTBTOrganization) che gestisca la rete di monitoraggio internazionale (IMS - \"International Monitoring System\") e conduca eventuali ispezioni in sito (OSI - \"On-Site Inspections\") per verificare il rispetto del trattato. Poich\u00e9 il trattato non \u00e8 in vigore, tale organizzazione \u00e8 attualmente in operativit\u00e0 cosiddetta \"provvisoria\" (\"provisional\"). Essa ha il nome di Segretariato Tecnico Provvisorio (PTS - \"Provisional Technical Secretariat\") con sede a Vienna, che si avvale di 260 impiegati da 70 paesi, costruisce il regime di verifica in modo che esso sia operativo quando il trattato entrer\u00e0 in vigore.\nDal 2000, la CTBTO pubblica un report annuale delle proprie attivit\u00e0, liberamente consultabile nel sito.\nPremesse.\nDopo la firma del bando parziale ai test nucleari, Stati Uniti d'America, Unione Sovietica, Gran Bretagna (ed altri Stati) hanno continuato a testare e migliorare le loro armi nucleari utilizzando test compiuti nel sottosuolo. \nNonostante il \"confinamento\" di questi test avesse fatto passare in secondo piano le preoccupazioni di tipo ambientale che avevano portato al PTBT, la pressione internazionale verso un bando totale ha continuato a crescere in tutti gli anni settanta e ottanta del XX secolo.\nLe motivazioni a favore di un bando totale ai test nucleari possono essere cos\u00ec sintetizzate:\nVa tenuto presente, che con il recente sviluppo delle tecnologie informatiche, \u00e8 possibile sviluppare nuovi progetti di arma nucleare partendo da simulazioni computerizzate, facendo cos\u00ec diminuire la necessit\u00e0 di compiere test sul campo. Questa possibilit\u00e0, tuttavia, \u00e8 limitata a quelle potenze che possono disporre di supercomputer.\nProcesso di ratifica.\nIl trattato \u00e8 stato adottato dall'Assemblea generale delle Nazioni Unite il 10 settembre 1996 e fu firmato da 71 stati, compresi cinque degli otto paesi a quel tempo in grado di sviluppare armi nucleari. Al dicembre 2011 \u00e8 stato ratificato da 155 stati, 27 paesi firmatari non l'hanno ancora ratificato.\nPer l'entrata in vigore \u00e8 necessaria la ratifica da parte dei 44 stati elencati nell'Allegato 2 del trattato, cio\u00e8 quei paesi che parteciparono formalmente nel 1996 alla Conferenza sul Disarmo e che possedevano a quella data tecnologia nucleare. Di questi, cinque paesi non hanno ancora ratificato il trattato: Cina, Egitto, Iran, Israele e Stati Uniti; tre non hanno invece mai firmato: Corea del Nord, India e Pakistan."}
{"id": "99487", "revid": "767487", "url": "https://it.wikipedia.org/wiki?curid=99487", "title": "Anni 630 a.C.", "text": ""}
{"id": "99490", "revid": "1060193", "url": "https://it.wikipedia.org/wiki?curid=99490", "title": "Wari", "text": "Il Wari \u00e8 un gioco da tavolo astratto; appartiene alla famiglia dei mancala e ne rappresenta la variante pi\u00f9 diffusa al mondo. Lo si gioca con le stesse regole in gran parte dell'Africa (Senegal, Gabon, Mali, Burkina Faso, Capo Verde, Nigeria, Ghana e cos\u00ec via) ma anche nei Caraibi (Antigua e Barbados). \u00c8 noto con moltissimi nomi. Si chiama solitamente Wari, Owari o Ayo in Nigeria, Niger e Ghana; Oware in lingua Akan; Weri presso il popolo dei Jopadhola in Uganda; Ouril a Capo Verde; Awele o Aw\u00e9l\u00e9 nella Costa d'Avorio; altrove, ancora in Africa, \u00e8 noto come Aual\u00e9, Ouri, Aware; si chiama Warri a Barbados e Awari nelle Antille. Numerosissime sono anche le varianti minori (vedi sotto lo Oware Grand Slam e il Cross-Wari). Molti altri mancala, seppure variando in modo pi\u00f9 significativo, sono abbastanza evidentemente derivati dal Wari: alcuni esempi sono il Ba-awa, il Warri di Haiti, lo Hoyito di Santo Domingo e persino l'unico mancala che si possa considerare \"tradizionale\" in Europa, il Bohnenspiel.\nIl Wari \u00e8 uno dei mancala pi\u00f9 studiati e pi\u00f9 giocati a livello agonistico: si tengono campionati di questo gioco a Barbados, in Ghana, in Nigeria, ma anche in Inghilterra, in Francia e in Catalogna.\nRegole.\nLe regole descritte in questa sezione descrivono la variante principale del Wari, detta \"abapa\", e sono quelle utilizzate nelle competizioni internazionali. Il tavoliere \u00e8 composto da due file di sei case (buche), pi\u00f9 due \"granai\" (buche di dimensioni maggiori) posti solitamente ai lati del tavoliere. Ogni giocatore controlla le case di una delle file, e un granaio, in cui deporr\u00e0 i \"pezzi\" catturati all'avversario. Il granaio non ha nessun'altra funzione particolare, e non tutti i tavolieri lo forniscono. I pezzi sono detti \"semi\" (e la tradizione vuole che siano \"effettivamente\" semi, di solito di Caesalpinia Bonduc). Sono in numero di 48, indifferenziati.\nSituazione iniziale.\nAll'inizio del gioco, 4 semi vengono posizionati in ciascuna delle case (non nei granai). Il primo turno spetta solitamente a chi ha vinto la partita precedente.\nObiettivo del gioco.\nScopo del gioco \u00e8 catturare pi\u00f9 semi dell'avversario. Poich\u00e9 i semi sono in tutto 48, catturarne 25 \u00e8 sufficiente per assicurarsi la vittoria. La partita pu\u00f2, ovviamente, finire in pareggio (24 a 24).\nLa semina.\nCome in tutti i mancala, la mossa nel Wari consiste in una \"semina\". Al proprio turno, il giocatore sceglie una delle sue case, ne estrae tutti i semi, e li distribuisce nelle case adiacenti, uno per casa, descrivendo un percorso antiorario. Per \"antiorario\" si intende che i pezzi vengono distribuiti inizialmente procedendo da sinistra a destra; raggiunta l'ultima casa di destra, la semina procede nella fila avversaria da destra a sinistra; e via dicendo. Non viene deposto alcun seme nella casa da cui i semi sono stati prelevati. Anche se la semina, descrivendo un giro completo del tabellone, dovesse raggiungere la casa di partenza, quest'ultima verr\u00e0 saltata; questa viene chiamata \"regola della dodicesima buca\" (la casa di partenza sarebbe infatti la dodicesima casa toccata dalla semina).\nLa cattura.\nAl termine della semina, se l'ultimo seme \u00e8 stato deposto in una casa dell'avversario, e il totale dei semi presenti in quella casa dopo la semina ammonta a 2 o 3, tutti i semi nella casa vengono catturati e deposti nel granaio del giocatore che ha giocato. In questo caso, inoltre, si procede anche a verificare se il \"penultimo\" seme \u00e8 stato deposto in una casa avversaria portando il numero di pezzi totali a 2 o 3, e, in caso positivo, anche quei pezzi sono catturati; e cos\u00ec via a ritroso.\n\"Dar da mangiare\".\nAnche il Wari, come molti altri mancala, prevede la regola del \"dar da mangiare\". L'idea generale \u00e8 che non dovrebbero essere fatte mosse che impediscano all'avversario di continuare a giocare. Questo concetto viene realizzato con due regole specifiche.\nStallo.\nSe si verifica una situazione di stallo (ovvero si entra in un circolo infinito di mosse ripetute), i semi restanti vengono divisi in parti uguali fra i giocatori; se sono dispari, il seme in eccesso viene dato al giocatore in vantaggio.\nVarianti.\nLo Oware \"Grand Slam\".\nQuesta variante rende lecita l'operazione di \"grand slam\", ovvero la cattura di tutti i semi avversari in una singola mossa. Poich\u00e9 il grand slam lascia l'avversario in condizione di non poter muovere, il giocatore che ha eseguito il grand slam cattura anche tutti i semi rimanenti e la partita termina.\nIl Cross-Wari.\nIl Cross-Wari \u00e8 un mancala moderno inventato dallo statunitense W. Dan Troyka nel 2001, secondo lo stesso principio adottato per il Cross-Kalah (analoga variante del Kalah, sempre introdotta da Troyka). Le uniche due differenze rispetto alle regole del Wari sono:\nAnalisi del Wari.\nNel 2002, due scienziati olandesi dimostrarono di aver trovato un algoritmo per computer che \"risolveva\" il gioco dell\"'Awari\" (ovvero una strategia che conduce invariabilmente alla vittoria o, nel caso entrambi i giocatori la applichino, al pareggio), relativamente alla versione \"grand slam\" ().\nUna trattazione abbastanza completa degli aspetti strategici del Wari, \"How to Play Warri\" di David Chamberlin, \u00e8 disponibile in rete (anche in formato ePub)."}
{"id": "99491", "revid": "3115", "url": "https://it.wikipedia.org/wiki?curid=99491", "title": "Collina delle Croci", "text": "La Collina delle Croci (in lituano \"Kry\u017ei\u0173 Kalnas\") \u00e8 un luogo di pellegrinaggio e meta turistica che si trova nei pressi della citt\u00e0 lituana di \u0160iauliai, lungo la strada E77 che collega Kaliningrad a Riga in Lettonia.\nSi tratta di una piccola altura su cui si ergono oltre quattrocentomila croci, piantate per devozione dai pellegrini secondo una tradizione popolare che dura da alcuni secoli, ma che ha preso un enorme impulso nella seconda met\u00e0 del XX secolo come simbolo dell'identit\u00e0 nazionale lituana. Nel 1900 c'erano soltanto 130 croci sulla collina.\nDurante l'epoca sovietica, per tre volte le croci della collina furono completamente abbattute con le ruspe per disposizione del regime comunista, ma ogni volta ricomparivano sempre pi\u00f9 numerose. Oggi si contano pi\u00f9 di 400.000 croci di ogni dimensione, foggia e materiale, da piccole croci in plastica fabbricate in serie a croci artistiche monumentali.\nLa Collina delle Croci fu visitata il 7 settembre 1993 da papa Giovanni Paolo II. Il crocefisso da lui donato \u00e8 stato posto ai piedi della collina.\nIl cardinale Vincentas Sladkevi\u010dius l'ha definita il \u00abcuore della Lituania aperto all'Altissimo\u00bb."}
{"id": "99492", "revid": "1226", "url": "https://it.wikipedia.org/wiki?curid=99492", "title": "Cronache dalla Galassia", "text": ""}
{"id": "99493", "revid": "125658039", "url": "https://it.wikipedia.org/wiki?curid=99493", "title": "G\u00e9rard Depardieu", "text": "Biografia.\nNato a Ch\u00e2teauroux, nella Francia centrale, figlio di Ren\u00e9 Maxime Lionel Depardieu (1923-1988) fabbro e volontario tra i vigili del fuoco e di Anne Jeanne Jos\u00e8phe Marillier (1923-1988) casalinga. \nHa cominciato la carriera di attore all'inizio degli anni settanta e gi\u00e0 dieci anni dopo era uno degli attori francesi pi\u00f9 seguiti dalla critica, grazie alla sua partecipazione al fianco di Fanny Ardant nel film di Fran\u00e7ois Truffaut \"La signora della porta accanto\" e alla vittoria del suo primo Premio C\u00e9sar come miglior attore per \"L'ultimo metr\u00f2\", sempre di Truffaut.\nNel 1985 ha ottenuto il riconoscimento come miglior attore al Festival di Venezia per l'interpretazione in \"Police\". Dopo questa importante affermazione Depardieu ha vinto un altro C\u00e9sar con il \"Cyrano de Bergerac\" per il quale \u00e8 stato anche candidato all'Oscar nel 1990 e premiato come miglior attore al Festival di Cannes.\nNegli anni novanta la sua fama si spinge negli Stati Uniti. Le sue pi\u00f9 importanti apparizioni hollywoodiane sono state in \"Green Card - Matrimonio di convenienza\" - per il quale ha vinto il Golden Globe come miglior attore e \"1492 - La conquista del paradiso\", in cui ha interpretato Cristoforo Colombo. Poi nel 1991 ha partecipato al film \"Mio padre, che eroe!\", e curiosamente ha reinterpretato lo stesso personaggio nel remake del film del '91 intitolato \"Ma dov'\u00e8 andata la mia bambina?\", uscito nel 1994. Nel 1997 ha vinto il Leone d'oro alla carriera al Festival di Venezia.\nDepardieu \u00e8 ancora oggi uno degli attori francesi pi\u00f9 ricercati e pagati nel mondo (grande riscontro commerciale ha avuto con i film sulla saga di \"Asterix e Obelix\", tratta dall'omonimo fumetto, dove ha interpretato il forzuto amico dell'eroe gallico in \"Asterix &amp; Obelix contro Cesare\" (1999), \"Asterix &amp; Obelix - Missione Cleopatra\" (2002), \"Asterix alle Olimpiadi\" (2008) e \"Asterix &amp; Obelix al servizio di Sua Maest\u00e0\" (2012). Nel 2010 affianca Catherine Deneuve nel film \"Potiche - La bella statuina\". Dal 2016 \u00e8 il protagonista della prima serie prodotta da Netflix in lingua francese, \"Marseille\", in cui interpreta Rob\u00e9rt Taro, il potente sindaco di Marsiglia.\nHa inoltre diretto e prodotto diversi film con la sua DD Productions. Ha lavorato molto anche in Italia, per noti registi come Marco Ferreri, Bernardo Bertolucci, Luigi Comencini, Mario Monicelli, Mimmo Calopresti, Giuseppe Tornatore, Sergio Rubini e Ettore Scola. \nNel 2019 ha partecipato al Festival dell'Essere di Paestum, diretto da Vittorio Sgarbi e prodotto da Angelo Tumminelli. Attore eclettico e disinibito, ha recitato completamente nudo in diversi film tra cui \"L'ultima donna\" e \"Ciao maschio\" di Marco Ferreri e \"Novecento\" di Bernardo Bertolucci.\nVita privata e posizioni politiche.\nNel 1970 si converte all'Islam e lo pratica fino al 1972. Sempre nel 1970 ha sposato l'attrice \u00c9lisabeth Guignot da cui ha avuto due figli: Guillaume, attore, (morto nel 2008 a 37 anni per complicazioni di una polmonite) e Julie (1973), anch'essa attrice. Separatosi dalla moglie, nel 1992 ha avuto una figlia, Roxane, dalla relazione con l'attrice Karine Silla. Nel 1996 ha divorziato dalla moglie e un anno dopo si \u00e8 legato all'attrice Carole Bouquet fino al 2005.\nIl 14 luglio 2006 ha avuto un figlio, Jean, dalla relazione con la cambogiana H\u00e9l\u00e8ne Bizot, conosciuta nel 2002 sul set di \"City of Ghosts\", che \u00e8 stato riconosciuto solo nel 2008. Dal 2005 convive con Clementine Igou, scrittrice franco-americana e responsabile marketing di un'azienda vinicola toscana. Ha tre nipoti, una dal figlio Guillaume, nata nel 2001, e due dalla figlia Julie, nati nel 2011 e nel 2012.\nIl 12 dicembre 2012, in ragione dell'elevata tassazione (75%) sui redditi pi\u00f9 alti introdotta dal Governo di Fran\u00e7ois Hollande (legge poi bocciata dalla Corte costituzionale e in seguito anche dal Consiglio di Stato), ha annunciato di aver trasferito la sua residenza a N\u00e9chin, un paesino in Belgio a pochi chilometri dal confine con la Francia. Fortemente criticato per la sua scelta (che segue una decisione analoga di altri ricchi francesi), il 16 dicembre ha dichiarato che avrebbe restituito il passaporto francese per prendere, oltre alla residenza, la cittadinanza belga e ha messo in vendita per 50.000.000 \u20ac la sua casa di Parigi; due giorni dopo ha anche fatto balenare la possibilit\u00e0 di acquisire la doppia cittadinanza italiana.\nSempre nello stesso periodo il presidente russo Vladimir Putin si \u00e8 detto disponibile a consegnare a Depardieu il passaporto russo e ha successivamente firmato il decreto per la concessione della nazionalit\u00e0 russa il 3 gennaio 2013. Il 6 gennaio Depardieu ha effettivamente raggiunto la Russia dove, oltre a ricevere il suo passaporto, ha avuto l'occasione di pranzare con lo stesso Putin sul Mar Nero in vista delle festivit\u00e0 natalizie ortodosse. A causa del sostegno al governo russo nel caso dell'annessione della Crimea alla Russia, nel 2015 \u00e8 stato inserito nell'elenco delle persone a cui \u00e8 stato vietato l'ingresso in Ucraina.\nHa posseduto una residenza nel centro storico di Lecce, citt\u00e0 di cui si \u00e8 innamorato visitandola anni prima, fino al 2014.\nCon idee da sempre di sinistra, per la prima volta nel 2017 l'attore si esprime a favore del Front National di Marine Le Pen e contro il candidato di La R\u00e9publique En Marche di Emmanuel Macron . \nDoppiatori italiani.\nNelle versioni in italiano dei suoi film, Gerard Depardieu \u00e8 stato doppiato da:"}
{"id": "99494", "revid": "2196178", "url": "https://it.wikipedia.org/wiki?curid=99494", "title": "Woodwardia radicans", "text": "La felce bulbifera (Woodwardia radicans) \u00e8 una rara felce gigante, la cui origine risale al periodo Terziario, appartenente alla famiglia delle \"Blechnaceae\". Le sue fronde possono raggiungere la lunghezza di tre metri.\nDistribuzione e habitat.\nLa \"Woodwardia radicans\" ha una distribuzione subtropicale mediterraneo-atlantica.\nIn Europa \u00e8 presente in Spagna meridionale, in Corsica, in Macedonia del Nord, in Grecia e in alcune piccole aree in prossimit\u00e0 delle coste del Mar Nero.\nLa felce bulbifera (Woodwardia radicans) \u00e8 una rara felce gigante, la cui origine risale al periodo Terziario, appartenente alla famiglia delle Blechnaceae. Le sue fronde possono raggiungere la lunghezza di tre metri. Cresce in prossimit\u00e0 del fiume Milo, territorio del comune di Polia (VV).\nIn Italia \u00e8 presente in Calabria, sull'Aspromonte (monte Trepit\u00f2 e cascate Galasia) e sul Monte Poro soprattutto nelle vicinanze del parco delle Serre Calabre ovvero in prossimit\u00e0 del fiume Milo, territorio del comune di Polia (VV), nonch\u00e9 in Sicilia in alcune gole dei Peloritani e Campania (Valle delle Ferriere, costiera amalfitana), e a Ischia.Lungo il corso alto della fiumara Stilaro nei pressi della cascata Marmarico, nel territorio di Bivongi, sono presenti numerosissimi esemplari. Lungo gli argini del torrente della Valle Ruffa, territorio compreso fra i comuni di Drapia, Spilinga e Ricadi (VV), e in prossimit\u00e0 del fiume Milo, territorio del comune di Polia (VV), crescono pi\u00f9 di 2000 esemplari di \"Woodwardia radicans\": si tratta della pi\u00f9 imponente concentrazione di questa rara pianta finora scoperta nel mondo. In questa valle tale felce ha trovato l'habitat ideale: elevata umidit\u00e0, scarsa illuminazione diretta e temperature comprese fra 10 e 25 \u00b0C.\nUn'altra importante isola fitogeografica dove la \"Woodwardia radicans\" \u00e8 presente con numerosi esemplari, \u00e8 la riserva statale Valle delle Ferriere, posta nel comune di Scala, in costiera amalfitana.\nsi trova pure nel comune di Santa Lucia del Mela nella citt\u00e0 metropolitana di Messina, in prossimit\u00e0 di un affluente del fiume Mela, con una popolazione di circa 100 esemplari di dimensioni veramente notevoli, e nei pressi del torrente Monforte Bagheria, nella sezione alta del torrente denominata Vallone Ficarazze, nel comune di Monforte Sangiorgio, dove il 18-8-2017 \u00e8 stata rinvenuta una postazione di circa 1000 esemplari per opera del Club dei Ricercatori. Si tratta infatti della pi\u00f9 alta concentrazione attualmente conosciuta in Sicilia.\nAltro importante esemplare \u00e8 presente nell'oasi naturalistica del Vallone di Santa Tecla, situato nel comune di San Roberto nella citt\u00e0 metropolitana di Reggio Calabria."}
{"id": "99496", "revid": "599013", "url": "https://it.wikipedia.org/wiki?curid=99496", "title": "Brunello di Montalcino", "text": "Il Brunello di Montalcino \u00e8 un vino rosso a \"Denominazione di Origine Controllata e Garantita\" (DOCG) prodotto in Toscana, nel territorio del comune di Montalcino in provincia di Siena. Il Brunello di Montalcino pu\u00f2 essere considerato, insieme al Barolo, il vino rosso italiano dotato di maggiore longevit\u00e0.\nVitigni con cui \u00e8 consentito produrlo.\nBrunello \u00e8 il nome che veniva dato localmente a Montalcino a quella che si credeva essere una variet\u00e0 di uva. Nel 1879 la Commissione Ampelografica della Provincia di Siena determin\u00f2, dopo alcuni anni di esperimenti controllati, che il Sangiovese e il Brunello fossero la stessa variet\u00e0 di uva. A Montalcino il nome Brunello si trasform\u00f2 dunque nella designazione del vino prodotto in purezza da uve Sangiovese.\nDisciplinare di produzione.\nLe condizioni di coltura dei vigneti devono rispondere ai seguenti requisiti:\n\u00c8 consentito l'uso di indicazioni toponomastiche aggiuntive che facciano riferimento alle vigne dalle quali provengono effettivamente le uve.\nIl titolo alcolometrico volumico totale minimo \u00e8 12%; qualora si voglia specificare la \"Vigna\" di provenienza, le uve devono assicurare al vino un titolo alcolometrico volumico minimo di 12,50%.\nIl Brunello di Montalcino deve essere sottoposto ad un periodo di invecchiamento di almeno due anni in contenitori di rovere di qualsiasi dimensione, e di almeno quattro mesi di affinamento in bottiglia, e non pu\u00f2 essere immesso al consumo prima del 1\u00ba gennaio dell'anno successivo al termine di cinque anni calcolati considerando l'annata della vendemmia.\nIl Brunello di Montalcino pu\u00f2 portare come qualificazione la dizione \"Riserva\" se immesso al consumo successivamente al 1\u00ba gennaio dell'anno successivo al termine dei sei anni, calcolati considerando l'annata della vendemmia, fermo restando il minimo di due anni di invecchiamento in contenitori di rovere, ma di almeno sei mesi di affinamento in bottiglia.\nPotr\u00e0 essere detenuto il 6% di vino dell'annata in invecchiamento, da usarsi esclusivamente per le colmature, in contenitori di qualsiasi tipologia.\nLe operazioni di vinificazione, conservazione, invecchiamento in legno, affinamento in bottiglia ed imbottigliamento devono essere effettuate esclusivamente nella zona di produzione.\nIl Brunello di Montalcino deve essere immesso al consumo in bottiglie di tipo bordolese, di vetro scuro e chiuse con tappo di sughero monopezzo, di una delle seguenti capacit\u00e0: litri 0,375 - 0,500 - 0,750 - 1,500 - 3,000 - 5,000 - 6,000 - 9,000 - 12,000 - 15,000 - 18,000.\nAi fini dell'utilizzazione della denominazione di origine controllata e garantita \"Brunello di Montalcino\" il vino deve essere sottoposto alle analisi chimico-fisiche ed organolettiche previste dalla normativa vigente.\nInformazioni sulla zona geografica.\nIl territorio di produzione del vino Brunello di Montalcino, si trova in provincia di Siena nella Toscana sud-orientale a 40 chilometri a sud della citt\u00e0 di Siena. Il territorio di produzione, che ha una superficie complessiva di 243,62 chilometri quadrati, \u00e8 delimitato dalle valli dei tre fiumi Orcia, Asso e Ombrone, assume una forma quasi quadrata, i cui lati misurano mediamente 15 chilometri.\nL'area cos\u00ec definita si sviluppa in altezza dal livello di circa 120 metri sul livello del mare lungo i fiumi, fino a circa 650 metri a ridosso del Poggio Civitella che \u00e8 il punto pi\u00f9 alto del territorio.\nLa collina di Montalcino ha numerosi ambienti pedologici, essendosi formata in ere geologiche diverse, riconducibili ad arenarie, anche miste a calcari, ad alberese e a galestro, nonch\u00e9 a terreni con granulometrie miste talvolta tendenti al sabbioso, talvolta tendenti all'argilloso.\nLa collina di Montalcino dista 40\u00a0km in linea d'aria dal mare ubicato ad Ovest e circa 100\u00a0km dalla catena appenninica che attraversa l'Italia Centrale, posizionata verso Est. Il clima \u00e8 mediterraneo, ma comunque tendenzialmente asciutto; ha anche delle connotazioni continentali data la posizione intermedia tra il mare e le montagne dell'Appennino Centrale. Questo \u00e8 dimostrato dalle medie delle precipitazioni e delle temperature rilevate. Le precipitazioni sono concentrate nei mesi primaverili e autunnali, come avviene nei climi mediterranei e la media annuale delle precipitazioni \u00e8 di circa 700 millimetri. In inverno, sopra i 400 metri, sono possibili le nevicate. La fascia di media collina non \u00e8 interessata da nebbie, gelate o brinate tardive, mentre la frequente presenza di vento garantisce le condizioni migliori per lo stato sanitario delle piante. Durante l'intera fase vegetativa le temperature sono prevalentemente miti e con elevato numero di giornate serene, caratteristica ideale ad assicurare una maturazione graduale e completa dei grappoli.\nStoria.\nAnche se il Brunello di Montalcino \"moderno\" \u00e8 invenzione della famiglia nobiliare Biondi Santi, la vocazione del territorio di Montalcino a produrre vini di grande qualit\u00e0 \u00e8 nota da molti secoli. Gi\u00e0 nel Medioevo gli statuti comunali regolamentavano la data d'inizio vendemmia, mentre durante l'assedio del 1553, il vino non manc\u00f2 mai e Biagio di Monluc, alla difesa delle mura montalcinesi, per dissimulare le sofferenze \"si arrubinava il volto con il robusto vino\". Secondo il bolognese Leandro Alberti (1550-1631), Montalcino \u00e8: \"molto nominato per li buoni vini che si cavano da quelli ameni colli.\". L'auditore granducale Bartolomeo Gherardini nella sua visita a Montalcino del 1676-1677 segnala la produzione di 6050 some di vino descritto come \" vino gagliardo, non per\u00f2 in gran quantit\u00e0\". Charles Thompson nel 1744 dice che \"Montalcino non \u00e8 molto famosa eccetto che per la bont\u00e0 dei suoi vini\".\nFino alla seconda met\u00e0 dell'Ottocento il vino pi\u00f9 conosciuto ed apprezzato della zona era un vino bianco dolce, il Moscadello di Montalcino. Clemente Santi, un farmacista e rinomato autore nel campo delle scienze naturali, inizi\u00f2 a sperimentare verso la met\u00e0 dell'Ottocento la produzione di un vino rosso. Present\u00f2 alla \"Esposizione dei prodotti naturali e industriali della Toscana\" in Firenze due bottiglie di \"vino rosso puro 1852\". La prima citazione scritta di un vino chiamato Brunello tuttavia avvenne nel 1869, quando Clemente Santi vinse due medaglie d'argento per il suo \u201cvino rosso scelto (Brunello) del 1865\u201d alla Fiera Agricola di Montepulciano. \nSeguendo l'esempio di Santi altre famiglie locali iniziarono a produrre Brunello. Nel 1893 il Ministero dell'Agricoltura premia un vino di Raffaello Padelletti e all'inizio del Novecento il Brunello di Riccardo Paccagnini vince molti riconoscimenti sia nazionali (Esposizione Franco Italiana di Roma nel 1910), sia internazionali (Grand Prix per il Brunello 1894 e Medaille d'Or per uno del 1899). Il professor Martini della Scuola di Viticoltura e Enologia di Conegliano Veneto, nel 1885, in una conferenza su \"La ricchezza avvenire della provincia senese\", mette in evidenza che il Senese \"\u00e8 ormai conosciuto su tutti i mercati vinicoli nazionali ed anche nei principali esteri, per vari tipi di vino tra cui il Brunello di Montalcino\". \nIl nipote Ferruccio Biondi Santi eredit\u00f2 da Clemente Santi la tenuta nel 1885 e la sua passione per la viticultura e l'enologia prese forma in lunghi anni di collaborazione con il nonno, dopo aver combattuto, solo diciassettenne, da Garibaldino nella battaglia di Bezzecca del 1866. Il suo ruolo e la sua importanza per lo sviluppo del nuovo vino fu tale che nel 1932 il Ministero dell'Agricoltura scrisse un dettagliato rapporto sulla viticultura toscana dove dichiar\u00f2 che il vino Brunello era \u201cuna recente creazione del Dott. Ferruccio Biondi Santi di Montalcino.\u201d\nTuttavia il Brunello rimase per molti anni un vino conosciuto ed apprezzato ma prodotto in quantit\u00e0 molto limitate. Nell'edizione del 1902 della \"Guida vinicola della Toscana\" di Edoardo Ottavi e Arturo Merescalchi vengono citati solo tre produttori di Brunello: Ferruccio Biondi Santi, Raffaello e Carlo Padelletti.\nLe vicissitudini dell'inizio del XX secolo portarono ad un decadimento della produzione vitienologica e pochissimi produttori tennero viva la produzione montalcinese fra le due guerre. Il Brunello di Montalcino fu presentato da alcune aziende alla Mostra dei Vini Tipici Senesi tenutesi a Siena nel 1932, 1933 e 1935. Dopo la seconda guerra mondiale si inizi\u00f2 nuovamente a pensare alla produzione vitivinicola e alcuni ebbero la lungimiranza di proiettarsi nel futuro, accordandosi sulle regole di produzione del Brunello di Montalcino. Dopo il 1950 la fama del Brunello di Montalcino si estese prima in Italia e poi all'estero.\nPrecedentemente all'attuale disciplinare questo vino \u00e8 stato riconosciuto DOC con DPR 28.03.1966 (GU 132 - 30.06.1966), successivamente \u00e8 stato riconosciuto DOCG con DPR 01.07.1980 (GU 314 - 15.11.1980), modificato con DPCM 04.1.1991 (GU 80 - 04.04.1992), rettificato (GU 153 -01.07.1992), di nuovo modificato con DM 24.06.1996 (GU 157 - 06.07.1996), ulteriormente modificato con DM 19.05.1998 (GU 133 - 10.06.1998) e infine modificato con DM 30.11.2011 (Pubblicato sul sito ufficiale del Mipaaf Sezione Qualit\u00e0 e Sicurezza - Vini DOP e IGP)\nSecondo il disciplinare del 1966 il \"Brunello di Montalcino\" risultava un vino ottenuto dalla fermentazione di uva Sangiovese in purezza con le seguenti caratteristiche:\nAbbinamenti consigliati.\nL'eleganza e il corpo armonico del vino permettono abbinamenti con piatti molto strutturati e compositi quali le carni rosse, la selvaggina da penna e da pelo, eventualmente accompagnate da funghi e tartufi. Trova abbinamento ottimale anche con piatti della cucina internazionale a base di carni o con salse. Il Brunello \u00e8 anche vino da abbinamento ottimale con formaggi: tome stagionate e formaggi strutturati. Inoltre, per le sue caratteristiche, \u00e8 godibile anche quale vino da meditazione. Il vino Brunello di Montalcino deve essere servito in bicchieri dalla forma ampia, al fine di poterne cogliere l'aroma composito ed armonioso. Dovr\u00e0 essere servito ad una temperatura di circa 18\u00a0\u00b0C - 20\u00a0\u00b0C.\nMolto interessante anche l'abbinamento con il pecorino toscano.\nValutazione delle annate.\nLa qualit\u00e0 del vino, la sua longevit\u00e0 e le sue caratteristiche possono variare, anche sensibilmente, nelle singole annate.\nRisulta fondamentale, a tal proposito, l'andamento climatico durante la fase vegetativa (aprile-settembre), con le precipitazioni, le temperature e le escursioni termiche giornaliere che incidono profondamente sulle caratteristiche finali del prodotto di ogni singolo anno.\nTra le annate eccezionali sono da ricordare il 1945, 1955, 1961, 1964, 1970, 1975, 1985, 1982, 1988, 1990, 1995, 1997, 2004, il 2006 e il 2010. Di seguito \u00e8 riportata la tabella con la valutazione delle annate dal 1945 in poi, con la previsione delle annate in affinamento."}
{"id": "99497", "revid": "9", "url": "https://it.wikipedia.org/wiki?curid=99497", "title": "Bdsm", "text": ""}
{"id": "99498", "revid": "1514393", "url": "https://it.wikipedia.org/wiki?curid=99498", "title": "CTBT", "text": ""}
{"id": "99499", "revid": "287204", "url": "https://it.wikipedia.org/wiki?curid=99499", "title": "Gerard Depardieu", "text": ""}
{"id": "99501", "revid": "1833487", "url": "https://it.wikipedia.org/wiki?curid=99501", "title": "Solresol", "text": "Il solresol \u00e8 una delle prime lingue ausiliarie, progettata nel 1817 dal francese Jean Fran\u00e7ois Sudre ed ebbe una certa popolarit\u00e0 prima della nascita del volap\u00fck e dell'esperanto.\nLa sua principale caratteristica \u00e8 quella di avere solo sette elementi di base, che possono essere espressi suonando con uno strumento musicale le sette note musicali, pronunciando i loro nomi come sillabe, disegnando con i sette colori dello spettro visibile o scrivendo con un qualsiasi insieme di sette simboli o ideogrammi.\nIl lessico \u00e8 completamente \"a priori\". I termini grammaticali sono composti da una o due sillabe, le parole pi\u00f9 comuni da tre o quattro. Il contrario di una parola \u00e8 formato dalle stesse sillabe in ordine inverso.\nI principali difetti del solresol sono il basso numero di sillabe e la difficolt\u00e0 di distinguere due parole successive. Per questo motivo, nonostante l'originalit\u00e0, il solresol fu presto dimenticato."}
{"id": "99503", "revid": "1305772", "url": "https://it.wikipedia.org/wiki?curid=99503", "title": "Josh Groban", "text": "Artista poliedrico conosciuto per la sua voce da baritono lirico, i suoi primi quattro album in studio sono stati certificati multi-platino negli Stati Uniti e, ad oggi, le vendite complessive dei suoi dischi ammontano a pi\u00f9 di 25 milioni in tutto il mondo.\nCanta in inglese, italiano, spagnolo, francese e portoghese.\nNel 2016 debutta come artista teatrale a Broadway nel musical \"Natasha, Pierre &amp; The Great Comet of 1812\", basato su alcuni capitoli di \"Guerra e Pace\". Lo spettacolo viene accolto eccellentemente da pubblico e critica che definisce Groban \"non solo adeguato, assolutamente meraviglioso\".\nBiografia.\nLa famiglia di Groban \u00e8 composta da sua madre Lindy, insegnante di scuola, e dal padre Jack Groban, un uomo d'affari discendente da immigrati ebrei provenienti dalla Polonia e dalla Russia. Entrambi i genitori sono episcopaliani. Il fratello minore, Chris, \u00e8 nato invece nel giorno del quarto compleanno di Josh.\nGroban cant\u00f2 per la prima volta in pubblico all'et\u00e0 di 13 anni, in seconda media, quando la sua insegnante di musica lo scelse per cantare un assolo di \"S'wonderful\" durante uno spettacolo scolastico. In un primo momento Josh concentr\u00f2 i suoi studi principalmente sulla recitazione.\nTra il 1997 e il 1998 Groban frequent\u00f2 l'Interlochen Arts Program specializzandosi nel teatro musicale ed iniziando a prendere lezioni di canto. Si laure\u00f2 poi nel 1999 presso la Los Angeles County High School for the Arts. Fu ammesso anche alla Carnegie Mellon University con l'intento di proseguire gli studi di recitazione, ma lasci\u00f2 in seguito al contratto offertogli dalla Warner Bros., scegliendo in un primo momento di dedicarsi completamente alla carriera di cantante.\nCarriera.\nIl debutto.\nAlla fine del 1998, Seth Riggs, vocal coach di Groban, lo present\u00f2 a David Foster e al suo futuro manager Brian Avnet. Foster, rimasto colpito dal talento del diciassettenne, nei mesi successivi lo fece esibire nelle prove di alcuni eventi di alto livello: alle prove dei Grammy Awards del 1999 duett\u00f2 con C\u00e9line Dion in \"The Prayer\", come sostituto di Andrea Bocelli; fu impiegato anche nelle prove della cerimonia di insediamento di Gray Davis quale governatore della California nel gennaio del 1999.\nGroban firm\u00f2 cos\u00ec, attraverso la 143 Records, il suo primo contratto discografico con la Warner Bros. Records.\nTra le altre collaborazioni importanti, accompagn\u00f2 Sarah Brightman nel tour 2000-2001 \"La Luna\" e registr\u00f2 la canzone \"For Always\" assieme a Lara Fabian, inserita nella colonna sonora del film \"A.I. - Intelligenza Artificiale\" (2001).\nNel maggio del 2001, Groban interpret\u00f2 il ruolo di Malcolm Wyatt nel finale stagionale della serie televisiva \"Ally McBeal\", eseguendo \"You're Still You\". Secondo le intenzioni iniziali del creatore della serie David E. Kelley, si doveva trattare di una sola apparizione, ma visto il gradimento del pubblico fu chiesto a Groban di interpretare Malcolm Wyatt anche nella stagione successiva e cantare \"To Where You Are\" nella puntata in onore ai morti dell'11 settembre.\nL'omonimo e primo album di debutto, \"Josh Groban\", fu pubblicato il 20 novembre 2001, ottenne un enorme consenso dal pubblico certificandosi prima Disco d'oro ed in seguito doppio Disco di platino negli Stati Uniti.\n\"Closer\".\nIl 24 febbraio 2002 Groban esegu\u00ec \"The Prayer\" con Charlotte Church nella cerimonia di chiusura dei Giochi olimpici invernali di Salt Lake City e, nel mese di novembre, and\u00f2 in onda sul Public Broadcasting Service (PBS) lo speciale a lui dedicato \"Josh Groban In Concert\".\nNel dicembre 2002, ha eseguito \"To Where You Are\" e \"The Prayer\" in duetto con Sissel Kyrkjeb\u00f8 al concerto per il Premio Nobel per la Pace ad Oslo. Fu poi anche chiamato ad esibirsi insieme ai The Corrs, Ronan Keating, Sting, Lionel Richie ed altri al concerto di Natale in Vaticano.\nL'11 novembre 2003 venne pubblicato il suo secondo album \"Closer\" che raggiunge la prima posizione nella classifica Billboard 200 e la seconda nelle Billboard Canadian Albums e VG-lista (Norvegia). Il singolo traino \u00e8 \"Oceano\", cover in italiano di Lisa che per ben 19 settimane tocca il vertice della classifica dei singoli negli Stati Uniti e fa vendere all'intero album oltre 6 milioni di copie. Grande successo anche per la cover di \"You raise me up\" che ottiene milioni di visualizzazioni su Youtube. Come il precedente, l'album \u00e8 prodotto da David Foster, pubblicato dalla 143 Records e distribuito dalla Warner Music. Nel disco anche \"Alla luce del sole\" scritta appositamente da Maurizio Fabrizio, altro autore italiano.\nNello stesso anno partecipa assieme ad altri artisti come C\u00e9line Dion, Nick Carter, Enrique Iglesias al \"World children's day\" sponsorizzato da McDonald's interpretando \"Aren't they all our children\".\nIl 30 novembre 2004 usc\u00ec il suo secondo DVD \"Live At The Greek\", registrato dal vivo al Greek Theater di Los Angeles. Su PBS venne trasmesso un altro speciale \"Great Performances\". Agli MTV Music Awards, dove candidato per il miglior cantante maschio nella categoria pop, premio vinto poi da Usher, cant\u00f2 \"Remember When It Rained.\"\nNel 2005 interpreta il brano \"Believe\" nella colonna sonora di The Polar Express di Robert Zemeckis. Il brano \u00e8 candidato all'Oscar nel 2006 e, durante la celebrazione, Groban lo interpreta in duetto con Beyonc\u00e9.\n\"Awake e N\u00f6el\".\nIl 4 settembre 2006 il sito web AOL Music mette in ascolto, in anteprima mondiale, il nuovo singolo di Josh, \"You Are Loved (Don't Give Up)\", tratto dal nuovo album in uscita il 7 novembre 2006. In questo album che raggiunge la prima posizione nella Billboard Canadian Albums e la seconda nella Billboard 200, dal titolo \"Awake\", Groban collabora anche con la cantante e compositrice Imogen Heap nel singolo \"Now or Never\". Esegue anche due tracce con il gruppo sud africano Ladysmith Black Mambazo, per i singoli Lullaby e Weeping. Il tour mondiale per l'album \"Awake\" coinvolge 71 citt\u00e0 tra febbraio e agosto 2007, e in Australia e nelle Filippine ha come ospite speciale nell'ottobre del 2007 Lani Misalucha. Esegu\u00ec poi un duetto con Barbra Streisand (\"All I Know of Love\") e con Mireille Mathieu (\"Over the Rainbow\").\nL'album viene certificato doppio disco di platino arrivando a vendere pi\u00f9 di due milioni di copie.\nIn quegli anni Groban rivela di voler riprendere e approfondire la sua carriera di attore, sognando un debutto a Broadway (sogno realizzato nel 2016).\nIl successo di N\u00f6el.\nNel giugno 2007, Groban registra un album natalizio a Londra con la London Symphony Orchestra e il Magdalen College di Oxford, che debutta il 9 ottobre 2007 con il titolo N\u00f6el. L'album ha avuto un enorme successo in America rompendo numerosi record per gli album di Natale, diventando anche l'album pi\u00f9 venduto del 2007 in sole 10 settimane di uscita, vendendo 3,5 milioni e raggiungendo la prima posizione nelle Billboard 200 e Billboard Canadian Albums e la terza nella VG-lista (Norvegia). Per questo disco Groban riceve una nomination ai 2008 Juno Award e, ad oggi, le copie vendute sono pi\u00f9 di 5,8 milioni in tutto il mondo.\nApparizioni e collaborazioni.\n- In collaborazione con il cantante francese Charles Aznavour registra il duetto La Boh\u00e8me, in inglese e francese. Il duetto \u00e8 entrato poi a far parte del nuovo disco di Aznavour, intitolato Duets.\n- Il 1\u00ba luglio 2007 Groban si esibisce con Sarah Brightman al concerto per Diana al Wembley Stadium; l'evento fu trasmesso in 500 milioni di case e in 140 citt\u00e0.\n- Il 23 agosto 2007 Groban esegue \"You Raise Me Up\" nell'episodio 14 del talent show Last Choir Standing.\n- Il 10 febbraio 2008 si esibisce ai Grammy Awards 2008 con Andrea Bocelli in un tributo a Luciano Pavarotti.\n- Il 15 luglio 2008, esegue \"God Bless America\" durante il settimo inning del 79\u00ba All-Star Game allo Yankee Stadium.\n- Il 29 agosto 2008 appare nell'episodio finale del Charlotte Church Show per una breve intervista. Lo show fin\u00ec con Groban che esegu\u00ec \"The Prayer\" con la conduttrice Charlotte Church.\n-Il 21 settembre 2008 si esibisce alla 60\u00aa edizione degli Emmy Awards eseguendo un medley comico di sigle Tv ben note.\n- La domenica del 18 gennaio 2009 si esibisce alla Cerimonia Inaugurale per il Presidente, eseguendo \"My Country 'Tis of Thee\" in duetto con Heather Headley.\n- Il 28 marzo 2009 esegue \"Bridge over Troubled Water\" insieme a Jordin Sparks per l'evento di carit\u00e0 Celebrity Fight Night.\n- Il 14 settembre 2009 \u00e8 apparso all'Oprah Winfrey Show. Due giorni dopo \u00e8 apparso in Glee.\nIl ritorno con \"Illuminations\" e \"All That Echoses\".\nL'8 settembre 2010, a quattro anni dall'ultimo lavoro discografico, ha pubblicato in esclusiva sul suo sito ufficiale il singolo \"Hidden Away\", traccia d'apertura del suo nuovo album \"Illuminations\" uscito il 15 novembre 2010 negli Stati Uniti. In esclusiva e solo per chi ha acquistato il CD, scaricabile dal sito ufficiale con un ticket code, il cantante ha regalato una sua personale performance in live streaming sulla sua pagina personale della piattaforma Ustream. Groban ha scritto 11 delle 13 canzoni dell'album.\nIl 12 dicembre 2012 l'artista ha pubblicato \"Brave\", primo singolo estratto dell'album \"All That Echoes\". L'album viene pubblicato negli USA il 4 febbraio 2013 dove ha raggiunto la prima posizione nella classifica Billboard 200.\n\"Stages\" e debutto a Broadway.\nNel mese di marzo 2015, la pagina Facebook di Josh Groban ha annunciato l'uscita di un nuovo album chiamato \"Stages\", una raccolta di cover dei pi\u00f9 famosi pezzi dei musicals di Broadway.\nNel 2016 debutta finalmente a Broadway nel musical \"Natasha, Pierre &amp; The Great Comet of 1812\", basato su alcuni capitoli di \"Guerra e Pace\".\nIl musical viene accolto eccellentemente dal pubblico e dalla critica che definisce Groban \"non solo adeguato, semplicemente meraviglioso\"\nInterpretazioni.\nPartecipazioni\nDoppiatori italiani.\nNelle versioni in italiano dei suoi film, Josh Groban viene doppiato da: "}
{"id": "99504", "revid": "26630", "url": "https://it.wikipedia.org/wiki?curid=99504", "title": "Semitono", "text": "Il semitono \u00e8 l'intervallo musicale pi\u00f9 piccolo che pu\u00f2 intercorrere fra due suoni, se si considera il moderno sistema musicale occidentale (tonale), dove \u00e8 dato per scontato l'utilizzo del temperamento equabile. Esso equivale alla met\u00e0 di un tono.\nIn realt\u00e0 tutti i musicisti che hanno a che fare con strumenti a corda senza tasti (denominati comunemente fretless), con strumenti a fiato come il trombone e con la voce hanno familiarit\u00e0 anche con frazioni di semitono che possono essere definite in vari modi come comma o cent o quarti di tono.\nI semitoni possono essere cromatici (l'intervallo che passa fra due suoni consecutivi dello stesso nome di cui uno alterato, ad esempio Re e Re\u266f), oppure diatonici (l'intervallo che passa fra due suoni consecutivi di nome diverso, come per esempio Do e Re\u266d).\nNel temperamento equabile (quello correntemente utilizzato nella musica occidentale), ma non per esempio nel temperamento pitagorico, due semitoni costituiscono un tono e non vi \u00e8 distinzione tra semitono cromatico e semitono diatonico; quindi per esempio Do\u266f e Re\u266d sono omofoni. In questo sistema un semitono si pu\u00f2 definire semplicemente come il rapporto fra due suoni di 100 cent e un'ottava si compone di 12 semitoni:\nPer visualizzare questo intervallo basta considerare che un'ottava sulla tastiera del pianoforte \u00e8 composta da 7 tasti bianchi inframmezzati da 5 tasti neri (5+7=12). Sugli strumenti a corda con capotasto, come la chitarra, la progressione per semitoni \u00e8 ancora pi\u00f9 evidente: ogni spostamento a un tasto adiacente costituisce uno spostamento di un semitono.\nNonostante ci\u00f2, \u00e8 di uso comune fra alcuni musicisti il cui strumento non pone limiti di accordatura considerare i semitoni cromatici composti da 5 commi e quelli diatonici da 4, suddividendo quindi l'ottava in 6\u00d79 = 54 commi. In realt\u00e0 questa divisione non ha alcuna base teorica ed \u00e8 il risultato di un atteggiamento divulgativo di alcuni studiosi che, per facilitare l'apprendimento delle teorie sull'accordatura, favorirono questa approssimazione.\nEssendo l'ottava composta da 12 semitoni, il rapporto delle frequenze di due note musicali che distano un semitono \u00e8 la radice dodicesima di 2 ossia circa 1,059463."}
{"id": "99506", "revid": "1904508", "url": "https://it.wikipedia.org/wiki?curid=99506", "title": "Alessandra di Grecia (1870-1891)", "text": "Biografia.\nInfanzia.\nAlessandra era figlia secondogenita del re Giorgio I di Grecia e della regina Ol'ga Konstantinovna Romanova, nata granduchessa di Russia.\nSuo padre era figlio secondogenito del re Cristiano IX di Danimarca e della regina Luisa d'Assia-Kassel; mentre la madre era figlia del granduca Konstantin Nikolaevi\u010d Romanov, figlio a sua volta dello zar Nicola I di Russia e fratello di Alessandro II di Russia, e della principessa Alessandra di Sassonia-Altenburg.\nMatrimonio.\nIl 17 giugno 1889, a 19 anni, spos\u00f2 a San Pietroburgo il granduca Pavel Aleksandrovi\u010d Romanov, ultimogenito dello zar Alessandro II di Russia e della zarina Marija Aleksandrovna.\nMorte.\nDurante il settimo mese della sua seconda gravidanza, Alessandra fece una passeggiata con i suoi amici sulla riva del fiume Moscova. Il giorno dopo accus\u00f2 dei violenti dolori causati dall'attivit\u00e0 del giorno precedente. Alessandra mor\u00ec ad appena 21 anni, sei giorni dopo aver dato alla luce il figlio Dmitrij a Ilyinskoe, propriet\u00e0 dei Romanov nei pressi di Mosca. La granduchessa fu sepolta nella Cattedrale di Pietro e Paolo a San Pietroburgo.\nI figli vennero adottati e cresciuti dagli zii Elizaveta F\u00ebdorovna e Sergej Aleksandrovi\u010d Romanov.\nNel 1939, durante il regno del nipote di Alessandra, Giorgio II di Grecia, il governo greco ottenne il permesso da parte del governo sovietico di trasportare i resti della principessa in Grecia, dove \u00e8 sepolta nei pressi del Palazzo Tatoi. Una lapide in marmo la ricorda ancora nella Cattedrale di Pietro e Paolo a San Pietroburgo.\nDiscendenza.\nDal matrimonio tra Alessandra di Grecia e Pavel Aleksandrovi\u010d Romanov nacquero due figli:"}
{"id": "99507", "revid": "1222", "url": "https://it.wikipedia.org/wiki?curid=99507", "title": "Cham.", "text": ""}
{"id": "99509", "revid": "110157", "url": "https://it.wikipedia.org/wiki?curid=99509", "title": "143 Records", "text": "143 Records \u00e8 il marchio di registrazione del produttore David Foster. 143 \u00e8 una sotto etichetta di propriet\u00e0 della Warner Music Group. I numeri 1-4-3 sono derivati dalle parole \"I Love You.\""}
{"id": "99511", "revid": "287204", "url": "https://it.wikipedia.org/wiki?curid=99511", "title": "Io sono Helen Driscoll", "text": "Io sono Helen Driscoll (\"A Stir of Echoes\") \u00e8 un romanzo horror di Richard Matheson del 1958.\nLa trama.\nTom vive tranquillamente nella provincia californiana con la moglie Anne ed il giovane figlio Richard. I suoi vicini sono cordiali, anche se un po' invadenti.\nUna sera partecipa ad una festa che vede riunita la sua famiglia, i suoi vicini, e suo cognato Phil. Quest'ultimo, per animare la serata, dichiara di essere in grado di ipnotizzare chiunque e fargli poi compiere atti che da sveglio non farebbe mai. Sar\u00e0 proprio Tom ad essere scelto come cavia per l'esperimento di Phil.\nTom si risveglia fra l'ilarit\u00e0 generale ed apprende di essere stato ipnotizzato da Phil e di aver fatto delle cose ridicole. La serata finisce e Tom \u00e8 imbarazzato per quello che pu\u00f2 aver combinato sotto ipnosi.\nPer\u00f2 quella notte, mentre cerca di addormentarsi, Tom ha una visione: c'\u00e8 una donna trasparente in soggiorno. Quando cerca di convincere gli altri di aver visto uno spettro, nessuno gli crede, cos\u00ec come nessuno crede ai malori che lo colgono e al fatto che sembra prevedere alcune disgrazie che avvengono. Tom scopre che dopo essersi svegliato dall'ipnosi la sua mente si \u00e8 trasformata in un canale aperto alle onde telepatiche. Scopre di poter leggere i pensieri e di prevedere gli eventi negativi.\nLa sua vita \u00e8 sconvolta da crisi frequenti e quasi ogni notte sente la presenza dello spettro. \nStoria editoriale.\nItalia.\nIl titolo italiano \u00e8 stato scelto probabilmente per richiamare l'altro famoso romanzo dell'autore, \"Io sono leggenda\" (\"I Am Legend\", 1954), ma svela l'identit\u00e0 dello spettro, cosa che non succede con il titolo originale \"A Stir of Echoes\" (\"Un miscuglio di echi\").\nIl romanzo usc\u00ec in Italia il 21 giugno 1959 nella collana fantascientifica \"Urania\" (numero 206). Nella stessa collana fu ristampato il 17 novembre 1968 (numero 501).\nTrasposizione cinematografica.\nNel 1999 il regista David Koepp diresse la trasposizione cinematografica del romanzo, \"Echi mortali\" (\"Stir of Echoes\"), con Kevin Bacon protagonista."}
{"id": "99512", "revid": "599013", "url": "https://it.wikipedia.org/wiki?curid=99512", "title": "Solfeggio", "text": "Il solfeggio (da \"solfa\", termine composto dai nomi delle note musicali sol e fa) \u00e8 una pratica che consiste nel leggere ad alta voce e a tempo uno spartito musicale.\nStoria.\nIl termine Solfeggio deriva da SOL e FA perch\u00e9 corrispondenti alla prima e settima nota della scala di riferimento della Solmisazione. Perci\u00f2 con \u201csolfa\u201d si intendeva \u201cgamma sonora\u201d e l\u2019espressione \u201ccantar la solfa\u201d fu impiegata al posto del termine \u201csolfeggio\u201d fino alla sua comparsa. Secondo le affermazioni di Aristide Quintiliano gli antichi Greci praticavano la solmisazione (che precedette il solfeggio) applicandola al tetracordo e utilizzando le vocali \u03b1,\u03b5,\u03b7 \u03c9 a cui anteponevano la consonante \u03c4. Nel XVII secolo nei dizionari francesi l\u2019espressione italiana \u201ccantar la solfa\u201d comparve tradotta in \u201csolmifier, solfier\u201d\nNell\u2019Italia del Settecento il \u201cbel canto\u201d fiss\u00f2 stilisticamente l\u2019arte del vocalizzo e Feo, Leo, Durante, Vinci, Bononcini, Porpora, A.Scarlatti, Perez scrissero molti solfeggi, intesi come vocalizzi. Nel tardo Settecento autori contemporanei a Gluck e preludenti la sua riforma come Di Majo, Jommelli, Traetta, Piccinni, Sacchini, Sarti scrissero vocalizzi, molti dei quali raccolti in 5 fascicoli di V.Ricci: \"Solfeggi per tutte le voci\", Londra, 1901.\nNel 1723 P.F. Tosi nelle \"Opinioni de\u2019 cantori\" indicava come utili i solfeggi cantati e nel 1772 venne pubblicata la raccolta \"Solf\u00e8ges d\u2019Italie\", scritti da A.Scarlatti, Porpora, Leo, Hasse, Carfaro ed altri. Nel 1795 uscirono con il contributo di Cherubini i \"Solf\u00e8ges du Conservatoire\" per il conservatorio di Parigi con esercizi di Bordogni, Concone, Vaccaj e altri. In Italia nel primo Ottocento l\u2019ideale vocalistico si trasformava e Rossini stese il breve compendio dei \"Vocalises et Solf\u00e8ges\" (Peters).\nCaratteristiche.\nLa pratica del solfeggio \u00e8 utile per i musicisti neofiti e aiuta a prendere dimestichezza con lo spartito, le note e pi\u00f9 in generale con le suddivisioni temporali, con particolare attenzione a situazioni inusuali quali sincopi e ritmi irregolari. Il tempo viene normalmente rappresentato mediante movimenti delle mani o dei piedi, che variano a seconda del metro e che si ripetono ogni battuta.\nTipi.\nEsistono due metodi di lettura intonata: in Italia si usa di solito leggere cantando con il nome della altezza dei suoni, mentre nella lettura con il do mobile i suoni vengono denominati in base alla loro posizione nella scala diatonica. Nel primo caso l'apprendimento della lettura intonata \u00e8 complicato dal fatto che le note della scala cambiano nome in base alla tonalit\u00e0 utilizzata (ne esistono, a meno di coincidenze enarmoniche dovute al temperamento equabile, 12 maggiori e 12 minori); la lettura con il do mobile comporta invece un'analisi della melodia e rende pi\u00f9 semplice il riconoscimento degli intervalli, dato che lo stesso intervallo, ad esempio tonica - dominante, viene denominato allo stesso modo in tutte le tonalit\u00e0.\nSecondo alcuni docenti, la tecnica del do mobile potrebbe essere d'aiuto per gli studenti di strumenti ad arco, mentre risulta essere particolarmente inadatta per l'apprendimento degli strumenti a fiati, in particolare degli ottoni.\nIl metodo del do mobile, ampiamente utilizzato nella pedagogia di Kod\u00e1ly, risale alla solmisazione di Guido d'Arezzo ed \u00e8 stato reintrodotto in Italia da Roberto Goitre."}
{"id": "99514", "revid": "6923", "url": "https://it.wikipedia.org/wiki?curid=99514", "title": "Temperamento equabile", "text": "Il temperamento equabile \u00e8 il sistema musicale per la costruzione di una scala musicale fondato sulla suddivisione dell'ottava in intervalli tra di loro uguali.\nNell'uso pi\u00f9 frequente, l'ottava \u00e8 suddivisa in 12 parti (semitoni). Il temperamento cos\u00ec costituito \u00e8 denominato 12-TET (dall'inglese 12-Tone Equal Temperament, ovvero Twelve-Tone Equal Temperament) ed \u00e8 identificato come \"temperamento equabile\" per antonomasia dalla maggior parte dei musicisti occidentali.\nStoria.\nGi\u00e0 descritto da Aristosseno di Taranto intorno al 320 a.C., questo sistema fu caldeggiato da numerosi intellettuali, tra cui spiccano il matematico fiammingo Simone Stevino verso la fine del XVI secolo e il musicista Vincenzo Galilei, padre di Galileo Galilei, nel 1581. Tuttavia la sua adozione fu graduale sia a causa della difficolt\u00e0 di realizzare con precisione questo temperamento nell'accordatura degli strumenti, per mancanza di intervalli giusti di riferimento, sia perch\u00e9 l'estetica musicale pre-romantica richiedeva nella scala la presenza di alcuni intervalli giusti di cui veniva fatto uso per via del loro carattere \"puro\", intervalli incompatibili con la suddivisione dell'ottava in parti uguali.\nSolo nella seconda met\u00e0 del XIX secolo, con il graduale rilassamento della necessit\u00e0 di intervalli giusti a favore della flessibilit\u00e0 nel cambiamento di tonalit\u00e0 (modulazione), il temperamento equabile si afferm\u00f2 gradualmente in tutta Europa, sostituendo i \"temperamenti inequabili\" (o \"buoni temperamenti\"), in cui l'ottava non \u00e8 divisa in parti uguali, quali quelli descritti dal tedesco Andreas Werckmeister nel 1691, Johann Georg Neidhart, Francesco Antonio Vallotti e da altri autori. Tuttavia, solo nel 1917 William Braid White sviluppa un metodo praticamente utilizzabile per accordare un pianoforte secondo un temperamento equabile rigoroso.\nCostruzione della scala equabile 12-TET.\nIl temperamento equabile, nella variante 12-TET, pu\u00f2 essere riguardato come \"aggiustamento\" dei gradi della scala naturale in modo da dare uniformit\u00e0 ai vari tipi d'intervallo ed eliminare le ambiguit\u00e0 tra tono maggiore e minore o semitono diatonico e cromatico. Proprio per questo, tra i temperamenti equabili, esso \u00e8 quello di maggiore diffusione in Occidente.\nL'idea di base \u00e8 semplice: suddividere l'ottava in 12 intervalli \"elementari\" (\"semitoni temperati\") in progressione geometrica tutti esattamente della stessa ampiezza. L'ampiezza di un intervallo corrisponde al \"rapporto\" fra le frequenze fondamentali delle due note (e non alla \"differenza\" delle frequenze come sarebbe stato per una progressione aritmetica). Poich\u00e9 l'intervallo di ottava \u00e8 espresso dalla frazione 2/1, in quanto la frequenza raddoppia a ogni ottava, il rapporto di frequenze che identifica il semitono temperato \u00e8 il numero irrazionale formula_1. In questo modo dodici semitoni coprono esattamente l'intervallo di un'ottava.\nPoich\u00e9 formula_2, il semitono \u201ctemperato\u201d risulta essere una via di mezzo tra il semitono cromatico (25/24) e il semitono diatonico (16/15) della scala naturale. Il tono invece vale formula_3, quindi \u00e8 molto pi\u00f9 vicino al tono maggiore naturale (formula_4) che al tono minore (formula_5). Come conseguenza la terza maggiore temperata \u00e8 decisamente crescente rispetto alla terza maggiore naturale che \u00e8 formata da un tono maggiore e un tono minore.\nTemperamento equabile e scala logaritmica.\nBench\u00e9 il temperamento equabile sia stato teorizzato prima dell'introduzione in matematica del concetto di logaritmo, l'operazione di suddivisione equabile dell'ottava risulta semplificata se, invece di associare a ciascun intervallo musicale il rapporto fra le frequenze fondamentali delle note che lo compongono, si associa all'intervallo il logaritmo di questo rapporto. Infatti in questo modo la giustapposizione di due intervalli consecutivi (ad esempio due toni che formano una terza maggiore). anzich\u00e9 essere rappresentata dal prodotto dei rapporti di frequenze corrispondenti, \u00e8 rappresentata dalla somma dei rispettivi logaritmi. Quindi la suddivisione dell'ottava in semitoni uguali comporta la semplice divisione per 12 del corrispondente valore logaritmico, anzich\u00e9 l'estrazione di una radice dodicesima.\nGi\u00e0 nei primi anni del XVIII secolo Gottfried Leibniz aveva ben presente la possibile applicazione di logaritmi alla scala musicale. Tuttavia solo nel 1885 fu proposta da Alexander Ellis la misura logaritmica degli intervalli musicali oggi correntemente adottata: se le frequenze fondamentali di due note sono rispettivamente formula_6 e formula_7, al loro intervallo viene associato il valore in cent dato da formula_8. Il valore in cent dell'ottava \u00e8 quindi 1200 e il semitono equabile vale esattamente un dodicesimo dell'ottava, ossia 100 cent (il nome \"cent\" deriva appunto dal fatto che 1 cent rappresenta un \"centesimo di semitono equabile\"). La notazione in cent pu\u00f2 essere applicata a qualunque scala musicale, ma usa comunque come riferimento la scala temperata equabile, mentre l'uso dei rapporti fra frequenze agevola il confronto con gli intervalli della scala naturale.\nVantaggi e svantaggi.\nLa scala maggiore temperata\nIl temperamento equabile \u00e8 un espediente teorico che, eliminando la distinzione tra tono maggiore/minore e semitono diatonico/cromatico, fa coincidere il suono di diesis e bemolli, ad esempio , dividendo il tono in due semitoni uguali. In questo modo anche su strumenti a intonazione fissa il grado di consonanza degli accordi rimane lo stesso in tutte le tonalit\u00e0 diversamente da quanto accadeva con i temperamenti inequabili, alcuni dei quali permettevano di suonare in tutte le tonalit\u00e0, come esemplificato dal Clavicembalo ben temperato di Bach, ma con effetti volutamente diversi a seconda della tonalit\u00e0. Il maggiore svantaggio \u00e8 l'alterazione di tutti gli intervalli giusti, particolarmente rilevante e avvertibile negli intervalli di terza. Questo compromesso \u00e8 spesso necessario nella prassi musicale occidentale contemporanea ed \u00e8 quindi tollerato se pure distintamente avvertibile. Nel 1709 il filosofo e matematico Leibniz sottolineava che solo ascoltatori allenati riescono a cogliere i compromessi di intonazione della scala equabile:\nLe frequenze di un'ottava approssimate a .\nIn realt\u00e0 nella prassi musicale contemporanea il temperamento equabile ha affiancato i temperamenti inequabili pi\u00f9 che soppiantarli. A causa della loro complessit\u00e0 di accordatura e vista la necessit\u00e0 di eseguire frequentemente musica contemporanea alcuni strumenti a intonazione fissa, ad esempio il pianoforte e l'arpa moderna, lo adottano quasi sempre, pur con la conseguente perdita di espressivit\u00e0 nella riproduzione della musica precedente il Novecento. Altri strumenti ad intonazione fissa, ad esempio organo, arpe antiche e clavicembalo, pi\u00f9 legati a tradizioni musicali precedenti, adottano a tutt'oggi temperamenti inequabili in quanto solo cos\u00ec \u00e8 possibile evidenziare contrasti che altrimenti andrebbero perduti. Gli strumenti ad arco ed i legni possono suonare sia secondo il temperamento equabile sia variare l'altezza delle note di ogni singolo accordo per ottenere gli intervalli naturali, come si fa sistematicamente nella polifonia vocale.\nAlcuni strumenti, come la tromba naturale e il corno naturale, sono costruiti per emettere esclusivamente note armoniche. ossia frequenze multiple intere di una singola nota fondamentale. Quindi questi strumenti suonano secondo la scala naturale; nel corno \u00e8 possibile correggere l'intonazione delle note inserendo la mano destra nel padiglione dello strumento, tecnica attestata a partire dal 1750 e oggi di uso corrente anche nel corno a pistoni. Nella moderna tromba a pistoni il problema di correggere l'intonazione dalla scala naturale al temperamento equabile si pone per le note meno consonanti col temperamento equabile che si possono per\u00f2 ottenere solo come armonici: vale a dire le note ottenibili con le posizioni sesta e settima (idem per gli altri ottoni), motivo per cui alcuni modelli di tromba includono piccole \"coulisses\" addizionali per permettere queste correzioni."}
{"id": "99515", "revid": "287204", "url": "https://it.wikipedia.org/wiki?curid=99515", "title": "Reverse transcriptase-polymerase chain reaction", "text": "La tecnica della Reverse transcriptase-polymerase chain reaction (abbreviato RT-PCR) o, in lingua italiana, reazione a catena della polimerasi inversa \u00e8 una variante della tecnica della reazione a catena della polimerasi (PCR). Questa tecnica consiste nella sintesi di una molecola di DNA a doppio filamento a partire da uno stampo di RNA. La molecola di DNA sintetizzata mediante il processo di retrotrascrizione \u00e8 definita cDNA. Mediante l'impiego della RT-PCR \u00e8 possibile convertire in DNA un intero trascrittoma (insieme di tutto il trascritto di una cellula) di uno specifico tessuto di un individuo in una specifica fase del suo sviluppo. Per tale motivo, la RT-PCR \u00e8 una tecnica che viene sfruttata in laboratorio per studiare l'espressione genica, perch\u00e9 consente di sottoporre a ulteriori analisi il cDNA sintetizzato. Il prodotto della retrotrascrizione dell'RNA, anche detta Reazione First-strand, pu\u00f2 essere amplificato mediante PCR classica, oppure essere quantificato mediante real-time PCR (qPCR).\nRetrotrascrizione.\nL'RNA totale (contenente anche RNA ribosomale) viene incubato con:\nLe sequenze primer fungono da innesco appaiandosi in modo complementare al filamento di RNA. I primer pi\u00f9 comunemente usati sono gli oligo(dT), ovvero sequenze oligonucleotidiche di timidina pensate per appaiarsi alla coda poliadenilata degli RNA. Se invece si vuole amplificare un campione di RNA privo della coda di poliadenosina i primer pi\u00f9 indicati sono gli \"esameri casuali\" (in inglese \"random hexamers\") o i \"nonameri casuali\" (in inglese \"random nonamers\"): sequenze casuali di 6 o 9 basi che essendo appunto casuali possono potenzialmente fungere da primer per qualsiasi sequenza stampo di RNA. Alcuni ricercatori utilizzano una combinazione di entrambi i primer per ottenere una miscela con le caratteristiche di entrambi. In alternativa, \u00e8 anche possibile utilizzare un primer specifico, nel caso si voglia retrotrascrivere solo un ben determinato RNA.\nIl primer fornisce un 3'-OH libero utilizzabile dalla trascrittasi inversa per generare un filamento di DNA complementare al trascritto. Questa fase viene detta di \"allungamento\" e il suo andamento \u00e8 strettamente dipendente dalla natura dell'enzima. Anche per quanto riguarda la scelta dell'enzima si hanno diverse opzioni. Utilizzando l'enzima MMLV (acronimo di Virus della leucemia del topo di Moloney, in inglese Moloney murine leukemia virus) la reazione di allungamento va effettuata a 37 \u00b0C, il che risulta problematico nel caso si abbia un RNA ricco in strutture secondarie e/o GC. Una scelta migliore risulta essere l'enzima Superscript III (acronimo SSIII): si tratta di una variante dell'enzima MMLV, ingegnerizzato per resistere a temperature pi\u00f9 elevate. In questo caso la reazione viene condotta a 50 \u00b0C per 1 ora circa. L'enzima SSIII possiede anche un'attivit\u00e0 RNasi H ridotta rispetto a MMLV, il che consente di ottenere un cDNA pi\u00f9 lungo e con una resa migliore. \nSintetizzato il primo filamento, prima di procedere con l'amplificazione del cDNA, viene aggiunto alla reazione l'enzima RNAsi (solitamente derivata dal batterio Escherichia coli) che degrada il filamento di RNA originale che \u00e8 stato usato come stampo dalla trascrittasi inversa.\nAmplificazione.\nQuando la retrotrascrizione \u00e8 completa, il cDNA generato viene amplificato tramite una metodica di PCR standard.\nUna DNA polimerasi DNA-dipendente termostabile, un enzima con attivit\u00e0 5'\u21923' polimerasica viene aggiunta allo stampo di cDNA e in presenza di una coppia di primer specifici per la sequenza del gene che si desidera amplificare, la reazione di PCR viene avviata. Se non si dispone della sequenza o se interessa l'amplificazione di tutto il DNA, il secondo primer sar\u00e0 aspecifico in modo tale che si appai con l'estremit\u00e0 del primo filamento di DNA e di tutti i cDNA neosintetizzati.\nDapprima viene sintetizzata una molecola di DNA a doppio filamento a partire dalla molecola di cDNA, conducendo la reazione a una temperatura adatta a permettere l'annealing dei primer al DNA. Successivamente portando la temperatura a 95 \u00b0C, la nuova molecola di DNA si denatura e i due filamenti cos\u00ec separati sono pronti per un nuovo appaiamento dei primer e per la sintesi da parte della polimerasi, a un nuovo abbassamento della temperatura (72 \u00b0C circa 1000 bp/minuto). Dopo circa 30 cicli, saranno stati prodotti milioni di copie della sequenza di interesse."}
{"id": "99516", "revid": "7336", "url": "https://it.wikipedia.org/wiki?curid=99516", "title": "Sistema temperato equabile", "text": ""}
{"id": "99518", "revid": "31886", "url": "https://it.wikipedia.org/wiki?curid=99518", "title": "Serie C 1966-1967", "text": "La Serie C 1966-1967 \u00e8 stata la 29\u00aa edizione della terza categoria del campionato italiano di calcio, disputato tra il 25 settembre 1966 e il 28 maggio 1967, si \u00e8 concluso con la promozione del , del e del .\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "99521", "revid": "125709826", "url": "https://it.wikipedia.org/wiki?curid=99521", "title": "Lara Fabian", "text": "Dotata di grande disinvoltura nel canto in diverse lingue, nel suo repertorio, principalmente francese, vanta infatti anche molti pezzi in italiano, inglese, spagnolo e interpretazioni in portoghese, tedesco, turco, russo, ebraico, azero, greco, napoletano e siciliano.\nLa Fabian \u00e8 una delle pi\u00f9 note esponenti del panorama musicale francofono; la sua voce di Soprano lirico, dal timbro caldo e ovattato, a tratti gutturale e graffiante, \u00e8 ricordata dal pubblico come una delle pi\u00f9 virtuose e potenti del panorama canoro globale, questo grazie ad un'ottima padronanza nella risonanza vocale (tecnica per la quale si distingue, appunto, a livello internazionale, tanto da essersi guadagnata l'appellativo di \"The Ring\").\nHa venduto all'incirca 30 milioni di dischi in tutto il mondo e parla correttamente l'italiano, il francese, lo spagnolo, l'inglese, il fiammingo e il siciliano.\nBiografia.\nLara Fabian, il cui nome \u00e8 ispirato al personaggio femminile del \"Dottor \u017divago\", \u00e8 nata in Belgio da madre siciliana (Maria Luisa Serio, mentre Pippo Fabiano \u00e8 lo zio, da cui ha preso il nome d'arte) e padre fiammingo (Pierre Crokaert, chitarrista di Petula Clark). Ha vissuto la prima parte della sua infanzia in Sicilia, a Catania; l'Italiano \u00e8 infatti la sua lingua madre.\nNel 1975, all'et\u00e0 di cinque anni, si trasferisce con la famiglia in Belgio, a Ruisbroek. Nel 1978 inizia ad affiancare agli studi scolastici, presso l'Istituto \"Santa Ursula\" di Forest (comune della citt\u00e0 di Bruxelles), anche le lezioni di piano, solfeggio e canto presso il Conservatorio Reale. All'et\u00e0 di dieci anni, Lara Fabian compone le sue prime melodie, ispirata da artisti come Barbra Streisand e i Queen e verso i quindici comincia ad esibirsi in alcuni locali di Bruxelles.\nDeterminante \u00e8 l'incontro con Marc Lerchs, con cui inizia una collaborazione che tra il 1986 e il 1988 li porter\u00e0 ad esibirsi insieme (lui al piano) nei cabaret della capitale belga, tra cui il Black Bottom e il Caff\u00e8 dell'Il\u00f4t. Partecipa inoltre a diversi concorsi amatoriali, tra cui Le Tremplin di Bruxelles, che vince. Registra cos\u00ec il suo primo 45 giri, omaggio a Daniel Balavoine e stampato in 500 copie.\nLe canzoni \"L'Aziza Est En Pleurs\" e \"Il Y Avait\", scritte da Marc, vengono ascoltate dal produttore Hubert Terheggen che, incuriosito, decide di assistere dal vivo ad una delle sue serate al Black Bottom.\nIl debutto: l'Eurovision Song Contest.\nNel 1988 Hubert Terheggen le propone di partecipare all'Eurovision Song Contest (che in quell'anno si svolge a Dublino), in rappresentanza del Lussemburgo. Si classifica al quarto posto (la vincitrice sar\u00e0 C\u00e9line Dion, rappresentante della Svizzera) con la canzone \"Croire\", che verr\u00e0 tradotta in inglese (\"Trust\") e tedesco (\"Glaub\"). Lara Fabian - per via del successo - abbandona gli studi di criminologia infantile, che stava seguendo in Italia, e decide di dedicarsi completamente alla carriera musicale. Incide il suo secondo 45 giri, \"Je Sais\", e parte per il Qu\u00e9bec per promuovere il disco.\nIl Qu\u00e9bec e l'inizio della carriera internazionale.\nArrivata nella provincia canadese, decide di trasferirvisi insieme a Rick Allison, suo compagno dal 1990 al 1997, nonch\u00e9 produttore, compositore e coautore fino al 2004. Col suo primo album riceve una nomination al premio F\u00e9lix. Nei due anni successivi partecipa a diversi festival di Montr\u00e9al.\nNel 1994, con il secondo album intitolato \"Carpe Diem\" (tra le canzoni: \"Le\u00efla\", \"Tu T'En Vas\" e \"Je suis malade\" di Serge Lama) vince il premio F\u00e9lix come \"Migliore Interprete dell'Anno\" e per il \"Miglior Spettacolo\" grazie al concerto \"Carpe Diem\", e il premio Juno Awards. Si aggiudica inoltre il disco d'oro e tre dischi di platino l'anno successivo. Il 1\u00ba luglio del 1995 ottiene la nazionalit\u00e0 canadese; il padre \u00e8 belga, quindi \u00e8 francofona (7%).\nLa Francia e il debutto anglosassone.\nNel 1996 la Disney la ingaggia per doppiare Esmeralda nella versione francese de \"Il gobbo di Notre Dame\". Il 1997 \u00e8 l'anno di \"Pure\", che segna il suo debutto francese (tra i brani: \"Tout\", \"Je t'aime\", \"Humana\" e la canzone anti-omofobia \"La diff\u00e9rence\") e grazie al quale si aggiudica il disco di platino, il F\u00e9lix come \"Miglior Album Popolare\" e il Juno Awards come \"Miglior Album Francofono\". Nel CD \u00e8 contenuta anche la cover della canzone \"Perdere l'amore\" di Massimo Ranieri.\nNel 1998 canta con Johnny Hallyday \"Requiem pour un fou\", durante un concerto di beneficenza (\"Les Enfoir\u00e9s\"). Nel 1999 registra tra New York e San Francisco il suo primo album internazionale, intitolato \"Lara Fabian\". Oltre a Rick Allison, collabora con Walter Afanasieff e Patrick Leonard. In Italia \u00e8 conosciuta soprattutto per la canzone \"Adagio\" (inserita nel disco sia in inglese che in italiano), con un testo scritto da Lara Fabian stessa sul noto Adagio di Albinoni (peraltro composto da Remo Giazotto). Altro singolo noto in Italia \u00e8 \"I Will Love Again\" (al primo posto negli U.S.A. nella classifica Billboard Hot Dance Music/Club Play). L'album si aggiudica il World Music Awards per i due milioni di copie vendute.\nNel 2000 collabora con Hollywood e incide le colonne sonore dei film \"A.I. - Intelligenza artificiale\" e \"Final Fantasy\". Nel 2001 esce l'album \"Nue\"; \"J'Y Crois Encore\", \"Immortelle\", \"Aimer D\u00e9j\u00e0\", \"Tu Es Mon Autre\" (in duetto con Maurane) sono solo alcuni dei pezzi scritti con Allison. Nel 2002, a Roma, in una serata organizzata a Piazza di Spagna dalla tv di stato francese France 2, per celebrare la canzone italiana, Lara Fabian duetta con Laura Pausini ne \"La Solitudine\". Nel 2003 incide la sua personale versione di \"Caruso\" di Lucio Dalla, interpretata durante il tour diventato successivamente un disco live, intitolato \"En Toute Intimit\u00e9\"; nel quale si cimenta anche nell'aria della Traviata di Giuseppe Verdi, \"Addio Del Passato\".\nIl 2004 \u00e8 la volta di \"A Wonderful Life\", suo secondo album in inglese. I singoli estratti, come \"The Last Goodbye\" e \"I Guess I Loved You\" consolidano il successo di Lara Fabian nei paesi latini, e in special modo in Brasile. Tra gli altri brani, la cover di \"Wonderful Life\" (la versione originale del 1987 \u00e8 di Black), resa nota in Italia perch\u00e9 sigla dello spot dell'acqua Panna.\n2005-2006: 9 (Neuf) e Un Regard 9.\nNel marzo 2005 esce l'album \"9\" che segna per la cantante l'inizio della fase artistica successiva allo scioglimento del sodalizio con Allison. Nuove sonorit\u00e0, nuove collaborazioni, nuovo compositore e produttore, Jean-F\u00e9lix Lalanne (suo compagno dal 2003 al 2006), nuovo tour mondiale, \"Un Regard 9\", che la vede impegnata in pi\u00f9 di 60 concerti in vari paesi europei ed extraeuropei. Dal tour viene realizzato un CD/DVD dal titolo \"Un Regard 9 - Live\", registrato durante il concerto allo Z\u00e9nith di Parigi nel marzo 2007, e in cui sono contenuti un inedito registrato a Montr\u00e9al, \"Aime\", e quindici \"performance live\", tra cui \"Je T'Aime\" cantata a cappella in apertura, \"Humana\" (durata oltre dieci minuti) e un omaggio a Barbra Streisand, con le interpretazioni di \"Papa Can You Hear Me\" e \"A Piece Of Sky\".\nLa collaborazione con Gigi D'Alessio e il ritorno dopo la gravidanza.\nIl 29 marzo 2006, durante il concerto al teatro Le Z\u00e9nith di Parigi, canta con Gigi D'Alessio \"La Donna Che Vorrei\", in una versione italo-francese. Il cantante napoletano decide in seguito di incidere in duetto con lei la canzone Un cuore malato, scritta a quattro mani con Mogol e contenuta nell'album \"Made in Italy\". Questa collaborazione le permette di esibirsi in Italia, in alcune trasmissioni televisive, ma soprattutto sul palco del Teatro Ariston, dove il 2 marzo 2007, in qualit\u00e0 di ospite al Festival di Sanremo canta \"Adagio\" (in inglese) e \"Un Cuore Malato\" in coppia con D'Alessio.\nIl 29 giugno 2007 si esibisce al Festivalbar a Catania. Il 14 ottobre 2007 duetta con D'Alessio all'Olympia di Parigi. Il 25 giugno 2007 annuncia attraverso il suo sito ufficiale di essere incinta di cinque mesi; il 20 novembre 2007 nasce Lou, avuta dal regista italo-francese G\u00e9rard Pullicino. L'album \"Toutes les femmes en moi\" (\"Tutte le donne in me\") esce in Francia il 25 maggio 2009 e contiene cover di tutte le grandi artiste che hanno influenzato la sua carriera musicale (fra i brani ci sono \"Soleil soleil\" di Nana Mouskouri, \"L'amour existe encore\" di C\u00e9line Dion, \"Message personnel\" di Fran\u00e7oise Hardy, \"Il venait d'avoir 18 ans\" di Dalida, \"G\u00f6ttingen\" di Barbara, \"Hymne \u00e0 l'amour\" di \u00c9dith Piaf), insieme a due titoli inediti.\nL'album \"Every Woman in Me\", la versione inglese di \"Toutes les femmes en moi\", \u00e8 caratterizzato dalla reinterpretazione acustica di canzoni inglesi cantate da donne tra cui Bette Midler, Joni Mitchell, Karen Carpenter, Kate Bush, Aretha Franklin, Ella Fitzgerald e Barbra Streisand. Il 15 novembre 2012, sulla sua pagina ufficiale di Facebook, Lara pubblica la notizia della sua separazione dal compositore G\u00e9rard Pullicino. Il 12 aprile 2013 Lara Fabian pubblica un video metraggio diretto da Alan Badojev intitolato Mademoiselle Zhivago della durata di oltre 51 minuti. Tutte le canzoni facenti parte della colonna sonora sono state composte dal direttore musicale Igor Krutoy e facenti parte del suo omonimo album Mademoiselle Zhivago del 2010. Il 28 giugno 2013, sulla sua pagina ufficiale di Facebook, Lara pubblica la foto del matrimonio con l'illusionista Gabriel Di Giorgio, svoltosi a Giarre.\n2013: Le Secret.\nA distanza di otto anni dall'ultima uscita discografica europea, il 15 aprile 2013 esce \"Le secret\", CD autoprodotto contenente 17 tracce con liriche di Lara Fabian e musiche di Giora Linenberg, Flavien Compagnon e Janey Clewer; il primo singolo estratto \u00e8 \"Deux ils deux elles\".\n2015: Festival di Sanremo.\nIl 10 febbraio 2015 partecipa al Festival di Sanremo 2015 presentato da Carlo Conti con il brano \"Voce\". Nella serata dedicata alle cover canta \"Sto male\", versione italiana di \"Je suis malade\" (cantata da Ornella Vanoni). Al termine della quarta serata, il suo brano \u00e8 tra i quattro esclusi dalla finale. Il 24 febbraio 2015 esce il nuovo album Essential, un album composto delle sue pi\u00f9 famose canzoni con l'aggiunta dei brani del Festival: Voce, Sto Male e Voce (remix di Toto Cutugno).\n2017: Camouflage\nIl 15 ottobre 2015 esce il singolo \"La ma vie dans la tienne\" con il relativo tour sold out negli USA.\nNel 2016 va avanti con il tour di Camouflage in Europa e Russia.\nNel 2017 escono due singoli: il primo il 14 agosto 2017 (\"Growing Wings\") e in settembre esce \"Choose what you love most (Let it kill you)\"; poco dopo esce anche l'album, ovvero Camouflage.\nNel 2018 continua con il tour che si concluder\u00e0 dopo l'estate."}
{"id": "99528", "revid": "114799504", "url": "https://it.wikipedia.org/wiki?curid=99528", "title": "I vampiri dello spazio (romanzo)", "text": "I vampiri dello spazio (\"The Space Vampires\") \u00e8 un romanzo di fantascienza di Colin Wilson del 1976.\nMalgrado le premesse fantascientifiche, come le astronavi e gli alieni, il romanzo si presenta principalmente come uno studio sul vampirismo, sulla sua storia e sulle possibili implicazioni future.\nDa esso \u00e8 stato tratto un film, \"Space Vampires\" (\"Lifeforce\", 1985).\nTrama.\nNel XXI secolo la civilt\u00e0 umana far\u00e0 una scoperta sensazionale: l'astronave Hermes, durante il suo viaggio per lo studio degli asteroidi, incontra un'enorme astronave in apparenza abbandonata.\nDurante la prima esplorazione del relitto, l'equipaggio della Hermes viene a contatto con una tecnologia sconosciuta, ma soprattutto incontra 30 corpi umani in apparente stato comatoso. Com'\u00e8 possibile che degli umani si trovino in un'astronave aliena sperduta nello spazio?\nLa Hermes riporta tre di quegli umani sulla terra, mentre fama e gloria attendono l'equipaggio. Ma Carlsen, il comandante della spedizione, non si potr\u00e0 godere a lungo la fama: un giornalista troppo curioso vuole studiare pi\u00f9 a fondo uno dei tre umani, una donna molto bella. Ma appena il giornalista ghermisce la donna, questa si sveglia e lo afferra: quando Carlsen entra nella stanza trova il giornalista morto ed essiccato.\nSi scopre che i tre umani hanno il potere di succhiare l'energia vitale dagli esseri viventi, e di passare di corpo in corpo. Non solo Carlsen dovr\u00e0 fermare i tre pseudo-umani, ma dovr\u00e0 andare alle origini del vampirismo per capire come affrontarli e distruggerli.\nAdattamento cinematografico.\nNel 1985 il regista Tobe Hooper ha diretto l'adattamento cinematografico del romanzo, \"Space Vampires\" (\"Lifeforce\"), con Steve Railsback nel ruolo del protagonista e Patrick Stewart in quelli del dottor Armstrong."}
{"id": "99529", "revid": "729019", "url": "https://it.wikipedia.org/wiki?curid=99529", "title": "Ciassare", "text": "Fu il primo condottiero dei Medi a dividere le sue truppe in distinte \"armi\" di lancieri, arcieri e cavalieri. Unendo la maggior parte delle trib\u00f9 dell'antico Iran e conquistando i territori limitrofi, Ciassare trasform\u00f2 l'Impero dei Medi in una potenza regionale. Gioc\u00f2 un ruolo fondamentale nella caduta dell'Impero neo-assiro e, secondo Erodoto, respinse gli Sciti dalla Media.\nBiografia.\nL'ascesa di Ciassare.\nCiassare nacque nella capitale dei Medi, Ecbatana. Suo padre Fraorte fu ucciso in battaglia dagli Assiri di Assurbanipal. Dopo la morte di Fraorte, gli Sciti invasero la Media e la controllarono per un periodo di ventotto anni. Ciassare, in cerca di vendetta, uccise i leader sciti e si autoproclam\u00f2 \"Re dei Medi\". Dopo aver cacciato gli Sciti, prepar\u00f2 la guerra contro l'Assiria. \nNell'ottobre o nel novembre del 615 a.C., profittando della rivolta babilonese di Nabopolassar contro gli Assiri di Sin-shar-ishkun, Ciassare penetr\u00f2 in Assiria e conquist\u00f2 la regione intorno alla citt\u00e0 di Arrapha, appena debilitata dallo scontro assiro-babilonese. Nello stesso anno, Ciassare sconfisse Sin-shar-ishkun nella battaglia di Tarbisu (una citt\u00e0 secondaria dell'Impero ma ubicata a soli 7 km dalla capitale assira, Ninive), poi (614 a.C.) conquist\u00f2 e saccheggi\u00f2 ferocemente Assur, capitale cerimoniale del nemico. Nabopolassar, attestato a Tikrit, si port\u00f2 ad Assur ed ivi s'incontr\u00f2 con Ciassare, alleandosi con lui e firmando un patto anti-assiro. Questa alleanza fu formalizzata attraverso il matrimonio della figlia di Ciassare, Amytis, con il figlio di Nabopolassar, Nabucodonosor II. Ciassare si alle\u00f2 anche con gli Sciti seppur si fossero combattuti un decennio prima. Nel 612 a.C., Medi e Babilonesi unirono le loro forze per assediare Ninive e dopo un lungo e brutale assedio, la citt\u00e0 fu presa dalle forze alleate (con i Medi che giocarono il ruolo principale nella caduta della citt\u00e0). I combattimenti tra Medi e Assiri sarebbero finalmente terminati nell'anno 609 a.C.\nGuerra contro la Lidia.\nDopo la vittoria in Assiria, i Medi conquistarono la Mesopotamia settentrionale, l'Armenia e le parti dell'Asia Minore a est del fiume Halys, in un quindicinale conflitto con l'Impero lidio retto prima da Sadiatte (regno 621-609 a.C.) e poi da Aliatte II (regno 609-560 a.C.). Lo scontro definitivo tra Ciassare e Aliatte II, impegnato anche a pacificare i territori della Frigia e del Gordiano, non ebbe per\u00f2 luogo poich\u00e9 interrotta da un'eclissi il 28 maggio 585 a.C.\nQuesta fantomatica \"Battaglia dell'Eclissi\", presso il fiume K\u0131z\u0131l\u0131rmak (al tempo noto come \"Halys\") venne cos\u00ec descritta da Erodoto:\nDopo il successivo scambio di matrimoni, i combattimenti cessarono tra i Medi e i Lidi ma Creso in seguito rifiut\u00f2 di inviare aiuti ad Astiage nel suo scontro con Ciro il Grande, dimostrando cos\u00ec che mentre i matrimoni risultanti potevano aver impedito ulteriori combattimenti tra i Medi e i Lidi, i due regni non erano uniti in alcun tipo di alleanza.\nCiassare mor\u00ec poco dopo la battaglia e gli successe il figlio, Astiage, nonno materno di Ciro il Grande tramite la figlia Mandane.\nSepoltura.\n\"Qyzqapan\" \u00e8 una tomba situata nelle montagne del Kurdistan iracheno a Sulaymaniyya. Lo storico russo Igor Diakonov credeva che si trattasse probabilmente di una tomba reale e che se fosse reale fosse la tomba di Ciassare.\nLascito.\nIn resoconti successivi, i giardini pensili di Babilonia vengono riportati come il regalo di Nabucodonosor per sua moglie Amytis, figlia di Ciassare, per aiutarla a vincere la sua nostalgia del natio paese montuoso.\nDopo che Dario I di Persia s'impadron\u00ec dell'Iranshahr, scoppiarono ribellioni fomentate da presunti discendenti di Ciassare. Dopo averle pacificate, lo sci\u00e0 annot\u00f2 il nome di due di questi ribelli nelle c.d. \"Iscrizioni di Bisotun\" : \"Un altro era Fraorte [Fravarti\u0161], il Mede [M\u00e2da]; ment\u00ec dicendo:\" Io sono Khshathrita, della dinastia di Ciassare\". Fece ribellare i Medi. Un altro era Tritantaechmes [Ci\u00e7ataxma], il Sagartiano [Asagartiya]; ment\u00ec, dicendo: \"Io sono re in Sagartia, della dinastia di Ciassare\". Costrinse Sagartia a ribellarsi.\""}
{"id": "99530", "revid": "365411", "url": "https://it.wikipedia.org/wiki?curid=99530", "title": "Serie C 1967-1968", "text": "La Serie C 1967-1968 \u00e8 stata la 30\u00aa edizione della terza categoria del campionato italiano di calcio, disputato tra il 17 settembre 1967 e il 23 giugno 1968, si \u00e8 concluso con la promozione del , del e della .\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:"}
{"id": "99531", "revid": "1305772", "url": "https://it.wikipedia.org/wiki?curid=99531", "title": "Falc\u00f3n", "text": "Lo Stato di Falc\u00f3n \u00e8 uno degli Stati del Venezuela. \u00c8 situato nella parte nord-occidentale del paese e confina a nord con le isole di Aruba e Cura\u00e7ao, a est con il Mar dei Caraibi, a ovest con lo Stato di Zulia e a sud con gli Stati di Lara e Yaracuy.\nIl nome deriva da Juan Cris\u00f3stomo Falc\u00f3n, una delle figure principali della storia del Venezuela originario di Jadacaquiva sulla penisola di Paraguan\u00e1.\nGeograficamente si possono individuare due zone distinte: la penisola di Paraguan\u00e1 al nord della quale si trova il Cerro Santa Ana e la parte continentale attraversata dalla Sierra di San Luis mentre la parte costiera \u00e8 pianeggiante. La penisola \u00e8 unita al continente dall'istmo di Los M\u00e9danos.\nLa risorsa economica principale \u00e8 l'agricoltura, vi si coltivano canna da zucchero, cipolle, mais, banani, sorgo e meloni. Nelle aree montuose \u00e8 coltivato il caff\u00e8.\nSulla penisola di Paraguan\u00e1 si trova il polo di raffinazione del petrolio pi\u00f9 grande del mondo.\n\u00c8 in crescita anche il settore turistico, attratto anche dalle isole Morrocoy."}
{"id": "99533", "revid": "287204", "url": "https://it.wikipedia.org/wiki?curid=99533", "title": "Legge di Gay-Lussac", "text": "Con legge di Gay-Lussac ci si pu\u00f2 riferire ad una delle leggi della fisica che prendono il nome dal chimico-fisico francese Joseph Louis Gay-Lussac (1778-1850):"}
{"id": "99536", "revid": "79442995", "url": "https://it.wikipedia.org/wiki?curid=99536", "title": "Anni 640 a.C.", "text": ""}
{"id": "99538", "revid": "1573940", "url": "https://it.wikipedia.org/wiki?curid=99538", "title": "Parnassius mnemosyne guccinii", "text": "Parnassius (Driopa) mnemosyne guccinii , \u00e8 una sottospecie della farfalla \"Parnassius mnemosyne\", identificata nel 1992 dall'entomologo Giovanni Sala sull'Appennino tosco-emiliano e da questi dedicata al cantautore pavanese Francesco Guccini."}
{"id": "99540", "revid": "767487", "url": "https://it.wikipedia.org/wiki?curid=99540", "title": "Anni 650 a.C.", "text": ""}
{"id": "99542", "revid": "767487", "url": "https://it.wikipedia.org/wiki?curid=99542", "title": "Anni 660 a.C.", "text": ""}
{"id": "99543", "revid": "26630", "url": "https://it.wikipedia.org/wiki?curid=99543", "title": "Anni 670 a.C.", "text": ""}
{"id": "99544", "revid": "767487", "url": "https://it.wikipedia.org/wiki?curid=99544", "title": "Anni 680 a.C.", "text": ""}
{"id": "99545", "revid": "767487", "url": "https://it.wikipedia.org/wiki?curid=99545", "title": "Anni 690 a.C.", "text": ""}
{"id": "99546", "revid": "1437331", "url": "https://it.wikipedia.org/wiki?curid=99546", "title": "Anni 700 a.C.", "text": ""}
{"id": "99547", "revid": "834", "url": "https://it.wikipedia.org/wiki?curid=99547", "title": "Lara Croakert", "text": ""}
{"id": "99548", "revid": "1543377", "url": "https://it.wikipedia.org/wiki?curid=99548", "title": "Dipartimento di Arauca", "text": "Il dipartimento di Arauca \u00e8 uno dei 32 dipartimenti della Colombia. Il capoluogo del dipartimento \u00e8 Arauca.\nGeografia fisica.\nIl dipartimento si trova nella parte nord-orientale del paese e confina con il Venezuela.\nDal punto di vista economico, il dipartimento conta su importanti risorse naturali, in particolare petrolio, mentre una delle attivit\u00e0 pi\u00f9 praticate \u00e8 l'allevamento del bestiame su grandi estensioni.\nSuddivisione amministrativa.\nIl dipartimento di Arauca si compone di 7 comuni:"}
{"id": "99550", "revid": "767487", "url": "https://it.wikipedia.org/wiki?curid=99550", "title": "Stone Temple Pilots", "text": "Gli Stone Temple Pilots (conosciuti anche con l'acronimo STP) sono un gruppo musicale grunge statunitense, formatosi a San Diego, in California. Il nucleo storico del gruppo \u00e8 composto dai fratelli Robert e Dean DeLeo (rispettivamente bassista e chitarrista), Eric Kretz (batteria) e Scott Weiland (voce).\nDopo essersi formati nel 1986 sotto il nome di Mighty Joe Young, il gruppo firm\u00f2 un contratto con l'Atlantic Records e cambi\u00f2 nome in Stone Temple Pilots. Dopo periodi di registrazioni, il gruppo trov\u00f2 il successo con l'album di debutto \"Core\", pubblicato nel 1992. Il disco fu molto apprezzato e il secondo singolo estratto da esso, \"Plush\", vinse il Grammy Award alla miglior interpretazione hard rock nel 1994\nDopo lo scioglimento avvenuto nel 2003, il gruppo si \u00e8 riformato nel 2008 e ha pubblicato l'album omonimo nel 2010. Nei primi mesi del 2013 Weiland \u00e8 stato licenziato dal gruppo, venendo rimpiazzato da Chester Bennington dei Linkin Park. Con questa formazione il gruppo ha assunto fino al marzo 2015 la denominazione temporanea \"Stone Temple Pilots with Chester Bennington\" e ha pubblicato l'EP \"High Rise\" l'8 ottobre 2013.\nIl 15 novembre 2017 \u00e8 stato pubblicato il singolo \"Meadow\", che ha visto alla voce il nuovo cantante Jeff Gutt.\nStoria del gruppo.\nGli inizi e \"Core\" (1986\u20131993).\nDopo essersi incontrati a un concerto dei Black Flag, Scott Weiland e Robert DeLeo decisero di formare un gruppo. A loro si un\u00ec subito dopo il batterista Eric Kretz, seguito dal fratello di Robert DeLeo, Dean, ingaggiato come chitarrista. Dopo varie esibizioni nei locali di San Diego con il nome di Mighty Joe Young, il gruppo ottenne un vasto seguito e nel 1990 decisero di cambiare definitivamente il nome in Stone Temple Pilots. Nel frattempo si spostarono a Los Angeles per affinare la loro tecnica musicale e per tentare di costruirsi un seguito anche l\u00ec. Nel 1992 avvenne la svolta: dopo la presentazione di varie demo, il gruppo firm\u00f2 un contratto con la Atlantic Records, e nello stesso anno debutt\u00f2 con l'album \"Core\", il quale ottenne un ottimo successo, grazie soprattutto alle hit \"Plush\", \"Sex Type Thing\" e \"Creep\".\nFecero successivamente da gruppo di supporto per quattro settimane ai Rage Against the Machine, e successivamente furono di supporto per quaranta date ai Megadeth. Nel 1993, grazie al successo crescente, fecero un tour come gruppo principale per due mesi e mezzo negli Stati Uniti. Nel gennaio del 1994 furono votati come miglior gruppo esordiente dai lettori della rivista \"Rolling Stone\", e contemporaneamente peggiore band esordiente dai critici musicali. La strana contrapposizione delle nomination venne risolta nel mese successivo, quando il gruppo vinse il premio come migliore nuovo artista nelle sezioni pop/rock e heavy metal/hard rock agli American Music Awards. Il 1\u00ba marzo, in occasione della 36\u00aa edizione dei Grammy Awards, gli Stone Temple Pilots conquistarono il primo Grammy Award alla miglior interpretazione hard rock con il brano \"Plush\".\n\"Purple\" e il successo (1994\u20131995).\nNel 1994 gli Stone Temple Pilots rientrarono in studio di registrazione per realizzare il loro secondo album, \"Purple\". Completato in meno di un mese, l'album debutt\u00f2 al numero uno delle classifiche statunitensi dopo la pubblicazione avvenuta nel giugno dello stesso anno. Questo avvenne grazie soprattutto al pezzo \"Interstate Love Song\", molto orecchiabile e programmato dalle radio continuamente, che segn\u00f2 anche il record di quindici settimane in testa alla classifica della \"Album Rock Tracks\". Altri pezzi che diedero spinta all'album furono \"Vasoline\" e \"Big Empty\", quest'ultima inserita anche nella colonna sonora del film \"Il corvo\". In ottobre, dopo soli quattro mesi dalla sua pubblicazione, l'album vendette gi\u00e0 tre milioni di copie, facendo giungere gli Stone Temple Pilots all'apice della loro notoriet\u00e0.\nNel 1995 il successo del gruppo continu\u00f2 a crescere, ma non fu un anno totalmente positivo: due settimane di prove in studio di registrazione vennero accantonate, e nel maggio dello stesso anno Scott Weiland venne arrestato a Pasadena (California), per possesso di eroina e cocaina. Di fronte alla possibilit\u00e0 di dover scontare tre anni di prigione, Weiland si dichiar\u00f2 non colpevole, e il processo venne spostato all'anno successivo. In seguito all'arresto di Weiland il gruppo si sciolse temporaneamente. Weiland form\u00f2 temporaneamente un gruppo col nome di The Magnificent Bastards, che contribu\u00ec alla colonna sonora del film \"Tank Girl\" e inser\u00ec un pezzo in un album tributo a John Lennon. In ottobre il gruppo si riun\u00ec a Weiland per iniziare la registrazione del terzo album.\n\"Tiny Music... Songs from the Vatican Gift Shop\" (1996\u20131998).\nLa spina nel fianco del gruppo si rivel\u00f2 essere la tossicodipendenza del suo leader Scott Weiland, la quale cre\u00f2 molti problemi al resto degli Stone Temple Pilots, soprattutto a partire dal disco \"Tiny Music... Songs from the Vatican Gift Shop\", pubblicato nell'aprile del 1996, disco che sub\u00ec critiche feroci da parte dei critici musicali.\nL'abuso di eroina da parte di Weiland imped\u00ec la promozione dell'album e soprattutto il regolare svolgimento del tour, dato che in quell'anno fu obbligato a seguire un programma di disintossicazione per almeno sei mesi dal giudice di Pasadena, in seguito all'arresto avvenuto l'anno precedente. Dopo cinque mesi passati in un centro di riabilitazione, le accuse di possesso di eroina e cocaina vennero stralciate nell'ottobre del 1996. La sua permanenza in questo centro risult\u00f2 per\u00f2 inutile, perch\u00e9 nel gennaio del 1997 dovette far ricorso a un altro periodo di riabilitazione in un altro centro. Questo fece s\u00ec che il tour che era stato programmato per i mesi successivi venisse annullato. Nel maggio del 1997 la rivista \"Guitar Play Magazine\" scrisse che gli Stone Temple Pilots volevano onorare il loro contratto con l'etichetta discografica che prevedeva la realizzazione di cinque album, ma che il prossimo lavoro lo avrebbero realizzato senza Weiland e sotto un'altra denominazione.\nNel settembre del 1997, vista la separazione venutasi a creare, Weiland pubblic\u00f2 un album solista intitolato \"12 Bar Blues\", mentre il resto del gruppo form\u00f2 i Talk Show insieme all'ex cantante dei Ten Inch Men, Dave Coutts, e insieme pubblicarono l'album omonimo. Nonostante le buone recensioni e il supporto al tour dei Foo Fighters, le vendite risultarono molto basse e il gruppo si sciolse quasi subito.\n\"No. 4\", \"Shangri-La Dee Da\" e lo scioglimento (1999\u20132003).\nNel 1999 il gruppo riusc\u00ec a registrare ancora un disco, intitolato \"No. 4\", che, al contrario del precedente, ottenne un buon successo, grazie ai singoli \"Down\" e \"No Way Out\", ma soprattutto grazie a \"Sour Girl\", che raggiunse la terza posizione in classifica. I continui problemi di droga del leader del gruppo continuarono a ripetersi, cos\u00ec, all'uscita nel 2001 del loro quinto album \"Shangri-La Dee Da\", nonostante Weiland avesse terminato un programma di riabilitazione, il gruppo si sciolse definitivamente.\nNel 2003 gli Stone Temple Pilots pubblicarono una raccolta dei loro maggiori successi, \"Thank You\", il quale contiene anche un inedito nello stile dell'album \"Core\" intitolato \"All in the Suit That You Wear\", apparso anche in una puntata della serie televisiva \"\".\nNel periodo dello scioglimento, i fratelli DeLeo formarono gli Army of Anyone insieme a Richard Patrick (proveniente dai Filter) e Ray Luzier (proveniente dalla band di David Lee Roth), mentre Kretz cre\u00f2 i Bomb Shelter Studios a Los Angeles oltre a far parte dei Spiralarms.\nLa reunion (2008\u20132012).\nIl 20 gennaio 2008 un blog del \"Miami Herald\" riport\u00f2 la notizia secondo la quale Weiland disse al pubblico che era possibile una riunione del gruppo nei mesi successivi. Billy Morrison della radio \"Camp Freddy\" dichiar\u00f2 che gli Stone Temple Pilots prenotarono delle date per alcuni concerti, e che \"mezza Los Angeles lo sa, non \u00e8 un segreto\". Secondo Dean DeLeo, la riunione degli Stone Temple Pilots inizi\u00f2 da una semplice chiamata dalla moglie di Scott, Mary Forsberg. Lei invit\u00f2 i fratelli DeLeo a suonare a una festa in spiaggia privata, e l'evento favor\u00ec la riconciliazione con il marito Weiland.\nSuccessivamente, fu annunciato che il gruppo sarebbe stato presente al festival \"Rock on the Range\" di Columbus nel maggio 2008, rendendo di fatto ufficializzata la riunione del gruppo. Vennero anche annunciate altre date in cui il gruppo si esib\u00ec, tra cui la presenza all'Edgefest di Toronto insieme ai Linkin Park e altre date in New Jersey, Massachusetts, Wisconsin e Indiana.\nIl 14 marzo 2008 gli Stone Temple Pilots rinnovarono il proprio sito web e lanciarono un nuovo fan club, in coincidenza con il tour estivo 2008; il 13 febbraio 2009 Scott Weiland rivel\u00f2 che un nuovo album degli Stone Temple Pilots sarebbe arrivato nei primi mesi del 2010, in quanto i fratelli DeLeo composero nuovo materiale strumentale e, non appena sarebbe stato completato, lui avrebbe inciso le parti vocali. Tuttavia, il frontman non ascolt\u00f2 nulla del nuovo materiale, e pertanto non seppe indicare la direzione musicale che l'album avrebbe intrapreso. Il 25 febbraio 2010 venne annunciato l'uscita del sesto album in studio, dal titolo omonimo, fissata per il 25 maggio dello stesso anno per al Atlantic Records.\nIl periodo con Chester Bennington (2013\u20132015).\nIl 27 febbraio 2013 gli Stone Temple Pilots annunciarono il licenziamento del cantante Scott Weiland. Il 18 maggio portarono al debutto un nuovo brano, intitolato \"Out of Time\" e realizzato con la partecipazione di Chester Bennington dei Linkin Park, il quale, in una video-intervista, ha confermato di essere divenuto il nuovo cantante del gruppo.\nIn seguito ad alcune battaglie giudiziarie riguardo all'utilizzo del nome del gruppo che hanno coinvolto Weiland e gli altri tre componenti della formazione originaria, questi ultimi hanno optato la denominazione \"Stone Temple Pilots with Chester Bennington\". Il 15 luglio il gruppo ha annunciato un tour che si sarebbe svolto nel Nord America a partire dal mese di settembre per poi pubblicare un EP nell'autunno del 2013; il 29 agosto sono stati annunciati il titolo dell'EP, \"High Rise\", e la data di pubblicazione, fissata per l'8 ottobre 2013.\nIl 17 marzo 2015 i fratelli DeLeo e Kretz hanno vinto la disputa giudiziaria sull'utilizzo del nome del gruppo ai danni di Weiland, eliminando di conseguenza la dicitura \"with Chester Bennington\".\nIl 9 novembre 2015 \u00e8 stata tuttavia annunciata la dipartita di Bennington dal gruppo a causa dell'impossibilit\u00e0 del cantante a sottostare agli impegni sia con gli Stone Temple Pilots sia con i Linkin Park: \nLa morte di Weiland (2015).\nNella serata del 3 dicembre 2015 l'ex frontman Scott Weiland \u00e8 stato trovato senza vita nel suo tour bus in Minnesota, dove si trovava per un concerto del suo gruppo, gli Scott Weiland &amp; The Wildabouts. Il giorno dopo i componenti rimasti degli Stone Temple Pilots hanno voluto ricordare Weiland pubblicando un comunicato attraverso il proprio sito ufficiale: \nNuovo self-titled (2017-presente).\nIl 14 novembre 2017 il gruppo ha ufficializzato l'entrata in formazione di Jeff Gutt alla voce, quest'ultimo in passato cantante del gruppo nu metal Dry Cell e concorrente al talent show \"The X Factor\". Il primo concerto con il nuovo cantante si \u00e8 tenuto presso il Troubadour di Los Angeles la sera stessa.\nIl giorno seguente gli Stone Temple Pilots hanno pubblicato il singolo \"Meadow\", che, insieme al brano \"Roll Me Under\", ha anticipato la pubblicazione del settimo album in studio, intitolato \"Stone Temple Pilots\" e pubblicato il 16 marzo 2018.\nIl 2 aprile 2018 \u00e8 stata annunciata per l'estate una tourn\u00e9e negli Stati Uniti d'America intitolata \"Revolution 3 Tour\" al quale si esibiranno come headliner insieme ai Bush e ai The Cult."}
{"id": "99551", "revid": "110157", "url": "https://it.wikipedia.org/wiki?curid=99551", "title": "Imalia (astronomia)", "text": "Imalia (o \"Himalia\"; in greco \u2018\u0399\u03bc\u03b1\u03bb\u00ed\u03b1) \u00e8 un satellite naturale di Giove.\n\u00c8 stata scoperta da Charles Dillon Perrine presso l'Osservatorio Lick, in California, nel 1904.\nImalia ha ricevuto il suo nome solo nel 1975; prima era conosciuta semplicemente come \"Giove VI\", qualche volta ci si riferiva a lei col nome di Estia. Imalia nella mitologia greca era una ninfa che ebbe tre figli con Zeus (Giove).\nIl 19 dicembre 2000, la sonda spaziale Cassini nel suo viaggio verso Saturno cattur\u00f2 un'immagine a bassa risoluzione di Imalia, l'oggetto era per\u00f2 troppo distante per mostrare qualche dettaglio di superficie.\nImalia \u00e8 il quinto satellite pi\u00f9 grande di Giove e l'oggetto pi\u00f9 grande del cosiddetto gruppo di Imalia, composto da cinque satelliti che orbitano Giove a una distanza compresa tra 11 a 13 milioni di chilometri, e con un'inclinazione orbitale di 27,5\u00b0 circa."}
{"id": "99553", "revid": "1272592", "url": "https://it.wikipedia.org/wiki?curid=99553", "title": "Robert Sean Leonard", "text": "Biografia.\nDebutta al cinema nel 1986 in \"Gioco mortale - Manhattan Project\". In Italia arriva per la prima volta nel 1987 con il film \"La brillante carriera di un giovane vampiro\".\nViene ricordato principalmente per il ruolo di Neil Perry in \"L'attimo fuggente\" (1989) di Peter Weir, al fianco di Robin Williams. \nAltri suoi ruoli importanti sono in \"Swing Kids - Giovani ribelli\" (1993) di Thomas Carter, \"Molto rumore per nulla\" (1993), diretto da Kenneth Branagh, \"Mr. &amp; Mrs. Bridge\" (1990) di James Ivory, \"L'et\u00e0 dell'innocenza\" (1993) di Martin Scorsese e \"Ritrovarsi\" (1994) di Robert Allan Ackerman.\nNegli anni 2000 consolida la sua fama con il ruolo dell'oncologo James Wilson in\n\"Dr. House - Medical Division\", serie televisiva iniziata nel 2004.\n\u00c8 sposato dal 2008 con Gabriella Salick, dalla quale ha avuto due figlie: Eleanor (nata nel 2009) e Claudia (nata nel 2012).\nDoppiatori italiani.\nNelle versioni in italiano dei suoi film, Robert Sean Leonard \u00e8 stato doppiato da: "}
{"id": "99555", "revid": "365411", "url": "https://it.wikipedia.org/wiki?curid=99555", "title": "Serie C 1968-1969", "text": "La Serie C 1968-1969 \u00e8 stata la 31\u00aa edizione della terza categoria del campionato italiano di calcio, disputato tra il 15 settembre 1968 e il 22 giugno 1969, si \u00e8 concluso con la promozione del , dell' e del .\nStagione.\nNovit\u00e0.\nLa normativa F.I.G.C. fu variata all'inizio della stagione sportiva 1968-1969 per ridurre le gare di spareggio a carico della Lega o del Comitato Regionale competente.\nFu variato l'articolo 23 del Regolamento Organico che al punto \"d\" gi\u00e0 stabiliva l'effettuazione di una gara di spareggio in campo neutro fra due squadre con eventuale sorteggio da effettuare con l'arbitro sul campo, mentre il punto \"e\" stabiliva l'effettuazione di un girone con gare di spareggio tutte in campo neutro nel caso di tre o pi\u00f9 squadre con eventuale sorteggio da effettuare nella sede della Lega competente in caso di ulteriore parit\u00e0 di punti conseguiti nella classifica finale.\nAll'articolo 23 fu dunque aggiunto il comma \"f\" che cos\u00ec fu formulato:\nTutti i pari merito in cui non si doveva attribuire un titolo sportivo non erano da regolarsi con la differenza reti generale perch\u00e9 il regolamento organico non la prevedeva in alcun comma, perci\u00f2 le altre squadre a pari punti andavano considerate classificate a pari merito, cos\u00ec come applicato dal 1942 quando fu tolto il quoziente reti: con la posizione di classifica pi\u00f9 alta senza considerare la differenza reti anche se i giornali la prendevano in considerazione e la evidenziavano.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:"}
{"id": "99556", "revid": "834", "url": "https://it.wikipedia.org/wiki?curid=99556", "title": "Cam", "text": ""}
{"id": "99557", "revid": "120562256", "url": "https://it.wikipedia.org/wiki?curid=99557", "title": "Milan Kundera", "text": "Biografia.\nNato a Brno, nell'allora Cecoslovacchia (attualmente in Repubblica Ceca), il 1\u00ba aprile del 1929, Kundera studi\u00f2 letteratura e musica a Praga. Suo padre Ludv\u00edk (1891-1971) era direttore dell'Accademia musicale di Brno, la JAMU, e un noto pianista. Fin da piccolo Kundera studi\u00f2 musica, in particolare pianoforte, e la passione per la musica torner\u00e0 spesso nei suoi testi letterari. Pubblica le prime poesie ancora adolescente, grazie al cugino Ludv\u00edk, di alcuni anni pi\u00f9 anziano di lui, figura poliedrica nella cultura ceca, poeta uscito negli anni della Seconda guerra mondiale dalla costola \"surrealista\" del gruppo RA, prosatore, pittore, traduttore dal tedesco e studioso del Dadaismo, all'epoca gi\u00e0 collaboratore di varie riviste letterarie.\nDopo aver seguito per un anno (a partire dal 1948) i corsi di letteratura all'Universit\u00e0 Carlo di Praga, Kundera passa alla Scuola di Cinema, la FAMU, dove si laurea e dove in seguito terr\u00e0 corsi di letterature comparate. Nel 1948, ancora studente, si iscrisse al Partito comunista, ma ne fu espulso nel 1950 per via di alcune critiche alla sua politica culturale contenute in una lettera a lui indirizzata da un amico; tuttavia nel 1956 fu riammesso, diventando un punto di riferimento importante nelle discussioni di quegli anni. Nel 1968 si schier\u00f2 apertamente a favore della cosiddetta \"Primavera di Praga\", e fu per questo costretto a lasciare il posto di docente e, nel 1970, nuovamente espulso dal partito.\nNel 1975 emigr\u00f2 in Francia, ove ha insegnato alle universit\u00e0 di Rennes e di Parigi, dove oggi vive con la moglie Vera Hrabankov\u00e1. Nel 1979, a seguito della pubblicazione de \"Il libro del riso e dell'oblio\", gli fu tolta la cittadinanza cecoslovacca. Nel 1981, grazie a un interessamento da parte del presidente francese Fran\u00e7ois Mitterrand, ottenne quella francese. Nel 2008 un documento rinvenuto a Praga negli archivi della Polizia e ritenuto attendibile testimonia di una sua delazione, nel 1950, nei confronti di un ventenne impegnato in un'ingenua operazione di \"spionaggio\" tra Germania Ovest e Cecoslovacchia; il giovane venne poi condannato a 22 anni di lavori forzati. Kundera ha sempre negato ogni responsabilit\u00e0 nella vicenda.\nDopo la Primavera di Praga le sue opere sono state proibite in Cecoslovacchia; i suoi romanzi pi\u00f9 recenti li ha scritti in lingua francese e non ha concesso a nessuno i diritti di traduzione in lingua ceca. Per questa ragione, l'Autore ha subito forti critiche in patria, persino negli ambienti del dissenso, sin dall'atto della pubblicazione nel 1984 del suo pi\u00f9 clamoroso successo, \"L'insostenibile leggerezza dell'essere\", in Francia. Bisogner\u00e0 attendere sino al 2006 affinch\u00e9 Kundera dia il permesso di pubblicazione del romanzo anche nella Repubblica Ceca, tramite un'edizione anastatica di quella pubblicata in ceco a Toronto gi\u00e0 nel 1985.\nLa scrittura.\nDopo tre volumi di poesia (i primi due alquanto radicati nella realt\u00e0 politica del tempo), un testo teatrale che sembra forse risentire del pensiero sartriano, e un saggio sulla prosa di Vladislav Van\u010dura, Kundera ottiene un certo successo a partire dal 1963 con il primo dei tre volumi di racconti degli \"Amori ridicoli\" (poi riuniti in un unico volume nel 1970), che si fanno notare per la loro satira pungente e corrosiva, e poi soprattutto col suo primo romanzo, \"Lo scherzo\". Uscito nel 1967 mentre il paese sta attraversando i forti cambiamenti che porteranno alla cosiddetta \"Primavera di Praga\", il libro \u00e8 un'amara ricostruzione della realt\u00e0 cecoslovacca del secondo dopoguerra, e vince il premio dell'Unione degli Scrittori Cechi.\nKundera torner\u00e0 ancora a teatro con tre opere, l'ultima delle quali sar\u00e0 \"Jacques e il suo padrone\", variazione da \"Jacques il Fatalista\" di Denis Diderot, ma sar\u00e0 soprattutto il romanzo e la saggistica a interessarlo. Nei successivi romanzi, soprattutto in quelli del periodo francese, Kundera svilupper\u00e0 un proprio stile personale, quello del \"romanzo-saggio\", alternando cio\u00e8 elementi tipicamente narrativi a vere e proprie parentesi saggistiche.\nRiconoscimenti.\nTra i molti riconoscimenti ricevuti da Kundera ci sono:\nNel 2011 le sue opere sono state raccolte in due volumi, a cura di Fran\u00e7ois Ricard, nella \"Biblioth\u00e8que de la Pl\u00e9iade\", collana prestigiosa della Gallimard dove solo raramente vengono ammessi autori viventi."}
{"id": "99561", "revid": "6923", "url": "https://it.wikipedia.org/wiki?curid=99561", "title": "Serie C 1969-1970", "text": "La Serie C 1969-1970 \u00e8 stata la 32\u00aa edizione della terza categoria del campionato italiano di calcio, disputato tra il 14 settembre 1969 e il 14 giugno 1970, si \u00e8 concluso con la promozione del , della e della .\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:"}
{"id": "99562", "revid": "400694", "url": "https://it.wikipedia.org/wiki?curid=99562", "title": "Generi cinematografici", "text": ""}
{"id": "99563", "revid": "287204", "url": "https://it.wikipedia.org/wiki?curid=99563", "title": "Ristorante al termine dell'Universo", "text": "Ristorante al termine dell'Universo (\"The Restaurant at the End of the Universe\") \u00e8 un romanzo di fantascienza umoristica del 1980, secondo libro della serie della \"Guida galattica per gli autostoppisti\", \"trilogia in cinque parti\" scritta da Douglas Adams.\nLa trama si basa sulle ultime otto puntate della serie radiofonica originale, cos\u00ec come il primo libro era derivato dalle prime quattro. Le parti della trama sono notevolmente riorganizzate, e alcune mancano del tutto. Ad esempio gli episodi sul pianeta Brontitall sono trasferiti su un altro mondo, molto abbreviati e diversi personaggi vengono omessi completamente.\nIn particolare la fuga dal \"Ristorante al termine dell'universo\" era pi\u00f9 coerente con l'intreccio originario di \"Guida galattica per gli autostoppisti\", e il fatto che Marvin riappaia \"magicamente\" nel libro successivo resta decisamente scollegato dal resto della storia.\nTrama.\nArthur Dent, Ford Prefect, Trillian, e Zaphod Beeblebrox hanno appena lasciato Magrathea, quando vengono attaccati da una nave Vogon. Vengono salvati da un antenato di Zaphod, Zaphod Beeblebrox Quarto, ma Zaphod e Marvin l'androide paranoico svaniscono inspiegabilmente, per riapparire presso gli uffici della Guida. Cercano Zarniwoop, che \u00e8 in crociera intergalattica nel suo ufficio.\nQuando lo incontrano, dopo numerose avventure che comprendono robot, strani pianeti e il Vortice di Prospettiva Totale che si trova sul mondo \"B\" di Ranonia, Zaphod si ritrova un modellino dell'astronave \"Cuore d'Oro\" nella tasca della giacca. Il modellino si espande fino a ridiventare la vera nave, con i suoi occupanti, che finalmente possono andare a cena al Ristorante al Termine dell'Universo (dove Zaphod aveva promesso di portarli alla fine del libro precedente).\nIl ristorante si pone alla fine dell'Universo in senso temporale: gli avventori possono gustarsi lo gnaB giB, cio\u00e8 il Big Bang alla rovescia.\nDopo cena rubano una nave per sfuggire agli inseguitori, ma questa si rivela essere una \"Stunt Nave\" destinata a tuffarsi in un sole come effetto speciale a conclusione di un concerto rock della band \"La Zona Del Disastro\" di Hotblack Desiato.\nLa cabina di teletrasporto della nave non ha i comandi (gli unici esistenti sono pulsanti neri, con diciture nere illuminati da luce nera), quindi gli occupanti si devono affidare al caso per salvarsi. Arthur e Ford si ritroveranno su una nave golgafrinchiana (l'arca \"B\") che si schianter\u00e0 sulla Terra preistorica, Zaphod e Trillian sulla Cuore d'Oro, che, al comando di Zarniwoop, continua la sua missione: trovare chi governa l'Universo. Il povero robot Marvin dovr\u00e0 restare sulla nave per far funzionare il teletrasporto.\nInfluenza culturale.\nIl chitarrista e pianista Tony MacAlpine ha intitolato la quarta traccia del suo quarto album solista \"Madness\" proprio \"Restaurant at the End of the Universe\"."}
{"id": "99564", "revid": "125904780", "url": "https://it.wikipedia.org/wiki?curid=99564", "title": "Bandiera del Principato di Monaco", "text": "La bandiera del Principato di Monaco \u00e8 composta da due bande orizzontali di uguali dimensioni, rossa quella superiore e bianca quella inferiore. \u00c8 uguale alla bandiera indonesiana e simile alla bandiera polacca, che ha i colori invertiti. Rosso e bianco sono i colori araldici della famiglia Grimaldi fin da almeno il 1339, ma il disegno della bandiera \u00e8 cambiato nel corso del tempo, divenendo la bandiera ufficiale dal 4 aprile 1881.\nBandiera di stato.\nLa bandiera di stato del Principato di Monaco consiste nello stemma monegasco su sfondo bianco. Viene esposta sugli uffici governativi, sul palazzo del principe, in presenza di funzionari governativi e come insegna sul panfilo del principe.\nGrandi similitudini tra bandiere nazionali.\nFra le bandiere di Monaco e dell'Indonesia la differenza sta principalmente nelle proporzioni, oltre alla diversa tonalit\u00e0 del rosso. La bandiera della Polonia presenta gli stessi colori, ma in posizione invertita."}
{"id": "99572", "revid": "474175", "url": "https://it.wikipedia.org/wiki?curid=99572", "title": "Cam (fiume)", "text": "Il Cam \u00e8 un fiume dell'Inghilterra orientale lungo 69,4 km, affluente in destra orografica del Great Ouse. I due fiumi si uniscono a sud di Ely, in localit\u00e0 \"Pope's Corner\". Il Great Ouse collega il Cam al sistema di canali dell'Inghilterra.\nIl Cam collega Cambridge con il Mare del Nord a King's Lynn, situata a circa 65 chilometri. Un'organizzazione chiamata Conservatori del fiume Cam (\"Conservators of the River Cam\") fu fondata nel 1702, allo scopo di mantenere il fiume navigabile. I Conservatori sono responsabili delle tre chiuse a Cambridge e a nord est: Jesus Lock, Baits Bite Lock e Bottisham Lock. Il tratto a monte di Jesus Lock viene chiamato \"Top River\" (corso superiore), andando verso monte si passa per il \"Mill Pond\", una diga, il \"Byron's Pool\" (dove si pensa Lord Byron facesse il bagno) ed il paese di Grantchester, dove i suoi rami sorgentiferi si uniscono. Il Top River \u00e8 riservato alle \"punts\" (barche dal fondo piatto, simili alle gondole) ed al canottaggio. Il tratto tra Jesus Lock ed il Mill Pond comprende i \"Backs\" ed \u00e8 la parte pi\u00f9 apprezzata dai turisti grazie alle viste dei college. Il tratto a nord di Baits Bite Lock viene chiamato \"Lower River\" (corso inferiore).\nLe squadre di canottaggio dei college utilizzano la porzione di fiume tra Jesus Lock e Bottisham Lock. Vi sono molte \"houseboats\" a Cambridge sul corso inferiore, alcune si spostano pi\u00f9 a monte durante l'inverno.\nIn passato il Cam veniva chiamato \"Granta\". Dopo che il nome della citt\u00e0 anglo-sassone di \"Grantebrycge\" fu cambiato in Cambridge, il fiume fu rinominato di conseguenza.\nI due tributari principali del Cam sono noti come \"Granta\" e \"Rhee\", anche se sono entrambi ufficialmente chiamati Cam. Il Rhee nasce vicino ad Ashwell, nell'Hertfordshire e scorre per 20\u00a0km nelle campagne del Cambridgeshire meridionale. Il tributario pi\u00f9 lungo, il Granta, nasce presso Widdington nell'Essex scorrendo per 25\u00a0km verso nord costeggiando l'Audley End House per unirsi al Rhee poco prima di Grantchester. Un altro tributario, anch'esso chiamato Granta, scorre per 15\u00a0km da Haverhill per unirsi al Granta principale a sud di Great Shelford, paese natale della scrittrice per bambini Philippa Pearce, i cui libri (\"Minnow on the Say\" il pi\u00f9 famoso) rinominano il fiume Cam in fiume Say, Great e Little Shelford in Great e Little Barley e Cambridge in \"Castleford\" (da non confondersi con l'omonima citt\u00e0 del West Yorkshire).\nUn altro tributario minore \u00e8 il Bourn Brook che nasce vicino ad Eltisley, 15\u00a0km ad ovest di Cambridge, attraversando Caxton, Bourn e Toft e sfociando nel Cam a Byron's Pool."}
{"id": "99573", "revid": "297031", "url": "https://it.wikipedia.org/wiki?curid=99573", "title": "Nihonjinron", "text": "Il termine nihonjinron (\u65e5\u672c\u4eba\u8ad6) significa \"teorie sui giapponesi\" e indica un insieme di testi di sociologia e psicologia pubblicati in Giappone dal dopoguerra sino ai giorni nostri il cui obiettivo \u00e8 spiegare le particolarit\u00e0 della cultura e della mentalit\u00e0 giapponesi, soprattutto tramite confronti con le culture extragiapponesi, in particolar modo europee e statunitensi. Tali testi hanno in comune una visione del Giappone (esposta pi\u00f9 sotto), e il termine \"nihonjinron\" pu\u00f2 essere usato anche per riferirsi a questa visione. In tal senso si pu\u00f2 parlare di \"nihonjinron\" anche per libri scritti da autori non giapponesi che, tuttavia, ne condividano i principi.\n\"Nihonjinron\" \u00e8 il termine pi\u00f9 usato. Definizioni alternative sono:\nEsempi di testi \"nihonjinron\" pubblicati in lingua italiana:\nOrigini storiche del \"nihonjinron\".\nLe radici del \"nihonjinron\" possono essere rintracciate nel XVIII secolo, con il movimento del \"kokugaku\" (\u56fd\u5b66, lett. \"studi nazionali\"). Il \"kokugaku\", partendo da un forte interesse per la filologia, ha come suoi obiettivi il recupero della letteratura classica giapponese (con opere come, ad esempio, \"Genji monogatari\"), sino ad allora considerata di scarso valore estetico, e, pi\u00f9 in generale, l'individuazione e la valorizzazione dell'essenza originaria della cultura Giappone, per liberarla dalle incrostazioni e influssi sub\u00ecti da quella cinese.\nNella seconda met\u00e0 del XIX secolo il Giappone si apre a Stati Uniti ed Europa, cade il bakufu, e viene accolta la sfida dell'industrializzazione. Il termine di confronto ora non \u00e8 pi\u00f9 la Cina ma la cosiddetta \"modernit\u00e0 occidentale\". Sino agli anni venti si pu\u00f2 assistere a una continua oscillazione tra grandi entusiasmi per tutto quel che proviene dall'estero (\"Il Giappone deve rinascere, con l'America per nuova madre e la Francia per padre\"), violento rigetto per la cultura straniera e tortuosi tentativi di conciliazione (\"wakon y\u014dsai\" (\u548c\u9b42\u6d0b\u624d): \"spirito giapponese e sapere occidentale\").\nL'avvento del regime autoritario degli anni trenta, tuttavia, segna il definitivo affermarsi di un'ideologia che proclama come irrinunciabili e assoluti i principi ancestrali del paese, incarnati nella figura dell'Imperatore cui ogni suddito deve un'obbedienza totale, incondizionata e svincolata da qualsiasi principio di legalit\u00e0.\nIl vero e proprio \"nihonjinron\" si sviluppa, come gi\u00e0 detto, successivamente alla Seconda guerra mondiale. Il suo obiettivo non \u00e8 soltanto la riconferma dell'identit\u00e0 nazionale di fronte alle nuove ondate dell'industrializzazione e alla costruzione di uno Stato democratico. Il \"nihonjinron\" si sviluppa entro i sempre pi\u00f9 fitti rapporti culturali ed economici soprattutto con gli Stati Uniti e nella necessit\u00e0 e volont\u00e0 di fornire una spiegazione culturale ai \"boom\" economici che il Giappone vive, in due fasi, lungo gli anni sessanta e anni ottanta. Se dunque, sino a questo momento, le caratteristiche proprie della cultura nipponica sono state viste come un ostacolo, un residuo retrivo e arcaico da cui liberarsi per poter accedere alla modernit\u00e0, ora il \"nihonjinron\" individua queste stesse caratteristiche come le cause principali del successo economico del paese. In seguito, specialmente negli anni ottanta, i forti attriti commerciali con l'estero (specie nel settore automobilistico) sono ricondotti dal \"nihonjinron\" non tanto a mere motivazioni economiche o politiche, ma quasi soltanto all'incapacit\u00e0 di Stati Uniti ed Europa di comprendere le caratteristiche proprie e profonde della cultura giapponese.\nTratti caratteristici dei giapponesi secondo il \"nihonjiron\".\nL'obiettivo dei testi di \"nihonjinron\" \u00e8 quello di mostrare le particolarit\u00e0 della cultura giapponese e dei giapponesi rispetto alle altre culture. Tali particolarit\u00e0 variano da testo a testo, ma \u00e8 comunque possibile individuare quelle maggiormente citate.\nOmogeneit\u00e0.\nLa popolazione giapponese sarebbe omogenea etnicamente, geograficamente, economicamente. Non includerebbe quindi minoranze etniche o linguistiche, non presenterebbe rilevanti differenze da regione a regione, e, dal punto di vista sociale, la maggioranza della popolazione, apparterrebbe alla classe media, per cui i conflitti di classe tipici delle societ\u00e0 europee sarebbero quasi assenti.\nAnche quando viene ammessa la presenza di minoranze etniche, diversit\u00e0 tra le usanze locali nelle varie regioni o una polarizzazione economica della societ\u00e0, tali differenze interne sono giudicate dal \"nihonjinron\" trascurabili rispetto alla dominante omogeneit\u00e0 del Giappone.\nArmonia.\nL'individuo giapponese tenderebbe spontaneamente a conformarsi con l'ordine delle comunit\u00e0 umane che lo circondano: la famiglia, la ditta, l'intera nazione. Una tendenza chiamata anche \"gruppismo\" (\u96c6\u56e3\u4e3b\u7fa9: \"sh\u016bdanshugi\") che spiegherebbe l'alto livello di coesione sociale, il basso livello di conflittualit\u00e0 sociale ed economica, i sacrifici che il singolo \u00e8 disposto a fare per il bene collettivo. In tal modo sarebbe possibile spiegare il miracolo economico giapponese degli anni sessanta.\nL'armonia \u00e8 rivolta anche verso la Natura. L'individuo giapponese si adeguerebbe allo scorrere della Natura con una spontaneit\u00e0 sconosciuta alle culture di matrice europea. Ci\u00f2 risulterebbe evidente nelle arti tradizionali giapponesi, come lo haiku o il sumie, nelle arti marziali, nello zen, tutte forme culturali il cui obiettivo \u00e8 una fusione armonica tra il soggetto e il mondo circostante.\nEmotivit\u00e0 ed empatia.\nI rapporti personali, in Giappone, sarebbero guidati non tanto da accordi impersonali e formali, ma da relazioni emotive dense di affettivit\u00e0. In particolare verrebbero privilegiati i rapporti verticali: tra giovane e anziano, tra novizio ed esperto, tra subordinato e superiore, dove il primo offre la sua dedizione e fedelt\u00e0, il secondo comprensione e paterna protezione.\nL'emotivit\u00e0 e l'empatia si rifletterebbero in una lingua che, per comunicare, privilegia il silenzio, i sottintesi, gli impliciti, le allusioni, rifuggendo le espressioni eccessivamente brusche e dirette.\nIrrazionalit\u00e0.\nLa mentalit\u00e0 giapponese si muove lungo strade, agli occhi degli stranieri, irrazionali, inspiegabili e incomprensibili. Alcuni autori \"nihonjinron\" affermano che la mentalit\u00e0 giapponese \u00e8 dotata di una propria razionalit\u00e0, comprensibile fino in fondo unicamente ai giapponesi, altri invece affermano che al nucleo della mentalit\u00e0 giapponese si trova l'assenza di una qualsiasi forma di razionalit\u00e0. Il giapponese tenderebbe dunque a rifuggire modelli di pensiero astratti e razionali che cercano di afferrare la globalit\u00e0 delle cose, preferendo concentrarsi sui singoli casi concreti.\nImmutabilit\u00e0 della mentalit\u00e0 giapponese.\nDa segnalare infine che quasi tutti i testi \"nihonjinron\" concordano nel dichiarare queste caratteristiche come immutabili lungo il corso della storia giapponese e come determinanti per riuscire a spiegare ogni singolo aspetto della cultura giapponese. D'altra parte l'idea astratta della Storia come un processo lineare o come un progresso \u00e8 estranea alla mentalit\u00e0 giapponese. Se, in alcune epoche, \u00e8 possibile individuare l'ingresso in Giappone di elementi culturali estranei, questi vengono comunque e sempre assimilati e rimodellati secondo le categorie tipiche della mentalit\u00e0 nipponica. Secondo il \"nihonjinron\", dunque, al di sotto di una superficie varia e cangiante rimarrebbe, saldo e intatto, il cuore ancestrale della cultura tradizionale giapponese.\nCritiche al \"nihonjinron\".\nSin dagli anni settanta diversi studiosi, giapponesi e non, hanno attaccato il \"nihonjinron\", cercandone carenze e debolezze e includendolo solitamente nella pi\u00f9 ampia categoria dell'Orientalismo.\nInconsistenza del metodo.\nIl \"nihonjinron\" avrebbe basi teoriche deboli o pressoch\u00e9 nulle. Le affermazioni dei testi \"nihonjinron\" non si basano su dati statistici o indagini concrete, ma su liste di aneddoti sparsi, impressioni e esperienze personali dei lettori, esempi casuali ricavati dalla letteratura, dall'arte, dalla poesia, richiami alla cultura popolare come i proverbi o le canzoni tradizionali. L'intenzione del \"nihonjinron\" dunque non sarebbe quella di analizzare la societ\u00e0 giapponese per verificare i propri assunti, ma di cercare unicamente quegli esempi che possano confermarli, ignorando gli eventuali controesempi, o liquidandoli come insignificanti.\nAsimmetria dei confronti.\nIl classico confronto presente nei testi \"nihonjinron\" \u00e8 quello tra il Giappone e un \"Occidente\" che non viene chiarito nei suoi confini storici e geografici. Da una parte si ha cos\u00ec una singola entit\u00e0 nazionale (il Giappone), dall'altra parte un'area culturale e storica ben pi\u00f9 ampia e complessa, che tuttavia verrebbe illegittimamente ridotta ad alcuni tratti stereotipati. Quasi del tutto ignorato, inoltre, il resto del mondo (Africa, America Latina, Arabia).\nMistificazione linguistica.\nI testi \"nihonjinron\" userebbero la lingua giapponese per enfatizzare la particolarit\u00e0 di determinati elementi nipponici presenti invece anche in altre societ\u00e0. Ad esempio, la distinzione tra comportamenti pubblici e ambito privato viene presentata come \"tipicamente giapponese\" proponendola con i termini \"tatemae\" (\u5efa\u524d: comportamento pubblico) e \"honne\" (\u672c\u97f3: convinzione personale). O ancora, il conflitto tra dovere verso la societ\u00e0 e sentimenti individuali, rinvenibile, ad esempio, anche nella tragedia greca, viene indicato come tipicamente giapponese adoperando i termini \"giri\" (\u7fa9\u7406: dovere sociale) e \"ninj\u014d\" (\u4eba\u60c5: sentimenti umani).\nAltra tendenza del \"nihonjinron\" \u00e8 quella di individuare termini giapponesi dotati di una forte connotazione tradizionale, presentarli come \"intraducibili\" e affermare che in essi si ritrova l'essenza stessa della cultura giapponese. Un esempio noto \u00e8 quello del termine \"kokoro\" (\u5fc3), in origine \"cuore\" nel senso di muscolo cardiaco, oggigiorno indicante per metafora i propri sentimenti o l'essenza intima di qualcosa.\nAssenza di fondamenti.\nIl \"nihonjinron\" si presenterebbe come una forma rigida di determinismo culturale, secondo cui tutti i tratti dell'individuo e della societ\u00e0 derivano dalla cultura in cui si trovano. Rimane irrisolta tuttavia la questione dell'origine delle specificit\u00e0 della cultura stessa. La questione, spesso tralasciata dai testi \"nihonjinron\", quando affrontata conduce a forme di determinismo geografico: la cultura giapponese deriverebbe tutti i suoi elementi dal clima tipico del Giappone, o dalle forme di agricoltura imposte dal clima e dalla geografia del paese. Altri autori, invece, non esitano a ipotizzare che il popolo giapponese discenda da un ceppo di ominidi distinti dal resto della razza umana; ceppo che, lungo i millenni, non avrebbe mai subito fusioni con altri gruppi. Da notare in tal senso che diversi antropologi e storici giapponesi negano decisamente siano mai avvenute, anche in tempi antichi, migrazioni dal continente, attraverso la penisola coreana, sino in Giappone.\nIdeologismo.\nIl \"nihonjinron\" sarebbe, in realt\u00e0, un'operazione ideologica, sostenuta dalle universit\u00e0 e dai mass-media giapponesi, per inculcare nella popolazione il consenso sociale e l'adesione alla norma, laddove ogni devianza dalla legalit\u00e0 non sarebbe vista come una semplice infrazione alla norma, ma come un inconcepibile tradimento della propria natura giapponese. Ancora, le tesi del \"nihonjinron\" consentirebbero un alibi per deresponsabilizzare la politica giapponese in ambito internazionale: i problemi economici tra il Giappone e l'estero o, anche, la Seconda guerra mondiale troverebbero in tal senso una scusante nell'impossibilit\u00e0 di comunicazione effettiva tra l'\"Occidente\" razionale, materialista e universalista e il Giappone emotivo, irrazionale e particolarista.\nRifiuto della propria determinazione storica.\nIl \"nihonjinron\", che pure pretenderebbe di individuare i caratteri immutabili e ancestrali della cultura giapponese, \u00e8 un prodotto recente, figlio dell'incontro con la cultura straniera, da cui deriva le sue motivazioni e i suoi presupposti teorici. In tal senso il \"nihonjinron\" non sarebbe altro che una variante giapponese del nazionalismo, simile ai nazionalismi europei del XIX secolo.\nRisposte dei sostenitori \"nihonjinron\".\nI sostenitori del \"nihonjinron\" rispondono ai loro critici secondo le seguenti modalit\u00e0.\nPeculiarit\u00e0 nella somiglianza.\n\u00c8 certo possibile trovare dei paralleli tra elementi culturali giapponesi e elementi culturali stranieri simili. Tuttavia, la somiglianza \u00e8 solo apparente e superficiale. Ad esempio, anche in Giappone possono esistere forme di individualismo, ma si tratterebbe comunque di un individualismo tipicamente giapponese, al cui fondo, indagando con attenzione, \u00e8 possibile trovare i tratti tipici della mentalit\u00e0 giapponese.\nRichiamo al relativismo culturale.\nI criteri con cui viene giudicato il \"nihonjinron\" sono comunque quelli della \"razionalit\u00e0 occidentale\", inapplicabili a una cultura altra come quella giapponese. Concetti come quelli di lotta di classe, conflitto sociale, individualismo, contratto sociale e simili, propri delle tradizioni europee e statunitensi non sono adeguati per comprendere il Giappone. Il Giappone pu\u00f2 essere compreso avendo come base la mentalit\u00e0 giapponese stessa. Quindi quelle che i critici del \"nihonjinron\" vedono come debolezze teoriche e mancanza di metodo, sono un'ulteriore manifestazione dei tratti tipici della cultura giapponese, che procede per casi singoli e concreti, senza cercare una visione universale e astratta.\nIdeologismo delle critiche al \"nihonjinron\".\nLe critiche al \"nihonjinron\" non sarebbero mosse da esigenze di oggettivit\u00e0 scientifica, ma dall'intenzione di negare la specificit\u00e0 della cultura giapponese e di imporre come universali modelli di pensiero propri dell'\"Occidente\". Le critiche al \"nihonjinron\" dunque non sarebbero altro che la prosecuzione del colonialismo e dell'imperialismo con altri mezzi, nel tentativo di chiedere ai giapponesi \"di smettere di essere giapponesi\"."}
{"id": "99574", "revid": "1305772", "url": "https://it.wikipedia.org/wiki?curid=99574", "title": "Gu\u00e1rico", "text": "Lo Stato di Gu\u00e1rico \u00e8 uno degli Stati del Venezuela. \u00c8 situato nella parte centrale del paese e confina a nord con gli Stati di Carabobo, Aragua e Miranda, a sud con Apure e Bol\u00edvar, a ovest Cojedes e Barinas e a est con lo Stato di Anzo\u00e1tegui.\nL'economia dello Stato \u00e8 ancora basata in gran parte sull'agricoltura (piantagioni di riso e mais soprattutto) e sull'allevamento (bovini e, in minor misura, suini). Fra le ricchezze del sottosuolo vanno segnalati giacimenti di vanadio e zinco."}
{"id": "99575", "revid": "76963", "url": "https://it.wikipedia.org/wiki?curid=99575", "title": "Luigi Ferraris (calciatore)", "text": "Prima della partenza per il fronte era centrocampista del .\nEra andato in guerra come volontario e giunse sino al grado di tenente. Cadde durante una missione in Val Posina, valle minore della Val d'Astico nel comune di Posina.\nBiografia.\nDi origini piemontesi, la sua famiglia era di Saluzzo, Ferraris \u00e8 stato un calciatore del .\nDopo aver frequentato il Liceo ginnasio Andrea Doria di Genova, si diplom\u00f2 nel 1906 e in seguito frequent\u00f2 il Politecnico di Milano e nel 1911 si laure\u00f2 in ingegneria.\nDi professione ingegnere prima alle Officine Elettriche Genovesi (OEG) di San Fruttuoso e poi alla Pirelli di Milano, milit\u00f2 nella squadra genovese come centromediano dal 1909 al 1912.\nMor\u00ec sul Monte Maggio il 23 agosto 1915 alle ore 9:45 a causa di un proiettile d'artigliera da 152 shrapnel che lo uccise all'istante.\nLa notizia della morte venne comunicata dal preside del Liceo ginnasio Andrea Doria alla famiglia il 28 settembre.\nNel giorno di Capodanno del 1933, in occasione del quarantennale del Genoa, lo stadio comunale di Genova \u00e8 stato intitolato alla sua memoria. Situato in via Giovanni De Pr\u00e0 nel quartiere di Marassi, il campo da calcio ospita da sempre le partite casalinghe del Genoa e, dal 1946, ospita anche quelle dell'altra squadra genovese: la .\nDurante la cerimonia di intitolazione dello stadio \u00e8 stata sotterrata, in prossimit\u00e0 della porta di gioco situata sotto la Gradinata Nord, la sua medaglia d'argento al valor militare.\nGiocatore.\nCresciuto calcisticamente nel , nel 1904 vinse con i \"rossoblu\" la Seconda Categoria, una sorta di Serie B ante-litteram, battendo nella finale del 17 aprile 4-0 la squadra riserve della .\nEntr\u00f2 nella rosa della prima squadra rossoblu nel 1907 rimanendovi sino al 1911, anno del suo ritiro. Esord\u00ec nel derby disputato il 13 gennaio 1907 contro l' e terminato uno ad uno. Vanta in \"rossoblu\" anche 6 presenze e una rete nella competizione nota Palla Dapples.\nFu impiegato nell'amichevole inaugurale del nuovo campo sportivo di San Gottardo dell'8 dicembre 1907 contro l'equipaggio della nave britannica Canopic."}
{"id": "99576", "revid": "125206370", "url": "https://it.wikipedia.org/wiki?curid=99576", "title": "Bandiera della Mongolia", "text": "La bandiera della Mongolia \u00e8 stata adottata il 12 febbraio 1992. \u00c8 simile alla versione del 1949, ad eccezione della rimozione della stella socialista. La bandiera \u00e8 composta da tre bande verticali di uguali dimensioni, blu, simbolo del cielo e colore nazionale, quella centrale e rosse quelle ai lati. Al centro della banda rossa sul lato del pennone, in giallo, \u00e8 posto l'emblema nazionale (\"soyombo\") - una disposizione di elementi astratti che rappresentano fuoco, Sole, Luna, Terra, acqua e il simbolo dello yin-yang.\n\u00c8 usata come bandiera di comodo."}
{"id": "99580", "revid": "125692408", "url": "https://it.wikipedia.org/wiki?curid=99580", "title": "Bandiera del Mozambico", "text": "La bandiera del Mozambico \u00e8 stata adottata il 1\u00ba maggio del 1983.\nComposizione.\n\u00c8 composta da tre bande orizzontali in verde, nero e giallo (partendo dall'alto) separate da due strisce bianche. Sul lato del pennone si trova un triangolo rosso, al centro del quale \u00e8 presente una stella a cinque punte gialla, sulla quale sono posti un libro aperto, una zappa e un AK-47 con baionetta incrociati. \u00c8 l'unica bandiera nazionale sulla quale compare un'arma moderna.\nSimbolismo.\nAd ognuno dei colori presenti nella bandiera \u00e8 associato un elemento di rilievo per lo stato del Mozambico:\nAnche l'emblema figurativo presente sulla sinistra \u00e8 contraddistinto dal simbolismo:\nProposta di una nuova bandiera del 2005.\nNel 2005 fu indetto un concorso per scegliere un nuovo vessillo nazionale. Parteciparono in 119 e venne scelta una bandiera, anche se finora non \u00e8 stata cambiata. Il RENAMO vorrebbe rimuovere dalla bandiera l'AK-47, che rappresenta la lotta per l'indipendenza, ma che non ha incontrato il favore dell'opinione pubblica."}
{"id": "99585", "revid": "38120", "url": "https://it.wikipedia.org/wiki?curid=99585", "title": "Punto Zero", "text": ""}
{"id": "99586", "revid": "1942745", "url": "https://it.wikipedia.org/wiki?curid=99586", "title": "Bandiera della Birmania", "text": "La bandiera della Birmania fu adottata il 21 ottobre 2010, per sostituire la bandiera della repubblica socialista in uso fin dal 1974. La nuova bandiera \u00e8 stata introdotta insieme alle modifiche alla denominazione ufficiale del Paese e all'inno nazionale, tra cui una nuova Costituzione, prima delle elezioni generali previste per novembre 2010.\nLa bandiera ha tre strisce orizzontali di colore giallo, verde e rosso con una stella bianca a cinque punte nel mezzo. I tre colori delle strisce vogliono simboleggiare la solidariet\u00e0, la pace e la tranquillit\u00e0, il coraggio e la risolutezza.\n\u00c8 usata come bandiera di comodo.\nBandiere storiche.\nLe bandiere storiche dei monarchi birmani avevano in primo piano un pavone verde. L'uso del pavone verde prosegu\u00ec durante il periodo coloniale britannico. Il simbolo del pavone continua a comparire nella bandiera della Lega Nazionale per la Democrazia, il partito del premio Nobel Aung San Suu Kyi, che fu messo al bando dal Consiglio di Stato per la Pace e lo Sviluppo.\nLa prima bandiera della Birmania indipendente, rossa e blu con una stella bianca, risale al movimento della resistenza anti-giapponese durante la seconda guerra mondiale. Dopo l'indipendenza del 1948 su questa base venne creata una nuova bandiera, con l'aggiunta di cinque stelle piccole attorno alla stella centrale per simbolizzare l'unit\u00e0 dei popoli del paese.\nLa bandiera fu poi modificata il 3 gennaio 1974, all'atto della dichiarazione di una repubblica socialista in Birmania da parte di Ne Win.\nIl disegno non era radicalmente diverso dalla bandiera precedente della Birmania che aveva un campo rosso con un cantone blu, nell'angolo superiore sul lato del pennone. L'immagine all'interno del cantone mut\u00f2 in una ruota dentata con una pianta di riso sovrapposta; questi erano simboli socialisti e rappresentavano gli operai e i contadini. Attorno a questi erano presenti 14 stelle bianche a cinque punte, che rappresentavano gli stati della Birmania; il bianco rappresentava la purezza, il blu la pace e l'integrit\u00e0, e il rosso il coraggio."}
{"id": "99588", "revid": "33689", "url": "https://it.wikipedia.org/wiki?curid=99588", "title": "Guida galattica per gli autostoppisti", "text": "Il titolo Guida galattica per gli autostoppisti (\"The Hitchhiker's Guide to the Galaxy\") pu\u00f2 significare:"}
{"id": "99590", "revid": "118036365", "url": "https://it.wikipedia.org/wiki?curid=99590", "title": "De Carlo (cognome)", "text": "De Carlo \u00e8 un cognome di lingua italiana.\nVarianti.\nCarlo, Caroli, De Carli, Decarli, Di Carlo, De Caroli, Carli, De Carolis, Carlovich, Carletti, Carlini, Carlino, Carlin, Carlucci, Carluccio, Carluzzi, Carlotti, Carlotto, Carlot, Carlozzi, Carloni, Carlone, Carlon, Carlesi, Carlisi, Carlesso.\nOrigine e diffusione.\nDeriva dal nome italiano Carlo, a sua volta derivato dal tedesco \"Karl\", latinizzato in \"Carolus\", \"Carlus\" e \"Carlonus\". Karl a sua volta deriva dal prefisso tedesco \"karla\" che significa \"uomo di condizione libera\".\nDe Carlo \u00e8 un cognome diffuso soprattutto nel Meridione (secondo paginebianche.it in Italia ci sono 1843 De Carlo, sparsi in 474 comuni) con una particolare concentrazione in Puglia e Basilicata. Mentre la variante Carli \u00e8 diffusa prevalentemente nel centro-nord Italia.\nCuriosit\u00e0.\nIl protagonista di un fumetto edito dalla Sergio Bonelli Editore si chiama Napoleone Di Carlo."}
{"id": "99596", "revid": "1652134", "url": "https://it.wikipedia.org/wiki?curid=99596", "title": "Arsen Borisovi\u010d Kocoev", "text": "Ha contribuito a tutti i primi periodici in osseto, come uno dei pi\u00f9 famosi pubblicisti osseti.\nA Kocoev sono state dedicate strade a Vladikavkaz ed a Beslan. Le opere principali di Kocoev fanno parte integrante dei programmi scolastici di letteratura osseta.\nBiografia.\nKocoev nacque in una famiglia povera nella campagna osseta (nel villaggio di Gizel, vicino a Vladikavkaz). All'et\u00e0 di nove anni entr\u00f2 nella scuola locale. L\u00ec pot\u00e9 trovare una grande quantit\u00e0 di libri e pot\u00e9 ampliare la sua formazione con la lettura. Dopo la scuola Kocoev studi\u00f2 al seminario ortodosso di Ardon. Una malattia improvvisa costrinse il giovane ad abbandonare il seminario. Torn\u00f2 al villaggio e cominci\u00f2 a scrivere brevi articoli per i quotidiani del Caucaso settentrionale. Lavor\u00f2 anche come insegnante presso la scuola locale.\nNel 1902 prese parte alle rivolte a Gizel; questo caus\u00f2 la sua espulsione dalla regione. Scelse di andare a sud, nell'Ossezia meridionale, dove continu\u00f2 ad insegnare ed a scrivere saggi e racconti.\nNel 1910 cominci\u00f2 a pubblicare una rivista chiamata \"\u00c6\u0444\u0441\u0438\u0440\" (traslitt. \"\u00c6fsir\", \"Spiga di frumento\"). La rivista ebbe solo 14 numeri, ma ebbe un impatto immenso sulla letteratura e sul giornalismo osseti. Molte delle opere principali della letteratura osseta furono pubblicati per la prima volta su \"\u00c6fsir\".\nNel 1912 Kocoev giunse a San Pietroburgo, dove lavor\u00f2 in molti posti, compreso il famoso giornale di Lenin, la \"Pravda\". Kocoev conosceva il russo, e ci\u00f2 gli permetteva di lavorare come correttore di bozze in giornali in lingua russa.\nDopo la Rivoluzione d'Ottobre, Kocoev divent\u00f2 molto famoso. Lavor\u00f2 per svariati quotidiani e periodici, nell'istruzione, ecc. Mor\u00ec a Vladikavkaz e fu sepolto nel cortile del museo della letteratura.\nStile e temi.\nLa maggior parte dei racconti di Kocoev sono tragici. La trama parla spesso delle tradizioni montanare, come la vendetta, l'irad (dote), le superstizioni popolari, ecc. Arsen Kocoev scrisse molto sulla situazione delle persone provenienti da una cultura tradizionale nel nuovo mondo orientato verso l'Europa e sul destino di un montanaro in una grande citt\u00e0.\nKocoev fu anche un traduttore, soprattutto delle storie di Pu\u0161kin, che tradusse in osseto."}
{"id": "99597", "revid": "693190", "url": "https://it.wikipedia.org/wiki?curid=99597", "title": "Fideicommissa", "text": "Nel diritto romano le fideicommissa erano disposizioni paratestamentarie con cui un soggetto, in vista di morte, \"pregava\" il suo erede o i suoi eredi futuri di rinunciare a un bene, a una propriet\u00e0 o a un diritto, in favore di un terzo, solitamente estraneo, che si voleva beneficiare. Erano contenute nei \"codicilli\", quei testi che i Romani lasciavano ai loro cari per esprimervi ultime volont\u00e0 e che, contrariamente al testamento ( atto molto formale in cui potevano essere istituiti eredi universali, liberati schiavi in potestate, nominati tutori ai figli impuberi ), non imponevano l'uso di schemi giuridici, ammettendo qualsiasi espressione. Con il tempo la pratica di lasciare in fedecommesso beni altrimenti destinati ai successori legittimi divenne consistente, tanto da richiedere l'intervento della norma: si stabil\u00ec infatti che il \"rogatus\", ovvero colui che riceveva la preghiera ( rogatio ), non potesse totalmente ignorare le pretese dei \"fideicommissarii\", comunque beneficiati da una manifestazione di volont\u00e0 seppure non nelle forme prestabilite dal diritto. A stabilire un limite del patrimonio oggetto di fedecommesso a tutela delle aspettative ereditarie e dell'aditio (accettazione della delazione ovvero effettiva operativit\u00e0 della successione; l'erede poteva trovare conveniente sciogliersi dal fedecommesso non accettando l'eredit\u00e0), si intervenne in et\u00e0 vespasianea con il senatoconsulto Pegasiano (che riprendeva i criteri gi\u00e0 della legge Falcidia sui legati) stabilendo che l'erede potesse sempre trattenere a s\u00e9 un quarto dell'asse ereditario (si delinea quindi in sostanza una quota di legittima). Era, infatti, divenuto frequente il caso che si trasferisse in blocco tutti i propri beni a fideicommissarii a svantaggio dei parenti pi\u00f9 prossimi."}
{"id": "99599", "revid": "1543377", "url": "https://it.wikipedia.org/wiki?curid=99599", "title": "Tim Duncan", "text": "Considerato da molti la migliore ala grande di tutti i tempi nonch\u00e9 uno dei migliori giocatori della storia, ha militato per tutta la sua carriera in NBA nei San Antonio Spurs, dai quali \u00e8 stato selezionato come prima scelta assoluta al Draft NBA 1997 dopo aver terminato il college e di cui \u00e8 stato anche capitano.\nVincitore di cinque titoli NBA, spiccano tra i riconoscimenti individuali due titoli come MVP della stagione regolare, tre come MVP delle finali e l'inserimento nella Naismith Memorial Basketball Hall of Fame nel 2020. \u00c8 stato inoltre eletto da \"Sports Illustrated\" miglior giocatore del decennio 2000-2010.\nAssieme a John Salley \u00e8 l'unico giocatore riuscito nell'impresa di vincere il titolo NBA in tre decenni diversi.\nBiografia.\n\u00c8 stato sposato dal 2001 al 2013 con Amy, con la quale ha avuto una figlia di nome Sydney, nata nel 2005, e un figlio di nome Draven, nato nel 2007. Successivamente si \u00e8 fidanzato con Vanessa Macias, da cui ha avuto una figlia nel 2017 che lui ha chiamato Quill in onore del personaggio Marvel Star-Lord. Possiede inoltre una laurea in psicologia ottenuta nei suoi anni a Wake Forest.\nLa sua fondazione, la \"Tim Duncan Fondation\", \u00e8 impegnata in svariati campi, dall'educazione e lo sport dei giovani, alla ricerca nel campo della salute, specie nella lotta contro il cancro al seno.\nCaratteristiche tecniche.\nTim Duncan giocava come ala grande, ma era in grado di ricoprire anche il ruolo di centro. Giocatore dal rendimento costante, capace di mantenere una doppia doppia di media in carriera in punti e rimbalzi, era dotato di un repertorio completo, che gli consentiva di dare un notevole contributo alla propria squadra su entrambi i lati del campo. Possedeva un vasto arsenale offensivo, che comprendeva un buon tiro dalla media distanza e una grande abilit\u00e0 in post basso; era anche un buon passatore, come testimoniano i 3 assist di media in carriera. Inoltre, grazie alla capacit\u00e0 di eseguire giocate fondamentali per la vittoria nei secondi finali delle partite, ha ottenuto la reputazione di \"clutch player\", spesso confermata anche nei play-off, nei quali tendeva a migliorare le proprie cifre in tutte le voci statistiche. Non era particolarmente abile nei tiri liberi, nei quali ha sempre avuto percentuali realizzative altalenanti; la sua media in carriera sfiora, comunque, un discreto 70%.\nIl suo stile di gioco era pi\u00f9 improntato all'efficacia che alla spettacolarit\u00e0, tanto da guadagnarsi il soprannome di \"The Big Fundamental\". \"Sports Illustrated\", dopo la vittoria del suo primo titolo NBA, lo defin\u00ec \u00abun calmo, noioso e dominante MVP\u00bb: a conferma di ci\u00f2, la sua popolarit\u00e0 tra gli appassionati dell'NBA non \u00e8 mai stata paragonabile a quella di altre \"superstar\" della sua generazione. In compenso, Duncan ha goduto di notevole apprezzamento tra i critici della pallacanestro e i colleghi: tra gli altri, Kareem Abdul-Jabbar, Bill Russell e Shaquille O'Neal ne hanno pi\u00f9 volte tessuto le lodi.\nCarriera.\nGli inizi nel nuoto e i primi tiri a canestro.\nFratello minore di due ottime nuotatrici (la sorella Tricia, in particolare, partecip\u00f2 alle Olimpiadi di Seul), venne presto avviato al nuoto sotto la supervisione della madre, ed a 14 anni era considerato uno degli atleti pi\u00f9 promettenti a livello nazionale sulla distanza dei 400 metri stile libero.\nNel 1989 era gi\u00e0 parte della squadra destinata a partecipare alle Olimpiadi di Barcellona 1992, ma la sua vita venne sconvolta da una tragedia: la madre, alla quale Duncan era molto legato, si ammal\u00f2 di cancro al seno. Poi, in autunno, l'isola di Saint Croix fu vittima del passaggio dell'uragano Hugo che la devast\u00f2 completamente, rendendo impraticabile la piscina. Gli allenamenti a quel punto vennero programmati nell'Oceano Atlantico, e l'insuperabile fobia per gli squali spinse Duncan ad abbandonare la selezione olimpica. Sua madre mor\u00ec nella primavera del 1990: da quel momento Duncan non nuot\u00f2 pi\u00f9 a livello agonistico.\nSi avvicin\u00f2 alla pallacanestro grazie alla sorella Cheryl: fu lei a spedire a casa Duncan un canestro per permettere al fratello di svagarsi. Quando Cheryl ritorn\u00f2 a vivere a Saint Croix col marito Ricky Lowery, ex playmaker titolare per la Capital University di Columbus, Ohio, quest'ultimo instill\u00f2 la passione per il gioco nel giovane Duncan, oltre ai primi rudimenti di tecnica di palleggio, tiro dal perimetro, penetrazione ed uso del tabellone, nonch\u00e9 la capacit\u00e0 di riconoscere le opportunit\u00e0 di passaggio. In seguito, Duncan scelse di indossare lo stesso numero di maglia che Lowery aveva al college, il 21, mantenendolo per tutta la carriera.\nNCAA.\nIscrittosi alla Wake Forest University, ad inizio stagione NCAA del 1994-95 molti parlarono di Duncan come probabile \"top pick\" al Draft NBA nel caso si fosse reso eleggibile, ma Duncan decise di continuare la sua esperienza al college rifiutando quindi di entrare subito nella lega maggiore. Al termine di un'ottima annata raggiunse la convocazione All-ACC First Team, venne nominato miglior difensore dell'anno e consegu\u00ec medie di 16,8 punti e 12,5 rimbalzi. Tra le sue prestazioni c'\u00e8 da segnalarne una contro Florida State dove ha messo a referto una doppia doppia da 26 punti e 20 rimbalzi.\nNel campionato NCAA 1995-96 guid\u00f2 la propria squadra alle \"Sweet 16\", ma non riusc\u00ec a portarla pi\u00f9 avanti complice un'influenza. Venne nominato ancora una volta miglior difensore dell'anno e segn\u00f2 una media di 19,8 punti. A fine stagione ancora molte voci lo videro protagonista per il Draft NBA, ma ancora una volta lui decise di rimanere al college.\nDuncan fu un All-American e nel 1997, annata nella quale vinse all'unanimit\u00e0 il John R. Wooden Award, mantenendo una media di 20,8 punti e 14,7 rimbalzi a partita, e vinse per la terza volta consecutiva il premio come miglior difensore dell'anno.\nA differenza di molti altri giocatori NBA di quel periodo, Duncan decise di rimanere al college per tutti i 4 anni, durante i quali vinse tre volte il titolo di migliore difensore e fu due volte miglior giocatore dell'ACC. Nel 1996 fu primo per punti, rimbalzi, percentuale al tiro e stoppate nella sua conference, e fu il primo nella storia dell'NCAA a superare i punti, rimbalzi, 400 stoppate e 200 assist.\nNBA.\nDraft ed esordio (1997-1998).\nAl Draft NBA del 1997 venne selezionato dai San Antonio Spurs, che ottennero la prima scelta assoluta nonostante i Vancouver Grizzlies e i Boston Celtics (reduci rispettivamente da 14 e 15 vittorie nella stagione precedente, contro le 20 degli Spurs) avessero maggiori probabilit\u00e0.\nNel suo primo anno in NBA Duncan si mise subito in mostra: vinse il premio come matricola dell'anno nella stagione 1997-98 ottenendo 113 preferenze su 116, e avendo ricevuto il titolo di rookie del mese in ogni mese della stagione. Tra l'altro entr\u00f2 nell'All-NBA First Team, e l'ultimo rookie a riuscirci prima di lui fu Larry Bird nel 1980. Il suo impatto si not\u00f2 sin da subito, oltre che nelle prestazioni, anche nella leadership in campo.\nIl primo titolo (1998-1999).\nNella stagione seguente i San Antonio Spurs misero insieme una squadra in grado di puntare in alto, contando soprattutto sui due lunghi Duncan e David Robinson, mirando a interrompere il dominio dei Chicago Bulls, da quell'anno privi di Michael Jordan ritiratosi dopo la vittoria alle Finals del '98 contro gli Utah Jazz. In stagione Duncan tenne delle ottime medie punti (15,2 in novembre, 19,3 dicembre, 19,5 gennaio), andando oltre i 20 a febbraio (25,7 febbraio, 23,8 marzo, 25,9 aprile) arrivando ad avere 21,7 punti di media finali. Nei playoffs, insieme a Robinson, condusse i San Antonio Spurs al loro primo titolo NBA sconfiggendo i New York Knicks a gara-5, e si aggiudic\u00f2 anche il premio di MVP delle finali, diventando il primo giocatore nella storia NBA a vincere il premio nella sua stagione da sophomore. Anche nei playoffs, le sue prestazioni, nonostante un solo anno di carriera alle spalle, sono di livello alto: segna con ottime percentuali (51,1%) e in abbondanza, e cattura numerosi rimbalzi. In 17 partite di playoff riusc\u00ec a realizzare 10 doppie doppie. Di particolare rilevanza furono le partite contro i Knicks: 27 punti, 14 rimbalzi, 2,2 stoppate in 45,8 minuti di media a gara. Gi\u00e0 in questa prima serie di playoffs si evidenzia la sua capacit\u00e0 di migliorare le proprie prestazioni quando cresce l'importanza delle partite. A fine anno venne incluso sia nell'All-NBA First che per l'All-Defensive First Team.\nAnni di transizione (1999-2002).\nDopo il primo titolo gli speroni ebbero una fase di stallo: l'anno post-titolo Duncan continu\u00f2 con le buone prestazioni tenendo di media 23,2 punti in stagione, ma salt\u00f2 i playoffs per un infortunio al ginocchio. In stagione vinse il titolo di MVP dell'All-Star Game insieme a Shaquille O'Neal.\nNell'estate 2000 Duncan and\u00f2 vicino a lasciare San Antonio: avrebbe potuto andare agli Orlando Magic, ma la cosa non si concretizz\u00f2 per via di alcune incomprensioni con Doc Rivers, all'epoca allenatore dei Magic ed ex dirigente dei neroargento.\nIn stagione tenne di media 22,2 punti, ma nei playoffs gli speroni si fermarono contro i Los Angeles Lakers di Kobe e Shaq in semifinale di conference. L'anno successivo la storia fu la stessa con lui che tenne di media 25,2 punti in RS (massimo in carriera), ma ancora una volta si fermarono in semifinale di conference con i gialloviola.\nConsacrazione assoluta e dinastia texana (2002-2007).\nNell'annata 2002-03 venne nominato MVP della stagione, in cui guid\u00f2 per la seconda volta San Antonio al titolo NBA. Per giungere al secondo anello gli Spurs ebbero la meglio sui New Jersey Nets di Jason Kidd per 4-2. Duncan offr\u00ec prestazioni eccellenti: in gara 6 mise a referto 21 punti, 20 rimbalzi, 10 assist e 8 stoppate (record delle finali eguagliato), sfiorando una storica \"quadrupla doppia\". Al termine delle finali le sue medie contarono 24,2 punti, 17,0 rimbalzi, 5,3 assist e 5,3 stoppate (record), che gli valsero un altro titolo di MVP delle finali.\nL'anno seguente Duncan e compagni non riuscirono a ripetersi, fermati nel loro cammino dai Los Angeles Lakers del duo O'Neal-Bryant. I losangelini eliminano San Antonio per 4-2 (ma verranno a loro volta fermati in finale dai Detroit Pistons guidati da coach Larry Brown). La serie tra texani e californiani rimarr\u00e0 comunque nella storia per l'epilogo di gara-5: con i Lakers avanti di un punto Duncan riport\u00f2 i suoi avanti 73-72, ma con 0,4 secondi da giocare Derek Fisher mand\u00f2 a bersaglio l'ultimo tiro, fissando il punteggio finale sul 74-73 per Los Angeles. La dirigenza dei San Antonio Spurs sostenne poi nella conferenza stampa post-gara che il cronometro degli arbitri era partito in ritardo, ma non espose alcun reclamo alla Lega, accettando la decisione presa dagli arbitri alla moviola.\nNella stagione 2004-05 Duncan non fu al meglio, tormentato per tutta la regular season dalla fascite plantare. Riusc\u00ec comunque, grazie anche al continuo miglioramento dei suoi compagni (in particolare di Emanuel Gin\u00f3bili), a condurre la squadra alla finale contro Detroit. I Pistons erano anch'essi una squadra molto solida e difensiva, e diedero vita a una delle finali pi\u00f9 combattute di sempre, che si concluse in gara 7 con la vittoria di San Antonio per 81-74 e la conquista del terzo titolo. Nonostante le difficolt\u00e0 fisiche, Duncan viaggi\u00f2 ad una media di quasi 21 punti e 14 rimbalzi, e si aggiudica per la terza volta il premio di miglior giocatore delle finali battendo per 6 voti a 4 Gin\u00f3bili. Il voto tenne conto delle normali gerarchie che ci sono all'interno delle squadre NBA, penalizzando per\u00f2 di fatto l'argentino, che secondo molti critici sportivi avrebbe meritato almeno l'ex aequo, se non di pi\u00f9. Tra l'altro di gara-5 della serie, nonostante avesse segnato 26 punti e raccolto 19 rimbalzi, la defin\u00ec \"un incubo assoluto\".\nNel 2005-06 il caraibico continu\u00f2 a soffrire di fascite plantare, che ne limit\u00f2 i movimenti. Gli Spurs non andarono al di l\u00e0 delle semifinali di conference, eliminati dai Dallas Mavericks di Dirk Nowitzki, loro principali rivali nella Western Conference per la conquista del titolo. La serie si concluse solo al supplementare della decisiva gara-7, durante il quale il senegalese DeSagana Diop si rivel\u00f2 decisivo grazie ad un'ottima difesa su Duncan (in particolare durante l'overtime), che comunque tenne una doppia doppia da 41 punti e 15 rimbalzi.\nNel 2006-07 lui archivi\u00f2 i problemi con la fascite plantare, e i texani furono protagonisti nella post-season. Nonostante una partenza stentata nella regular season, gli Spurs ritrovarono solidit\u00e0 e affiatamento giungendo nuovamente in finale a combattere per il titolo, non senza aver superato grandi difficolt\u00e0 nel corso dei playoffs. In semifinale di conference affrontarono infatti gli ostici Phoenix Suns guidati in panchina da Mike D'Antoni e in campo dal playmaker canadese Steve Nash, vincitore degli ultimi due titoli di MVP della regular season, in quella che si riveler\u00e0 poi la serie pi\u00f9 difficile di tutti i playoff. San Antonio soffr\u00ec molto la squadra dell'Arizona, e lo stesso vale per Duncan, anche marcato in maniera molto fisica ed efficace da Kurt Thomas, non riusc\u00ec a esprimersi al meglio in un primo momento, ma poi alz\u00f2 il livello del suo gioco tanto da ottenere medie di 26,8 punti, 13,7 rimbalzi, 4,2 stoppate. La serie fu dura, equilibrata e combattuta, ma alla fine gli Spurs riuscirono a prevalere in 6 gare. In finale poi ebbero buon gioco dei Cleveland Cavaliers della stella nascente LeBron James, vincendo con un netto 4-0. Duncan per la prima volta, nonostante i suoi 22,2 punti, 11,5 rimbalzi, 3,3 assist, e un grande apporto difensivo, non vinse il titolo di miglior giocatore delle finali, che venne vinto da Tony Parker, che segn\u00f2 nella serie 24,5 punti di media, tirando con il 57%. A fine anno entr\u00f2 per la decima volta nell'All-NBA Defensive Team.\nProsieguo dell'era Spurs (2007-2012).\nNella National Basketball Association 2007-2008 Duncan continu\u00f2 ad offrire ottime prestazioni: condusse gli Spurs alle finali della Western Conference, mantenendo medie molto buone: 19,1 punti, 11,3 rimbalzi, 2,8 assist, 1,95 stoppate. Realizz\u00f2 15 doppie-doppie e 4 triple doppie in stagione regolare, mentre durante i playoffs disput\u00f2 un'ottima prestazione contro i Phoenix Suns in gara 1. Questa partita, quasi vinta dai Suns a due secondi dalla fine in vantaggio di tre, venne risollevata grazie a un'inusuale tripla di Duncan sulla sirena, che fiss\u00f2 il risultato sul 104-104 alla fine del primo tempo supplementare. La partita venne risolta poi nel secondo supplementare; Duncan chiuse con 40 punti, 15 rimbalzi, 5 assist e 3 stoppate. Nelle finali di conference contro i Los Angeles Lakers Duncan fece del suo meglio (30 punti e 18 rimbalzi in Gara 1, 22 punti e 21 rimbalzi in Gara 3, 19 punti, 15 rimbalzi e 10 assist in Gara 5), ma non riusc\u00ec a evitare l'eliminazione degli Spurs.\nNell'annata 2008-09 gli Spurs vinsero la Southwest Division con un record 52-28. Duncan fu il 24\u00ba miglior marcatore della lega (19,1 punti), il 4\u00ba miglior rimbalzista (10,7 a partita), l'11\u00ba migliore nelle stoppate (1,68), consegnando anche un buon numero di assist (3,5 a partita). Durante questa stagione soffre di tendinite ad un ginocchio a febbraio, ed \u00e8 costretto a saltare alcune partite. Ai playoffs, San Antonio non and\u00f2 oltre il primo turno contro i Dallas Mavericks, a cui bastarono 5 partite per avere la meglio. Le cifre mostrarono un sensibile calo di utilizzo di Duncan da parte di Coach Gregg Popovich: circa 7 minuti di media in meno a partita rispetto alla stagione regolare, segno di un non completo recupero ancora dai travagli fisici. Nonostante questo, Duncan segn\u00f2 quasi 20 punti a partita nelle sole 5 gare di playoff disputate.\nDurante la stagione 2009-2010, il 12 dicembre, in occasione della partita contro i Blazers, Duncan raggiunse quota partite in NBA, tutte con la maglia degli Spurs. Il 22 gennaio 2010 raggiunse quota punti nel campionato NBA contro gli Houston Rockets, chiudendo la partita con 25 punti, 14 rimbalzi e 2 assist, cifre notevoli ma non sufficienti per evitare la sconfitta: a prevalere furono i Rockets col punteggio di 116-109. Dopo una stagione da 17,9 punti e 10,1 rimbalzi, gli speroni si fermarono al secondo turno dove vennero sweepati dai Phoenix Suns, nonostante lui avesse tenuto di media 20,3 punti e 10,5 rimbalzi nella serie. Nel corso della serie lui pat\u00ec molto il pick &amp; roll delle 2 stelle dei Suns Steve Nash e Amar'e Stoudemire che sfruttarono il divario fisico-atletico su Duncan.\nNella stagione successiva le cose andarono meglio per gli Spurs che terminarono primi a ovest, seppur Duncan avesse raggiunto il \"career low\" (all'epoca) in punti e rimbalzi, ponendo cos\u00ec fine a una striscia di 13 anni consecutivi in doppia doppia di media con 13,4 punti e 8,9 rimbalzi. Nei playoffs gli Spurs vennero sorprendentemente eliminati al primo turno in 6 gare dai Memphis Grizzlies arrivati ottavi in RS. Anche questa volta pat\u00ec i P&amp;R avversari (nel caso specifico di Mike Conley supportato da Zach Randolph e Marc Gasol).\nNella stagione 2011-2012 vide abbassarsi il suo minutaggio per partita, a causa dell'et\u00e0 e per dare spazio ai numerosi giocatori in panchina, ma nonostante ci\u00f2 riusc\u00ec a tenere il livello del suo gioco molto alto. Il 15 gennaio 2012 raggiunse i punti segnati in carriera, durante la partita disputata contro i Phoenix Suns, mettendo a referto uno score di 24 punti e 11 rimbalzi nella vittoria per 102-91. Con questo risultato, Duncan super\u00f2 nella classifica marcatori all time Gary Payton (fermo a punti), collocandosi al 26\u00ba posto generale. Due settimane prima super\u00f2 Larry Bird per punti segnati in carriera (27\u00ba a 21.791 punti). Approd\u00f2 nuovamente ai playoffs vincendo la Southwest Division con un record di 50-16, secondo solo ai Chicago Bulls come record complessivo. Le sue medie furono 15,4 punti e 9,0 rimbalzi a partita. I playoffs iniziarono nel migliore dei modi dato che gli Spurs superarono con facilit\u00e0 i primi due turni battendo gli Utah Jazz e i Los Angeles Clippers, ma, una volta arrivati in finale di Conference, affrontarono i giovani Oklahoma City Thunder trascinati dall'emergente Kevin Durant; gli Spurs iniziarono bene la serie andando avanti 2-0 e raggiungendo una striscia di 20 vittorie consecutive, ma ad Oklahoma City la serie gir\u00f2 totalmente e si concluse 4-2 a favore di OKC nonostante una gara-6 del caraibico da 25 punti e 14 rimbalzi. Contro gli stessi Thunder, Il 31 maggio 2012, mise a referto la 477\u00aa stoppata in carriera nei playoffs con cui super\u00f2 Kareem Abdul-Jabbar diventando il miglior stoppatore nella storia dei playoffs.\nLe due finali contro Miami e il quinto titolo (2012-2014).\nLa stagione 2012-2013 segn\u00f2 per Duncan un ritorno ai suoi migliori livelli, conclusa con il raggiungimento con i San Antonio Spurs delle 50 vittorie stagionali per il quattordicesimo anno consecutivo. A febbraio prese parte all'All Star Game, a New Orleans, mentre fine stagione venne inserito nell'All-NBA Team. Arriv\u00f2 alle Finals dove i suoi Spurs, in vantaggio 3-2 nella serie, vennero sconfitti 4-3 dai Miami Heat: nella decisiva gara 6, un canestro allo scadere di Ray Allen con Miami sotto di 3 punti, regal\u00f2 il pareggio alla propria squadra. Sconfitti al supplementare di gara-6, gli Spurs vennero poi battuti fuori casa in gara 7 per 95-88. Duncan chiuse con 24 punti e 12 rimbalzi ma, ad un minuto dalla fine, sbagli\u00f2 per due volte il tiro del pareggio, ben marcato da Shane Battier.\nNel 2014 gli Spurs dominano la Regular Season con un record di 62-20 e nei playoffs eliminarono Dallas Mavericks, Portland Trail Blazers e Oklahoma City Thunder ritrovandosi in finale ancora contro i Miami Heat di LeBron James. Il risultato stavolta fu un netto 4-1 per San Antonio e Duncan (doppia doppia di media) fu campione NBA per la quinta volta, dopo avere tenuto di media nelle finali una doppia doppia da 15,4 punti e 10 rimbalzi. Inoltre, nello stesso giorno, divent\u00f2 il recordman per minuti giocati (oltre ) e numero di doppie-doppie (158) in carriera nei playoffs, superando rispettivamente Kareem Abdul-Jabbar e Magic Johnson. Nello stesso momento, il trio Duncan-Gin\u00f3bili-Parker divent\u00f2 il pi\u00f9 vincente nella storia dei playoff NBA. Dopo la vittoria delle Finals in 5 partite, Duncan divent\u00f2 l'unico giocatore, insieme a John Salley, a vincere l'anello in tre decenni differenti.\nLe ultime stagioni (2014-2016).\nIl 23 giugno 2014 Duncan esercit\u00f2 la sua player option da 10,3 milioni di dollari per la stagione 2014-15. Il 14 novembre 2014 Duncan super\u00f2 i punti segnati nel primo tempo della vittoria per 93-80 contro il Los Angeles Lakers, diventando il 19\u00ba giocatore nella storia NBA a raggiungere tale traguardo. Il 2 dicembre 2014 Duncan diventa il secondo giocatore pi\u00f9 anziano nella storia NBA a mettere a referto una tripla doppia (dietro Karl Malone), finendo con 21 punti e 20 rimbalzi e 10 assist (sfiorando la quadrupla in quanto ha messo a referto 8 stoppate) contro i Memphis Grizzlies. Il 19 febbraio 2015 super\u00f2 Alex English piazzandosi al 16\u00ba posto nella classifica marcatori all-time con 30 punti contro i Los Angeles Clippers. Due giorni dopo, mise a referto 3 stoppate contro i Denver Nuggets, super\u00f2 Patrick Ewing nella classifica all-time. Il 4 marzo 2015 catturando 6 rimbalzi contro i Sacramento Kings, super\u00f2 Nate Thurmond, piazzandosi 9\u00ba nella classifica all-time dei rimbalzi. L'8 marzo 2015, dopo 18 anni di carriera e partite giocate, chiuse per la prima volta senza canestri dal campo nella vittoria per 116-105 contro i Bulls.\nIl 3 novembre 2015 ottenne il successo numero 954 con i San Antonio Spurs a seguito di un 94-84 contro i New York Knicks: divent\u00f2 cos\u00ec il giocatore ad avere vinto pi\u00f9 partite con la stessa squadra superando il record di John Stockton fermo a 953.\nIl 2 gennaio 2016, durante la sfida che vide opposti i suoi Spurs agli Houston Rockets, termin\u00f2 per la prima volta in carriera una partita senza segnare neanche un punto. Il 5 aprile 2016 Tim Duncan ottenne il successo numero in carriera, tutti con la maglia degli Spurs, migliorando ulteriormente il record di vittorie di un giocatore con una sola maglia; fu il terzo atleta professionista a superare la quota dopo Kareem Abdul-Jabbar e Robert Lee Parish. A fine stagione per la prima volta in carriera non and\u00f2 in doppia cifra nella media punti (8,6 la media). Nei play-off, dopo avere eliminato i Memphis Grizzlies, gli Spurs uscirono a gara-6 contro OKC, con Duncan che pat\u00ec il divario atletico con gli avversari.\nNonostante avesse firmato la \"player option\" il 29 giugno, l'11 luglio annunci\u00f2 il ritiro dopo 19 stagioni passate con i San Antonio Spurs.\nIl 18 dicembre 2016 i San Antonio Spurs ritirarono il numero 21 in suo onore.\nNazionale.\nNel 1994 gioc\u00f2 le sue prime partite in nazionale partecipando ai Goodwill Games di San Pietroburgo, in cui disput\u00f2 3 delle 5 partite della squadra che vinse la medaglia bronzo.\nNel 1999 partecip\u00f2 ai campionati americani, vincendo la medaglia d'oro tenendo di media 12,7 punti in 10 partite.\nFigur\u00f2 nella lista iniziale dei convocati della selezione che avrebbe poi vinto l'oro alle Olimpiadi di Sydney 2000, ma un infortunio gli precluse la possibilit\u00e0 di partecipare ai Giochi e fu sostituito da Antonio McDyess.\nPartecip\u00f2 anche ai campionati americani 2003 vincendo nuovamente l'oro.\nFece parte per l'ultima volta della Nazionale di pallacanestro degli Stati Uniti alle fallimentari Olimpiadi di Atene 2004 in cui la selezione statunitense conquist\u00f2 la medaglia di bronzo.\nAllenatore.\nIl 22 luglio 2019 ritorna agli Spurs come assistente di Gregg Popovich, iniziando cos\u00ec la carriera di allenatore. Il 12 novembre 2020 si dimette dall'incarico.\nStatistiche.\nNBA.\nMassimi in carriera.\n&lt;br&gt;\nIn 19 stagioni NBA, Duncan ha totalizzato partite con gli Spurs, punti, rimbalzi, assist e stoppate. Ha mantenuto medie di 19 punti, 10,8 rimbalzi, 3 assist e 2,2 stoppate. Nei playoffs ha totalizzato 251 presenze con punti, rimbalzi, 764 assist e 568 stoppate. In media, 20,6 punti, 11,4 rimbalzi, 3 assist e 2,3 stoppate.\n\u00c8 inoltre uno degli unici 5 giocatori nella storia della lega a mettere a segno una tripla doppia in una finale decisiva NBA, segnando 21 punti, prendendo 20 rimbalzi e fornendo 10 assist."}
{"id": "99605", "revid": "1766026", "url": "https://it.wikipedia.org/wiki?curid=99605", "title": "Modest Petrovi\u010d Musorgskij", "text": "Musicista del periodo romantico, \u00e8 da ricordare come un appartenente al cosiddetto Gruppo dei Cinque (compositori che alla loro musica conferirono un'impronta nazionale, e anche nazionalista, intesa come riscoperta delle musiche russe tradizionali e del loro impatto sulla cultura nazionale).\nPersonaggio tormentato (era affetto da disturbi nervosi e depressione e abusava spesso degli alcolici, il che lo port\u00f2 alla morte), \u00e8 ricordato principalmente per il poema sinfonico \"Una notte sul Monte Calvo\" (1867, poi rivisto pi\u00f9 volte fino alla morte del compositore), la suite per pianoforte \"Quadri di un'esposizione\" (\"Kartinki s vystavki\") (1874, ispirata da un'esposizione del pittore Viktor Aleksandrovi\u010d Hartmann; pubblicata postuma), il ciclo di canzoni \"Canti e danze della morte\" (1875-1877, dalle poesie del conte Goleni\u0161\u010dev-Kutuzov) e l'opera \"Boris Godunov\" (del 1872 il debutto della versione rivista; da un dramma di Pu\u0161kin), considerata il suo capolavoro.\nBiografia.\nModest nacque a Karevo, nella regione di Pskov al tempo del Governatorato di Pskov sotto l'impero russo, 400 km a sud di San Pietroburgo nella Russia europea nel 1839. Figlio di un ricco proprietario terriero, fu avviato alla carriera militare, ma continu\u00f2 nel contempo a studiare pianoforte con Anton Herke, il pi\u00f9 famoso insegnante di Pietroburgo. Dal 1856 si dedic\u00f2 completamente alla musica. \nNel 1856 inizi\u00f2 a frequentare l'ambiente da ufficiale, e conobbe il musicista Dargomy\u017eskij: quest'ultimo gli consent\u00ec di venire a contatto con il gruppo di musicisti che intorno al 1860 form\u00f2 il noto Gruppo dei Cinque o \"Scuola Nazionale di Pietroburgo\" (in netta opposizione con la tendenza occidentalizzante di Mosca, rappresentata da P\u00ebtr Il'i\u010d \u010cajkovskij) che, con la sua partecipazione, si impegn\u00f2 a cambiare le caratteristiche della musica composta in Russia. Gli altri musicisti membri del Gruppo furono Cezar' Kjui, Aleksandr Borodin, Milij Balakirev e Nikolaj Andreevi\u010d Rimskij-Korsakov. Balakirev in particolare fu anche suo maestro di composizione.\nNel 1861, per\u00f2, in seguito all'approvazione della legge che abol\u00ec la servit\u00f9 della gleba, sopraggiunsero numerose difficolt\u00e0 economiche il suo reddito si ridusse notevolmente, tanto che fu costretto ad abbandonare la vita in citt\u00e0, troppo dispendiosa, per ritirarsi in campagna. Questo passaggio fu fondamentale per lo sviluppo della sua creativit\u00e0 musicale: il contatto pi\u00f9 diretto con i canti e le danze popolari della sua terra segn\u00f2 in maniera indelebile la sua produzione.\nNel 1863 per far fronte alla maggiore ristrettezza economica, accett\u00f2 un impiego presso un ufficio governativo.\nDopo la morte della madre, con la quale aveva avuto un rapporto molto intenso, cominci\u00f2 ad aumentare il consumo di alcol. Dal 1867, dopo aver abbandonato l'impiego, si dedic\u00f2 completamente ai suoi lavori musicali, di compositore e concertista. Il vizio dell'alcol per\u00f2 lo port\u00f2 a un rapido degrado fisico, quindi al ricovero in ospedale e alla morte, avvenuta nel 1881. La sua tomba si trova nel Cimitero Tichvin del Monastero di Aleksandr Nevskij a San Pietroburgo.\nI grandi capolavori.\nIl significato della produzione di Musorgskij va molto al di l\u00e0 di quello degli altri membri del Gruppo dei Cinque, mirando ad esiti ben pi\u00f9 radicali e rivoluzionari. La sua musica fu molto in anticipo sul suo tempo, sia sul piano ritmico che quello armonico: in particolare nei fraseggi vocali e strumentali si riscontra la tendenza a riprodurre le inflessioni del parlare quotidiano della lingua russa (della sua avanzatissima lezione timbrico-armonica seppe servirsi Claude Debussy).\nInfatti il \"Gruppo dei Cinque\" era di fatto gi\u00e0 dissolto quando Musorgskij scrisse le opere maggiori. Pur essendo contestato dall'ambiente musicale del tempo - persino dagli amici Balakirev e Rimskij-Korsakov, che lo consideravano, dal punto di vista dell'orchestrazione, carente ed immaturo - e inizialmente respinto dalla censura, il \"Boris Godunov\" (1868-1869) rappresenta con estremo coraggio la vera realizzazione di quei principi che i \"Cinque\" tentarono di definire; il popolo oppresso e sfruttato diventa, pi\u00f9 ancora che nel dramma di Pu\u0161kin, reale protagonista e giudice, pur in costante rapporto di vittima degli intrighi e delle lotte dei potenti.\nRimskij-Korsakov propose, dopo la morte dell'autore, una propria revisione e nuova strumentazione del \"Boris\", pur intuendo che esso sfuggiva alle convenzioni, allora dominanti anche in Russia, del \"Grand-Op\u00e9ra.\" Fu nel 1925 che il governo sovietico acconsent\u00ec alla richiesta di ripristinare la versione originale di Musorgskij, e incaric\u00f2 Paul Lamm di curare un'edizione filologica dell\"'opera omnia\". Il \"Boris\" originale - nelle due versioni del 1869 e del 1872 - fu un'autentica rivelazione: quelle che in precedenza erano state considerate inesattezze o addirittura errori si rivelarono come geniali anticipazioni di conquiste molto recenti. Gi\u00e0 Debussy, che aveva analizzato il \"Boris\" nell'edizione revisionata da Rimskij-Korsakov, lo aveva intuito: gli elementi modali, ritmici e melodici dei materiali etnici russi si ripresentavano ora nella loro genuinit\u00e0, che Korsakov aveva addolcita e ovattata. Da allora la versione pi\u00f9 eseguita risulta quella di Lamm, ma anche quella di Korsakov figura ancora nel repertorio dei teatri lirici. Anche Dmitrij \u0160ostakovi\u010d ha realizzato una propria versione (1939-40) dell'opera, cos\u00ec pure per \"Chovan\u0161\u010dina\" (1959), l'altra grande opera lirica di Musorgskij, mai terminata. \nLa sua musica non fu sufficientemente apprezzata dalla critica ufficiale a lui contemporanea, ed alcuni eventi personali (in particolare la scomparsa della madre e della donna amata) lo fecero precipitare in uno stato depressivo e favorirono la tendenza all'alcolismo (contratto durante la vita militare e del quale non riusc\u00ec mai a liberarsi), provocandogli un grave collasso. Ricoverato presso l'ospedale militare Nikolaevskij di San Pietroburgo, gli furono riscontrate varie affezioni e insufficienze; grazie alle cure, le sue condizioni sembrarono migliorare rapidamente. Fu durante quel periodo di degenza che Repin, presentatogli da un comune amico, dipinse l'unico ritratto esistente del musicista. Ricevuto del denaro dal fratello, Musorgskij riusc\u00ec, corrompendo una guardia con 25 rubli, a farsi portare del vino. Ultima bottiglia che risulter\u00e0 fatale; alle cinque del mattino del 28 marzo 1881, a soli quarantadue anni, l'artista mor\u00ec. L'infermiera che lo assisteva, afferm\u00f2 che poco prima di morire, Musorgskij si lev\u00f2 improvvisamente gridando: \"Vse kon\u010deno. Ach ja nes\u010dastnyj!\" (\"\u00c8 finita! Ah, me miserabile!\")."}
{"id": "99616", "revid": "117125303", "url": "https://it.wikipedia.org/wiki?curid=99616", "title": "Pantholops hodgsonii", "text": "L'antilope tibetana (Pantholops hodgsonii Abel, 1826) \u00e8 un bovide di medie dimensioni, alto al garrese circa 1,2 metri.\n\u00c8 endemica dell'altopiano tibetano, che include le province cinesi della Regione Autonoma del Tibet, del Qinghai e dello Xinjiang, ma abita anche la vicina regione indiana del Ladakh e una volta anche il Nepal occidentale. L'antilope tibetana \u00e8 chiamata comunemente anche con il nome tibetano di chiru. Il mantello varia dal grigio al bruno-rossiccio, con le regioni inferiori bianche. I maschi hanno lunghe corna curvate all'indietro, che misurano circa 50\u00a0cm di lunghezza.\nA dispetto della sua classificazione all'interno della sottofamiglia degli Antilopinae, recenti analisi morfologiche e molecolari suggeriscono che il chiru sia pi\u00f9 strettamente imparentato con le capre e con la sottofamiglia dei Caprinae (Gentry 1992, Gatesy \"et al.\" 1992, Ginsberg \"et al.\" 1999).\nLe antilopi tibetane sono gregarie e a volte si riuniscono in gruppi di centinaia di esemplari. Le femmine migrano d'estate per circa 300\u00a0km per raggiungere i gruppi di allevamento, dove mettono solitamente alla luce un singolo piccolo, e raggiungono i maschi nelle aree invernali alla fine di autunno (Schaller 1998). I chiru vivono sulle alte steppe montane e nelle aree semidesertiche dell'altopiano tibetano, come Kekexili, dove si cibano di varie graminacee e di altre specie di erbe. La speranza media di vita \u00e8 di circa otto anni.\nLe antilopi tibetane sono classificate come minacciate dalla World Conservation Union e dall'United States Fish and Wildlife Service, in seguito al bracconaggio su scala commerciale per il loro folto sottopelo, alla competizione con le greggi domestiche locali e al numero crescente di miniere d'oro all'interno del loro areale. La lana di chiru, conosciuta come shahtoosh o shahtush in persiano, \u00e8 calda, soffice e fine. La lana pu\u00f2 essere ricavata solamente uccidendo l'animale. Il suo numero \u00e8 sceso di conseguenza da una stima di un milione di esemplari all'inizio del XX secolo ai 75.000 esemplari attuali. Il suo numero continua tuttora a calare sempre di pi\u00f9. La battaglia per fermare la caccia illegale alle antilopi \u00e8 stata illustrata da un film del 2004, \"Kekexili: la Pattuglia della Montagna\"\nMascotte delle Olimpiadi Estive del 2008.\nL'antilope tibetana \u00e8 una delle cinque mascotte ufficiali delle Olimpiadi Estive del 2008 di Pechino. Il nome della mascotte \u00e8 \u00abYingying\u00bb."}
{"id": "99618", "revid": "466539", "url": "https://it.wikipedia.org/wiki?curid=99618", "title": "Stein (Nesslau)", "text": "Stein (toponimo tedesco) \u00e8 una frazione di 369 abitanti del comune svizzero di Nesslau, nel Canton San Gallo (distretto del Toggenburgo).\nStoria.\nFino al 31 dicembre 2012 \u00e8 stato un comune autonomo, istituito nel 1833 per scorporo dal comune di Alt Sankt Johann, che si estendeva per 12,24\u00a0km\u00b2; il 1\u00ba gennaio 2013 \u00e8 stato accorpato all'altro comune soppresso di Nesslau-Krummenau per formare il nuovo comune di Nesslau."}
{"id": "99620", "revid": "1543377", "url": "https://it.wikipedia.org/wiki?curid=99620", "title": "Minas Tirith", "text": "Minas Tirith, in Sindarin: \"Torre di Guardia\", (anticamente chiamata \"Minas Anor\", \u201cTorre del Sole\u201d) \u00e8 una citt\u00e0 fortezza appartenente all'universo immaginario creato dallo scrittore britannico J. R. R. Tolkien, che appare soprattutto nel terzo volume del \"Signore degli Anelli\", \"Il ritorno del re\".\nAl termine della Terza era della Terra di Mezzo \u00e8 la capitale e la citt\u00e0 pi\u00f9 grande del regno di Gondor. La citt\u00e0 fronteggia la fortezza di Minas Morgul e la terra di Mordor, ritrovandosi cos\u00ec a ricoprire un ruolo fondamentale nella Guerra dell'Anello. La descrizione dell'assedio da parte delle forze di Sauron e la battaglia dei Campi del Pelennor, occupano la gran parte del \"Ritorno del re\" e del corrispettivo cinematografico girato da Peter Jackson. La citt\u00e0 di Minas Tirith, secondo un appunto dello stesso Tolkien, sorgeva pressappoco alla stessa latitudine di Firenze\u00bb\". Nell'ottobre 2015 la scoperta di una mappa della Terra di Mezzo, annotata di proprio pugno da Tolkien, ha portato a ipotizzare che la citt\u00e0 di Ravenna abbia costituito una fonte di ispirazione per la capitale di Gondor.\nAspetto.\nMinas Tirith \u00e8 costruita sulla \"Collina di guardia\", o \"Amon Tirith\" in sindarin, un fazzoletto di terra affiancato dal monte Mindolluin all'estremit\u00e0 orientale della catena montuosa degli Ered Nimrais. La cittadella \u00e8 tagliata da uno sperone roccioso a forma di chiglia di nave, che punta verso Est (in direzione di Mordor) e non divide il livello pi\u00f9 inferiore. Questo costone di roccia \u00e8 scavato da tunnel attraverso i quali si snoda la via principale della citt\u00e0.\nLa citt\u00e0 \u00e8 costruita su sette livelli, ognuno dei quali \u00e8 attorniato da una cerchia di mura. Per rendere la caduta della citt\u00e0 pi\u00f9 difficile, i cancelli di ogni cinta muraria non sono allineati: il Gran Cancello (quello delle mura inferiori) \u00e8 nel punto pi\u00f9 orientale della costruzione, quello del secondo livello \u00e8 spostato a Sud-Est, il successivo punta a Nord e cos\u00ec via fino alla cima. Il Muro pi\u00f9 esterno \u00e8 l'unico a non essere di colore bianco, bens\u00ec nero perch\u00e9 costruito con lo stesso materiale con cui venne eretto la torre di Orthanc.\nNegli schizzi di Tolkien il muro esterno viene chiamato Othram, ma il nome non \u00e8 mai citato nei libri. Secondo i calcoli della studiosa Karen Wynn Fonstraf, che ha provato a riprodurre la pianta della citt\u00e0, le mura di Minas Tirith supererebbero in totale una lunghezza di oltre quattromila piedi (1200 metri circa), e la loro costruzione avrebbe richiesto due milioni di tonnellate di pietra.\nL'interno della citt\u00e0.\nIl settimo livello della citt\u00e0, detto anche Cittadella, \u00e8 il cuore politico e militare di Minas Tirith, vi hanno infatti sede: la Casa dei Re, la torre di Ecthelion, o Torre Bianca, la residenza del Sovrintendente di Gondor, la grande sala delle feste, \"Merethrond\", e la Corte della Fontana dove \u00e8 piantato l'albero bianco di Gondor. Gli altri livelli non sono descritti approfonditamente da Tolkien, quindi si sa poco del loro contenuto. Nel sesto livello abita Ombromanto, hanno sede le Case di Guarigione e nella strada principale Pipino incontra Bergil, figlio di Beregond. I vari livelli sono di grandezza sufficiente per ospitare la strada principale, diversi vicoli e due file di edifici.\nDal quinto livello invece parte la strada che collega il colle su cui sorge la citt\u00e0 al monte Mondolluin; qui si trovano i mausolei dove sono sepolti i re e i loro sovrintendenti. L'accesso ai sepolcri \u00e8 proibito a chiunque, ad eccezione di cortei funebri, sovrintendenti e servitori addetti al mantenimento dei mausolei.\nLo stile architettonico della citt\u00e0 \u00e8 ispirato a modelli reali. Fonstrad cita i castelli medioevali europei successivi al periodo delle crociate, basandosi su schizzi creati da Tolkien e pubblicati nel 1944, mentre \"Wayne G.Hammond\" e \"Christina Scull\" sostengono come la sala del trono sia chiaramente basata sullo stile Romanico, in contrasto con Meduseld, il castello di Rohan, di ispirazione celtica.\nDimensioni.\nLa pavimentazione del settimo livello \u00e8 situata a settecento piedi (213 metri) sopra il livello del terreno e con l'aggiunta della Torre di Ecthelion, che misura cinquanta braccia (91 metri), si arriva a un'altezza complessiva di 1000 piedi (304 metri).\nNella prima edizione de \"Il Signore degli Anelli\", l'altezza della Torre Bianca era centocinquanta tese, ovvero novecento piedi (275 metri), mentre l'altezza totale della citt\u00e0 era gi\u00e0 stata descritta in mille piedi, lasciando cos\u00ec solo un centinaio di piedi (30 metri) per tutti e sette i livelli. Questo errore \u00e8 stato corretto nella seconda edizione del romanzo, pubblicato nel 1965. Il diametro della citt\u00e0 non \u00e8 specificato da Tolkien, ma Fonstad lo stima attorno ai 3100 piedi (945 metri) Questa dimensione, che \u00e8 notevole, d\u00e0 un carattere potente e imponente a Minas Tirith, come Tolkien spesso enfatizza nel suo racconto, affermando ad esempio che:\nL'esterno della citt\u00e0.\nAttorno alla citt\u00e0 sorgono i campi del Pelennor, una fertile pianura costellata di fattorie e campi. Queste terre sono racchiuse da una cinta muraria lunga dieci leghe, il \"Rammas Echor\", che disegna molto approssimativamente una semicirconferenza con il vertice nel Gran Cancello di Minas Tirith. Nella cinta muraria sono sistemate cinque aperture sorvegliate, distanti venti leghe l'una dall'altra; le due principali danno l'accesso a Osgiliath e al porto fluviale dell\"'Anduin\", \"Harlond\". All'arrivo di Gandalf e Pipino, essi scoprono che una parte della cinta , originariamente costruita su ordine del sovrintendente Denethor, in seguito alla caduta dell'Ithilien, \u00e8 crollata e ora gli uomini sono all'opera per ricostruirla. La posizione del porto sull'Anduin, nel Sud-Est, \u00e8 incerta e fonte di incomprensioni: Fonstrad sostiene sia parte integrante del muro, mentre Barbara Strachey lo ritiene esterno al \"Rammas Echor\", in quanto avrebbe altrimenti rappresentato un'enorme falla nel sistema difensivo di Gondor. Tuttavia un indice incompleto e non pubblicato de \"Il Signore degli Anelli\", sostiene che \"Harlond\" sia situato all'interno della cinta muraria.\nNomi.\nIl nome originale della citt\u00e0 \u00e8 \"Minas Anor,\" che significa \"Torre del Sole\" nella lingua Sindarin. Il nome faceva riferimento ad An\u00e1rion, fondatore della citt\u00e0, nello stesso modo in cui Minas Ithil prendeva il nome da suo fratello Isildur.\nDopo la caduta di Minas Ithil nelle mani del Re stregone di Angmar, le due citt\u00e0 sono state rinominate, Minas Ithil divenne Minas Morgul e Minas Anor divenne \"Minas Tirith,\" cio\u00e8 la \"Torre di Guardia\". Gli elementi che compongono il nome, \"Minas\" (\"torre\") e \"Tirith\" (\"guardia\"), derivano dalle parole mini (\"ergersi solitario\", \"sporgersi\") e tir (\"osservare\", \"guardare\"). Minas Tirith \u00e8 designata in molti modi ne \"Il Signore degli Anelli\": la citt\u00e0 di guardia, la citt\u00e0 di Gondor, la citt\u00e0 dei Re o semplicemente la citt\u00e0. I Rohirrim la chiamano nella loro lingua \"Mundburg,\" che significa \"Forte Bocca\" (mund = \"bocca\" e burg = \"forte\") e i Dr\u00faedain gli danno il nome di \"Citt\u00e0 di pietra\".\nLe versioni precedenti del nome.\nLa seconda versione del capitolo \"Il Consiglio di Elrond\", scritta intorno all'agosto 1940, vede Tolkien indeciso nel trovare un nome definitivo alla citt\u00e0 d'origine di Boromir, precedentemente noto solo come un nativo del paese di \"Ond\" (la futura Gondor). Al margine di un foglio di questo capitolo scrisse diversi nomi: \"Minas-tir\", \"Minas-ond\" e \"Minas-berel\", ovviamente alla fine prevalse Minas tir. Tuttavia questo nome era gi\u00e0 stato usato per nominare un altro luogo: nel Quenta Silmarillion, scritto nella seconda met\u00e0 del 1930, compariva la torre Minas Tirith sull'isola di Tol Sirion; questo nome \u00e8 rimasto anche nella versione conclusiva del Quenta Silmarillion, pubblicata come Silmarillion dopo la morte di Tolkien.\nStoria della citt\u00e0.\nNell'anno 3319 della Seconda Era, un'alluvione nel continente di N\u00famenor costrinse alcuni uomini ad abbandonare la loro patria, una piccola parte di loro era guidata da Elendil, un discendente di Elros. Elendil e il suo popolo arrivarono a Lindon e mentre viaggiavano per raggiungere la foce del fiume Anduin, Elendil ebbe due figli Isildur e An\u00e1rion. Giunti al fiume si fermarono alla citt\u00e0 portuale di Pelargir, la principale sede dei N\u00famen\u00f3reani nella regione. I figli di Elendil risalirono l'Anduin e assieme fondarono il regno di Gondor, erigendo due fortezze: \"Anarion\" cre\u00f2 la \"Torre della Luna\", \"Minas Ithil\", al confine con Mordor, a est, mentre Isildur fond\u00f2 la \"Torre del Sole\", \"Minas Anor\", a ovest per difendere il regno dagli attacchi provenienti dagli Ered Nimrais. Nel mezzo, sul fiume Anduin, fondarono la loro capitale condivisa, Osgiliath, e in ognuna di queste tre citt\u00e0 venne custodito un \"palant\u00edr\".\nDopo la guerra dell'Ultima Alleanza tra gli elfi e gli uomini, che cost\u00f2 la vita ad An\u00e1rion, Isildur piant\u00f2 un albero bianco a Minas Anor, in memoria del fratello. Il Re di Gondor Ostoher, nell'anno 420 della Terza Era, ricostru\u00ec la citt\u00e0 che divenne la residenza estiva dei re. Dopo la \"Grande Peste\" del 1636 TE, la capitale di Gondor, \"Osgiliath\", perse gran parte della sua popolazione ed in parte venne abbandonata; quattro anni pi\u00f9 tardi, il re \"Tarondor\" trasfer\u00ec la capitale a Minas Anor permanentemente. Nel 1900 TE, re Calimehtar fece costruire la Torre Bianca.Nel 2002 TE la citt\u00e0 gemella di Minas Tirith, Minas Ithil, venne presa dai Nazg\u00fbl, in seguito a due anni d'assedio, e venne ribattezzata Minas Morgul \"Torre della Stregoneria\";. Minas Anor venne ribattezzata Minas Tirith, (Torre di Guardia). Poco dopo, nel 2050 TE, la stirpe dei re si spense e i Sovrintendenti di Gondor ressero il governo del regno.\nNel 2698 TE, il XVII sovrintendente, Ecthelion I, restaur\u00f2 la Torre Bianca di Minas Tirith, che da quel momento prese il nome di \"Torre di Ecthelion\" in suo onore.\nDurante la Guerra dell'Anello (3019 TE), i Gondoriani non furono in grado di impedire alle truppe di Mordor di dare l'assedio a Minas Tirith: il Rammas Echor, che non potevano tenere, cadde e il Pelennor fu invaso il 13 marzo, e il giorno dopo gli orchi iniziarono l'assedio alla citt\u00e0 lanciandovi contro pietre, proiettili esplosivi e le teste delle loro vittime. I difensori e le fortificazioni ressero per un giorno intero, ma all'alba del 15 marzo il Gran Cancello cadde e le orde nemiche comandate dal Re stregone di Angmar entrarono in citt\u00e0. Gandalf si oppose al \"Re stregone\", ma mentre stava per iniziare lo scontro tra i due i rinforzi di Rohan arrivarono da Ovest, obbligando il \"Re stregone\" e le sue armate a ritirarsi dall'assedio per potersi difendere dall'attacco laterale che i Rohirrim stavano per sferrare. Alcuni sostengono una similitudine tra questo assedio e quelli di Costantinopoli del 1453 e di Vienna del 1683. La vittoria da parte delle forze di Rohan avviene solo dopo la morte di Denethor II, causata dalla sua follia che lo porta a immolarsi su una pira nella casa dei Sovrintendenti, per poi gettarsi dalla sporgenza della cittadella.\nDopo la caduta di Sauron, il crollo di Barad-d\u00fbr e la distruzione dell'Anello nel monte Fato, Minas Tirith ebbe una prosperosa rinascita per mano di re Elessar. Il Gran Cancello venne riforgiato in Mithril da Gimli e altri nani di Erebor, Gli elfi della Foresta Verde ripiantarono altri alberi per abbellire la citt\u00e0 e l'albero bianco rifior\u00ec. Gli elfi si stanziarono nell'Ithilien che torn\u00f2 ad essere verde e fertile. Re Elessar mor\u00ec nell'anno 120 della Quarta Era.\nAdattamenti in altri media.\nMinas Tirith appare nella serie di film di Peter Jackson (2001-2003), in particolare ne \"Il ritorno del re\" (2003). Weta Workshop ha costruito un grande modello di tutta la citt\u00e0, completa di tutti i dettagli, mentre Weta Digital ha sviluppato un modello virtuale della citt\u00e0 e dei suoi dintorni (Pelennor e Mindolluin). Il making-of del film, incluso nel DVD della versione estesa, indica che i creatori si sono ispirati all'abbazia di Mont Saint-Michel nella costruzione di Minas Tirith, a Siena e a St Michael's Mount nel Regno-Unito (Inghilterra) Il critico Roger Ebert ha definito la citt\u00e0 di Minas Tirith dei film un \"successo spettacolare\" nella sua critica del \"Ritorno del Re\".\nNel loro saggio \"\"Urban Legend: Architecture in The Lord of the Rings\" \"Steven Woodward\" e \"Kostis Kourelis\" confrontano la \"Minas Tirith\" offerta dai film di Peter Jackson e La torre di Babele di Pieter Brueghel il Vecchio, e affermano che la citt\u00e0 dei film rievoca la maestosit\u00e0 della Basilica di San Lorenzo a Firenze o il Duomo di Siena. Vedono Minas Tirith anche come una miscela di elementi medievali e rinascimentali che richiamano l'eclettismo della fine del XIX secolo. Il libro \"Le Seigneur des Anneaux : Armes et Guerres\"\", che combina le informazioni tratte dai film pi\u00f9 quelle dei libri, introduce una distinzione tra il sud della citt\u00e0, privo di luce solare e quindi poco attraente, e il nord, che \u00e8 la parte della citt\u00e0 pi\u00f9 ricca. Esso valuta anche l'altezza delle citt\u00e0, 300 metri nella parte superiore della torre di Ecthelion, ma \"quasi 400\" nella parte superiore dello sperone roccioso che divide la citt\u00e0, e sostiene che lo sperone ha un chilometro di diametro. Inoltre, da una descrizione dettagliata delle presunte difese della citt\u00e0, le prime quattro mura hanno pi\u00f9 di un centinaio di catapulte. Inoltre, secondo alcuni studiosi, i sette livelli su cui \u00e8 costruita Minas Tirith pongono la citt\u00e0 a confronto con l'utopica Citt\u00e0 del Sole del romanzo di Tommaso Campanella (1602), i sette colli di Roma, con \"A Voyage to Arcturus\" di David Lindsay e con una ziggurat babilonese.\nMinas Tirith ha ispirato, ed \u00e8 stata disegnata da molti illustratori, tra cui Ted Nasmith e John Howe."}
{"id": "99622", "revid": "1833487", "url": "https://it.wikipedia.org/wiki?curid=99622", "title": "Acquaviva (San Marino)", "text": "Acquaviva (\"Aquaviva\" in romagnolo nella variante sammarinese) \u00e8 un \"castello\" della Repubblica di San Marino di abitanti ed un'estensione di .\nGeografia fisica.\nIl territorio di Acquaviva si estende tra la valle del Rio San Marino e il Fosso del Re, dove alla confluenza nel rio si trova Gualdicciolo. Il punto pi\u00f9 elevato del castello \u00e8 a 414 metri d'altezza. \nConfina con i castelli di Borgo Maggiore e Citt\u00e0 di San Marino e con i comuni italiani di San Leo (IT-RN) e Verucchio (IT-RN).\nStoria.\nLa leggenda vuole che la grotta della rupe della Baldesserona sia stato il primo rifugio di San Marino e San Leo.\nDeve il suo nome ad un'importante sorgente ai piedi del Monte Cerreto e su questo colle sorgeva anticamente la corte di Stirvano dove fu redatto nell'885 il \"Placito Feretrano\", il pi\u00f9 antico documento della repubblica di San marino. Il 19 dicembre 1243 Guido di Cerreto, figlio di Guidone Lambertizio, vendette ai sammarinesi ogni privilegio di riscuotere tributi, per il passaggio nelle corti dei castelli di Cerreto, di Ventoso e dello stesso territorio appartenente al castello e alla curia di San Marino.\nEconomia.\nA valle di Acquaviva, presso il confine con l'Italia sorge la curazia (frazione) di Gualdicciolo sul Rio San Marino dove vengono prodotti i liquori di maggior parte della produzione nazionale sammarinese nel \"Liquorificio Cesarini\", aperto nel 1968.\nSport.\nNel suo territorio \u00e8 presente una delle piste da moto-cross pi\u00f9 rinomate al mondo, la Pista della Baldasserona.\nLa squadra di calcio del castello \u00e8 la Virtus, vincitrice di un Trofeo Federale nel 1988.\nAmministrazione.\nLa casa di Castello si trova in Piazza Castello Montecerreto, 1.\nAlle elezioni del 29 novembre 2020 \u00e8 stato eletto come Capitano di Castello Enzo Semprini dell'unica lista civica \"Noi per Acquaviva\" con tutti e sei i seggi della Giunta di Castello ."}
{"id": "99623", "revid": "110157", "url": "https://it.wikipedia.org/wiki?curid=99623", "title": "Urn\u00e4sch", "text": "Urn\u00e4sch (toponimo tedesco) \u00e8 un comune svizzero di 2\u00a0271 abitanti del Canton Appenzello Esterno.\nGeografia fisica.\nIl passo Schw\u00e4galp collega Urn\u00e4sch a Nesslau (Canton San Gallo).\nStoria.\nDal suo territorio nel 1722 fu scorporata la localit\u00e0 di Sch\u00f6nengrund, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nUrn\u00e4sch \u00e8 servito dall'omonima stazione e da quella di Z\u00fcrchersm\u00fchle sulla ferrovia Gossau-Appenzello (linea S23 della rete celere di San Gallo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "99624", "revid": "1904508", "url": "https://it.wikipedia.org/wiki?curid=99624", "title": "Chiesanuova (San Marino)", "text": "Chiesanuova (\"Cisan\u00f2va\" in romagnolo nella variante sammarinese) \u00e8 un castello della Repubblica di San Marino di abitanti ed un'estensione di .\nEtimologia.\nL'attuale nome di Chiesanuova risale al XVI secolo quando venne ricostruita la chiesa di \"San Giovanni Battista in Curte\", oggi non pi\u00f9 presente.\nGeografia fisica.\nIl castello di Chiesanuova \u00e8 compreso quasi tutto nella parte sinistra dell'alta valle del Rio San Marino ed \u00e8 l'unico castello al da l\u00e0 del Rio. Il punto pi\u00f9 elevato \u00e8 Lo Zoro di 511 metri d'altezza. \nConfina con i castelli di Citt\u00e0 di San Marino e Fiorentino e con i comuni italiani di Sassofeltrio (IT-RN), con l'exclave di Pieve Corena del comune di Verucchio (IT-RN) e San Leo (IT-RN).\nStoria.\nOriginariamente nel suo territorio sorgeva il castello di Busignano. Il 10 febbraio 1320 gli abitanti scelsero volontariamente di unirsi alla repubblica di San Marino. La piazza odierna \u00e8 stata concepita da Tonino Guerra e completata nel 2011. A Chiesanuova ha sede il Cinema Pennarossa, pregevole esempio d'architettura funzionalista.\nAmministrazione.\nLa casa di Castello si trova in Piazza Salvatore Conti, 7.\nAlle elezioni del 29 novembre 2020 \u00e8 stato eletto come Capitano di Castello Marino Rosti della lista civica \"Chiesanuova Avanti\", i seggi della Giunta di Castello sono stati ripartiti: quattro alla lista civica \"Chiesanuova Avanti\", due a \"Viviamo Chiesanuova\".\nSport.\nNel castello ha sede il club calcistico della S.S. Pennarossa che conta la partecipazione ai preliminari di Coppa UEFA nel 2004-2005.\nInoltre nel Campo sportivo di Chiesanuova gioca le sue partite il Rugby Club San Marino che ha sede a Domagnano.\nIl Progetto San Marino-Sarajevo.\nIl 19 giugno 2002 l'artista bosniaca \u0160ejla Kameri\u0107 in accordo con le autorit\u00e0 dei due paesi ha chiuso il confine tra Italia e San Marino per stigmatizzare l'isolamento della Bosnia ed Erzegovina e di Sarajevo anche dopo la fine della Guerra di Bosnia e dell'assedio della citt\u00e0. \u00c8 stato il primo confine internazionale chiuso per motivi artisticiIl 14 luglio 2010 la Giunta di Castello, su iniziativa del Capitano di Castello Franco Santi e dell'ambasciatore sammarinese in Bosnia ed Erzegovina Michele Chiaruzzi, ha collocato una lapide monumentale a memoria del massacro di Srebrenica (Bosnia ed Erzegovina). Si tratta di uno tra i primi monumenti pubblici d'Europa dedicato a quegli eventi."}
{"id": "99625", "revid": "1904508", "url": "https://it.wikipedia.org/wiki?curid=99625", "title": "Domagnano", "text": "Domagnano (\"Munt Dmagn\u00ean\" in romagnolo nella variante sammarinese) \u00e8 un \"castello\" della Repubblica di San Marino di abitanti ed un'estensione di .\nGeografia fisica.\nComprende il territorio compreso tra il crinale dell'Ausa, de Il Rio, tributario dell'Ausa stesso e quello del Fiumicello, tributario del Marano fino a Torraccia. Il punto pi\u00f9 elevato del territorio nei pressi del centro abitato di Domagnano a 357 metri d'altezza.\nConfina con i castelli di Faetano, Borgo Maggiore e Serravalle e con il comune italiano di Coriano, in provincia di Rimini. Le sue coordinate sono 43\u00b0 56' 52\" N, 12\u00b0 28' 8\" E.\nEtimologia.\nIl nome Domagnano deriva forse dal nome latino \"Domenianus\" che significa fondo patronale oppure da \"Omagnano\", che ricorda i \"magnani\", che erano coloro che lavoravano i metalli.\nStoria.\nAbitato fin dall'epoca romana, il cui nome era \"Domenianus\". Sul suo territorio sorgeva la fortezza dei Malatesta di \"Monte Lupo\", nel 1463 fu occupato dai sammarinesi. Nel 1892-1893 in localit\u00e0 Paderna vi fu trovato il Tesoro di Domagnano, in gran parte conservato al British Museum di Londra (Regno Unito).\nSport.\nLa locale squadra di calcio, il Football Club Domagnano, \u00e8 la pi\u00f9 titolata di San Marino: ha vinto 4 campionati sammarinesi, 8 Coppe Titano e 3 coppe federali. Vanta anche alcune partecipazioni alla Coppa UEFA.\nNel castello ha anche sede il Rugby Club San Marino che per\u00f2 si allena e gioca le sue partite a Chiesanuova.\nInfrastrutture e trasporti.\nFerrovie.\nDal 1932 al 1944 ha operato la Ferrovia Rimini-San Marino, a scartamento ridotto, completamente finanziata dall'Italia fascista di Benito Mussolini, in seguito alla stipula di una convenzione (1927) di esercizio fra i due stati. Fu distrutta il 26 giugno 1944 dai bombardamenti della Desert Air Force durante la Seconda guerra mondiale e smantellata fra il 1958 e il 1960.\nAmministrazione.\nLa casa di Castello si trova in Piazza Filippo da Sterpeto, 3/A.\nAlle elezioni del 29 novembre 2020 \u00e8 stato eletto come Capitano di Castello Marcello Andreani dell'unica lista civica \"Domagnano al Centro\" con tutti e otto i seggi della Giunta di Castello."}
{"id": "99626", "revid": "1904508", "url": "https://it.wikipedia.org/wiki?curid=99626", "title": "Faetano", "text": "Faetano (\"Fait\u00e9n\" in romagnolo nella variante sammarinese) \u00e8 un \"castello\" della Repubblica di San Marino di abitanti ed un'estensione di .\nOrigini del nome.\nIl toponimo deriva dal faggio (\"fagus\"), che \u00e8 anche presente anche nello stemma del castello.\nGeografia fisica.\nComprende tutta la valle del Marano fino al Lago di Faetano, al Monte Pulito, al Rio di C\u00e0 Chiavello e fino a Lodola. Il punto pi\u00f9 elevato \u00e8 Montelupo a 258 metri d'altezza. \nConfina con i castelli di Montegiardino, Fiorentino, Borgo Maggiore e Domagnano e con i comuni italiani di Coriano, Montescudo e Sassofeltrio, in Provincia di Rimini.\nStoria.\nNel XIII secolo faceva parte del comune di Rimini, nel 1371 risultava parte dei domini dei Malatesta di Rimini per conto dello Stato della Chiesa, entr\u00f2 spontaneamente a far parte della Repubblica di San Marino nel 1463.\nMonumenti e luoghi d'interesse.\nLa chiesa di San Paolo apostolo consacrata nel 1917, la Casa del Castello con una torretta campanaria in pietra che contiene l'orologio pi\u00f9 antico della repubblica proveniente dalla Parva Domus di Citt\u00e0 di San Marino.\nSport.\nIl club calcistico del castello \u00e8 la Scuola Calcio Faetano.\nAmministrazione.\nLa Casa di Castello si trova in piazza del Massaro, 5.\nAlle elezioni del 29 novembre 2020 \u00e8 stato eletto come Capitano di Castello Giorgio Moroni dell'unica lista civica \"Faetano Viva\" con tutti e sei i seggi della Giunta di Castello."}
{"id": "99627", "revid": "1904508", "url": "https://it.wikipedia.org/wiki?curid=99627", "title": "Fiorentino (San Marino)", "text": "Fiorentino (\"Fiurent\u00eain\" in romagnolo nella variante sammarinese; \"Fiorent\u00ecn\" in Gallo-piceno) \u00e8 un \"castello\" della Repubblica di San Marino di abitanti ed un'estensione di .\nEtimologia.\nIl toponimo deriva da \"florente\", in riferimento all'ambiente selvaggio che era presente nel territorio.\nGeografia fisica.\nConfina con i castelli di Chiesanuova, Citt\u00e0 di San Marino, Borgo Maggiore, Faetano e Montegiardino e con i comuni italiani di Monte Grimano Terme (PU) e Sassofeltrio (RN).\nStoria.\nFiorentino compare per la prima volta nell'anno 1069, fra i numerosi beni donati dal riminese Pietro di Bennone a san Pier Damiani, e per lui all'appena fondato monastero di San Gregorio in Conca. Fra XIII e XV secolo ne furono signori i conti di Carpegna, i quali lo detenevano in enfiteusi da quel monastero. Per i Carpegna il castello di Fiorentino fu talmente importante che un ramo della famiglia prese da esso il nome. Il dominio rest\u00f2 a questo lignaggio fino al 1440, poi pass\u00f2 ai Malatesta di Rimini, che per\u00f2 lo tennero per breve tempo. Gi\u00e0 nel 1463, venne conquistato da Federico da Montefeltro e dai sammarinesi, ai quali Pio II riconobbe il possesso insieme con le corti e castelli di Serravalle, Montegiardino e Faetano con una bolla datata al 27 giugno di quell'anno. Le strutture propriamente militari furono smantellate e San Marino decastell\u00f2 Fiorentino, che fu classificato come una villa. Riscattata nel 1534 la propriet\u00e0 eminente dei terreni dall'abbazia di Scolca erede di San Gregorio in Conca, si form\u00f2 lentamente la circoscrizione, che \u00e8 ormai definitiva nella catastazione del 1734, quando la superficie complessiva era di 676 ettari. Oggi il territorio \u00e8 fortemente urbanizzato, con banche, supermercati, negozi, la casa di Castello, il centro sociale. \nNel corso del XX secolo, per l'economia del Castello fu particolarmente importante il cementificio, dismesso nel 1985.\nIl 16 aprile 1913 l'aviatore triestino Gianni Widmer effettu\u00f2 il primo volo sul cielo di San Marino. Con il suo Bl\u00e9riot XI da 50 cavalli tocc\u00f2 quota 1.600 metri prima di atterrare sul pianoro del Monte Carlo (m. 508), dopo undici minuti di volo. A ricordare l'impresa di Widmer, insignito da San Marino della medaglia d'oro di prima classe al merito civile, un cippo eretto sul pianoro dove avvenne l'atterraggio. Il monumento fu realizzato dallo scultore Carlo Reffi, mentre l'epigrafe \u00e8 di Pietro Franciosi; fu, in ordine di tempo, il secondo cippo innalzato nel mondo ad un aviatore (il primo fu scoperto sempre nel 1913 a Parigi, in onore di Alberto Santos Dumont).\nAmministrazione.\nLa casa di Castello si trova in Via la Rena, 30.\nAlle elezioni del 29 novembre 2020 \u00e8 stato eletto come Capitano di Castello Claudio Mancini della lista civica \"Fiorentino Viva\", i seggi della Giunta di Castello sono stati ripartiti: cinque alla lista civica \"Fiorentino Viva\", tre a \"Fiorentino da Vivere\"; tra le due liste c'\u00e8 stato uno scarto di soli sei voti.\nCampo Federico Crescentini.\nNel castello ha sede il campo sportivo Federico Crescentini, il secondo impianto per capienza della Repubblica di San Marino, sede di incontri del campionato di calcio sammarinese.\nSport.\nCalcio.\nIl castello vanta due club calcistici: S.P. Tre Fiori e F.C. Fiorentino."}
{"id": "99628", "revid": "1494851", "url": "https://it.wikipedia.org/wiki?curid=99628", "title": "Montegiardino", "text": "Montegiardino (\"Munt Giard\u00eain\" in romagnolo nella variante sammarinese) \u00e8 un \"castello\" della Repubblica di San Marino di abitanti ed un'estensione di , il meno popoloso ed il meno esteso della Repubblica.\nEtimologia.\nIl toponimo fa riferimento al verde del suo territorio, di tipo collinare e montuoso che \u00e8 ripreso anche nello stemma.\nGeografia fisica.\nConfina con i castelli di Fiorentino e Faetano e con i comuni italiani di Sassofeltrio, in provincia di Rimini, e Monte Grimano Terme, in provincia di Pesaro e Urbino.\nStoria.\nLe origini di Montegiardino risalgono ai Longobardi, gi\u00e0 parte dei domini dei Malatesta, nel 1463 entr\u00f2 a far parte della Repubblica di San Marino. Vi ha sede il Dipartimento di Economia e Tecnologia dell'Universit\u00e0 di San Marino.\nAmministrazione.\nLa casa di Castello si trova sulla Salita al Castello, 4.\nAlle elezioni del 29 novembre 2020 \u00e8 stato eletto come Capitano di Castello Giacomo Rinaldi dell'unica lista civica \"Insieme per Montegiardino\" con tutti e sei i seggi della Giunta di Castello .\nSport.\nIl club calcistico del castello \u00e8 la S.P. La Fiorita."}
{"id": "99630", "revid": "1386670", "url": "https://it.wikipedia.org/wiki?curid=99630", "title": "Minas Anor", "text": ""}
{"id": "99631", "revid": "599013", "url": "https://it.wikipedia.org/wiki?curid=99631", "title": "Minas Tirith (disambigua)", "text": ""}
{"id": "99632", "revid": "1456895", "url": "https://it.wikipedia.org/wiki?curid=99632", "title": "Maria Anna Mozart", "text": "Figlia di Leopold Mozart e di Anna Maria Pertl, era la sorella maggiore di Wolfgang Amadeus Mozart. In famiglia la chiamavano Nannerl e con questo vezzeggiativo \u00e8 passata alla storia.\nBiografia.\nCome suo fratello, Maria Anna Mozart rivel\u00f2 un precoce talento musicale: da bambina si esibiva al suo fianco, al clavicembalo durante le \"tourn\u00e9e\" organizzate dal padre. Avendo riscontrato le straordinarie qualit\u00e0 dei suoi figli, infatti, Leopold Mozart li port\u00f2 fin da piccoli a suonare in molte citt\u00e0 europee, tra le quali Vienna e Parigi.\nDurante questi viaggi, sia lei che il fratello si ammalarono gravemente a pi\u00f9 riprese, anche di patologie potenzialmente mortali come il vaiolo e il tifo. Fu lei quella che corse il maggior pericolo: nel 1764 all'Aia, nei Paesi Bassi, si ammal\u00f2 di bronchite e le sue condizioni divennero in poco tempo cos\u00ec gravi che le fu somministrata l'estrema unzione. Guar\u00ec grazie all'interessamento della Principessa di Nassau-Weilburg, sorella di Guglielmo V di Orange-Nassau, che le mand\u00f2 il medico di corte. Era di fibra forte: sopravvisse anche alla tisi, che contrasse alcuni anni dopo.\nLa sorella di Mozart divenne un'eccellente pianista e un'insegnante di musica molto apprezzata. Il fratello aveva un'alta opinione del suo talento e della sua competenza, e le sottoponeva d'abitudine le proprie partiture per averne un parere; compose inoltre alcuni pezzi per pianoforte a quattro mani, e per due pianoforti, espressamente per suonarli in coppia con lei. \u00c8 questo il caso, ad esempio, del Concerto per due pianoforti e orchestra KV 365. Wolfgang Amadeus le fece anche omaggio di un brano musicale, nel giorno del suo onomastico del 1776: il Divertimento in Re Maggiore per Oboe, Corni ed Archi KV 251, \"Nannerl Septett\". E non solo: la incoraggi\u00f2 a comporre musica, attivit\u00e0 nella quale evidentemente la donna aveva provato a cimentarsi. In una lettera dall'Italia del 7 luglio 1770, il fratello le scrisse:\n\"Sono stupefatto! Non sapevo fossi in grado di comporre in modo cos\u00ec grazioso. In una parola, il tuo Lied \u00e8 bello. Ti prego, cerca di fare pi\u00f9 spesso queste cose.\"\nMolto probabilmente per\u00f2 ella non segu\u00ec il consiglio del fratello, e, se pure lo segu\u00ec, della sua musica non \u00e8 rimasta traccia. Nessuna sua composizione \u00e8 stata conservata ed anche quel misterioso Lied \u00e8 andato perduto.\nMaria Anna Mozart spos\u00f2 nel 1784 il Barone Johann Baptist von Berchtold zu Sonnenburg e si trasfer\u00ec con lui a Sankt Gilgen, un villaggio a 6 ore di carrozza da Salisburgo. Ebbe un figlio maschio, Leopoldl (\"piccolo Leopold\"), e due femmine, Jeanette e Marie Babette. Dovette rallentare le attivit\u00e0 musicali e divenne una madre di famiglia, occupandosi dei propri figli e anche di quelli del marito, nati da ben due precedenti matrimoni.\nCon tutta probabilit\u00e0, ella era d'accordo con suo padre nel giudicare Constanze Weber, la donna che il fratello scelse di sposare, inadatta a lui e comunque di estrazione sociale troppo bassa, e questo contribu\u00ec a raffreddare i suoi rapporti con lui. Col passare degli anni, infatti, i loro contatti si diradarono gradualmente, fino a interrompersi del tutto dopo la morte del padre (1787), quando ebbero insanabili dissapori ereditari. In seguito alla prematura scomparsa di Wolfgang Amadeus (1791), per\u00f2, la sorella diede un contributo di notevole importanza alla promozione della sua figura di musicista, collaborando con i suoi biografi, autenticando le sue composizioni e incentivandone la pubblicazione.\nRimasta vedova nel 1801, torn\u00f2 a Salisburgo e riprese alacremente l'insegnamento del pianoforte. Mor\u00ec quasi ottantenne e negli ultimi anni della sua vita ebbe la consolazione di instaurare un rapporto affettuoso, materno, con suo nipote Franz Xaver Wolfgang Mozart, uno dei due figli di Wolfgang Amadeus. \u00c8 sepolta nell'Abbazia di San Pietro di Salisburgo, accanto a Johann Michael Haydn, il fratello di Franz Joseph Haydn, a sua volta musicista e compositore."}
{"id": "99633", "revid": "1968485", "url": "https://it.wikipedia.org/wiki?curid=99633", "title": "Wildhaus", "text": "Wildhaus (toponimo tedesco) \u00e8 una frazione di 1\u00a0205 abitanti del comune svizzero di Wildhaus-Alt Sankt Johann, nel Canton San Gallo (distretto del Toggenburgo). \u00c8 la citt\u00e0 natale del riformatore Huldreich Zwingli.\nStoria.\nFino al 31 dicembre 2009 \u00e8 stato un comune autonomo che si estendeva per 34,43\u00a0km\u00b2; il 1\u00ba gennaio 2010 \u00e8 stato accorpato all'altro comune soppresso di Alt Sankt Johann per formare il nuovo comune di Wildhaus-Alt Sankt Johann.\nSport.\nStazione sciistica, ha ospitato tra l'altro i Campionati svizzeri di sci alpino 1963, i Campionati del mondo di winter triathlon del 2004, i Campionati europei di winter triathlon del 2004 e i Campionati svizzeri di biathlon 2005."}
{"id": "99635", "revid": "77358", "url": "https://it.wikipedia.org/wiki?curid=99635", "title": "Giuseppe Sarto", "text": ""}
{"id": "99637", "revid": "5", "url": "https://it.wikipedia.org/wiki?curid=99637", "title": "Giacomo della Chiesa", "text": ""}
{"id": "99638", "revid": "5", "url": "https://it.wikipedia.org/wiki?curid=99638", "title": "Achille Ratti", "text": ""}
{"id": "99643", "revid": "287204", "url": "https://it.wikipedia.org/wiki?curid=99643", "title": "Perossisoma", "text": "Il perossisoma \u00e8 un organello (conosciuto anche con il termine di microcorpo) separato dal citoplasma da una membrana e ubiquitario negli eucarioti. I perossisomi sono organelli con attivit\u00e0 ossidasica. Spesso, l'ossigeno molecolare serve come co-substrato dal quale viene in seguito prodotto il perossido di idrogeno (H2O2). Il nome del perossisoma deriva infatti dalla produzione di quest'ultimo e dalla sua attivit\u00e0 di \"scavenging\". Questi organelli svolgono un ruolo fondamentale nel metabolismo dei lipidi e nella conversione di specie reattive dell'ossigeno. I perossisomi sono coinvolti nel catabolismo di acidi grassi a catena lunga, acidi grassi a catena ramificata, prodotti intermedi di acidi biliari (in cellule epatiche), D-amminoacidi, e poliammine. Una delle funzioni pi\u00f9 conosciute nei perossisomi \u00e8 la riduzione di specie reattive dell'ossigeno, in particolare perossido di idrogeno. Sono inoltre coinvolti nella biosintesi di plasmalogeni, es., eterofosfolipidi, essenziali per il corretto funzionamento di cervello e polmoni nei mammiferi. Contengono circa il 10% dell'attivit\u00e0 totale di due enzimi (Glucosio-6-fosfato deidrogenasi e 6-fosfogluconato deidrogenasi) presenti nella via dei pentoso fosfati, fondamentale per il metabolismo energetico. Il coinvolgimento dei perossisomi nella sintesi di isoprenoidi e colesterolo negli animali, \u00e8 tuttora oggetto di dibattito.\nAltre funzioni perossisomiche note includono il ciclo del gliossilato nei semi in germinazione (\"gliossisomi\"), la fotorespirazione nelle foglie, la glicolisi nei tripanosomi (\"glicosomi\") e l'ossidazione e l'assimilazione di metanolo e/o ammine in alcuni lieviti.\nStoria.\nI perossisomi furono descritti per la prima volta da uno studente di dottorato svedese, J. Rhodin nel 1954. Furono identificati come organelli dal citologo e biochimico belga Christian de Duve nel 1967. De Duve e colleghi, indagarono il contenuto dei perossisomi, individuando al loro interno, diverse ossidasi coinvolte nella produzione di perossido di idrogeno (H2O2) e catalasi coinvolte nella decomposizione di H2O2 in ossigeno e acqua. Visto il loro ruolo nel metabolismo dei perossidi, De Duve li ha chiamati \"peroxisomes\", sostituendo il termine morfologico \"microbodies\" precedentemente utilizzato. Successivamente la luciferasi di lucciola, sintetizzata e immagazzinata nelle cellule dell'organo lanterna della lucciola, \u00e8 stata identificata anche nei perossisomi. Questo ha poi consentito la scoperta del segnale di targeting di importazione nei i perossisomi, che in seguito ha contribuito ad importanti progressi nel campo della biogenesi del perossisoma.\nStruttura.\nI perossisomi sono piccoli (0,1-1 \u00b5m di diametro) compartimenti subcellulari (organelli) con una matrice granulare fine, circondati da una biomembrana singola e presenti nel citoplasma cellulare. La compartimentazione crea un ambiente favorevole a promuovere varie reazioni metaboliche all'interno dei perossisomi, le quali sono necessarie per sostenere le funzioni cellulari e la vitalit\u00e0 dell'organismo.\nNumero, dimensione e composizione proteica dei perossisomi sono variabili e dipendono dal tipo di cellula in cui sono presenti e dalle relative condizioni ambientali. Ad esempio, nel lievito che si utilizza per la lievitazione del pane (S. cerevisiae), \u00e8 stato osservato che, con un buon apporto di glucosio, erano presenti solo pochi perossisomi che presentavano dimensioni ridotte. Al contrario, quando i lieviti venivano forniti con acidi grassi a catena lunga come unica fonte di carbonio, si potevano formare fino a 20-25 perossisomi di grandi dimensioni.\nFunzioni metaboliche.\nUna delle principali funzioni del perossisoma \u00e8 la riduzione degli acidi grassi a catena molto lunga attraverso la beta ossidazione. Nelle cellule animali, gli acidi grassi a catena lunga vengono convertiti in acidi grassi a catena media, che vengono successivamente trasferiti nei mitocondri, dove infine vengono scomposti in anidride carbonica e acqua. Nei lieviti e nelle cellule vegetali, questo processo avviene esclusivamente nei perossisomi.\nAnche le prime reazioni nella formazione del plasmalogeno nelle cellule animali si verificano nei perossisomi. Il plasmalogeno \u00e8 il fosfolipide pi\u00f9 abbondante nella mielina. La carenza di plasmalogeni provoca gravi anomalie nella mielinizzazione delle cellule nervose, motivo per cui molti disturbi dei perossisomi colpiscono il sistema nervoso. I perossisomi sono inoltre coinvolti nella produzione di acidi biliari, importanti per l'assorbimento di grassi e vitamine liposolubili, come le vitamine A e K. Alterazioni cutanee sono caratteristiche dei disturbi genetici che influenzano la funzione del perossisoma.\nLe vie metaboliche specifiche presenti esclusivamente nei perossisomi dei mammiferi sono:\nI perossisomi contengono enzimi ossidativi, come la D-amminoacido ossidasi e l'acido urico ossidasi. Tuttavia, quest'ultimo enzima \u00e8 assente nell'uomo. Ci\u00f2 spiega la malattia nota come gotta, causata dall'accumulo di acido urico. Alcuni enzimi all'interno del perossisoma, usando ossigeno molecolare, rimuovono gli atomi di idrogeno da specifici substrati organici (indicati con R), in una reazione ossidativa, producendo perossido di idrogeno (H2O2, anch'esso tossico):\n&lt;chem&gt;RH2 + O2 -&gt; R + H2O2&lt;/chem&gt;\nLa catalasi, un altro enzima perossisomiale, utilizza l' H2O2 per ossidare altri substrati, tra cui fenoli, acido formico, formaldeide e alcool, mediante la reazione di perossidazione:\n&lt;chem&gt;H2O2 + R'H2 -&gt; R' + 2H2O &lt;/chem&gt;, eliminando cos\u00ec il perossido di diidrogeno.\nQuesta reazione \u00e8 importante nelle cellule del fegato e dei reni, dove i perossisomi neutralizzano la tossicit\u00e0 varie sostanze che entrano nel sangue. In questo modo circa il 25% dell'etanolo consumato dall'uomo bevendo bevande alcoliche viene ossidato in acetaldeide. Inoltre, quando si verifica un accumulo di H2O2 in accesso nella cellula, la catalasi lo converte in H2O attraverso questa reazione:\n&lt;chem&gt;2H2O2 -&gt; 2H2O + O2&lt;/chem&gt;\nNelle piante superiori, i perossisomi contengono anche una complessa batteria di enzimi antiossidanti come la superossido dismutasi, i componenti del ciclo ascorbato-glutatione e le NADP-deidrogenasi della via dei pentoso-fosfatoi. \u00c8 stato inoltre dimostrato che i perossisomi generano i radicali superossido (&lt;chem&gt;O2^{-}&lt;/chem&gt;) e ossido nitrico (&lt;chem&gt;NO&lt;/chem&gt;).\nQueste specie reattive dell'ossigeno, incluso l'H2O2 perossisomiale, si sono rivelate essere importanti molecole di segnalazione nelle piante e negli animali e contribuiscono sia ad un normale e sano invecchiamento, sia ai disturbi legati all'avanzare dell'et\u00e0 nell'uomo.\nIl perossisoma delle cellule vegetali \u00e8 polarizzato quando combatte contro la penetrazione fungina. L'infezione fa s\u00ec che una molecola di glucosinolato abbia un ruolo antifungino attraverso l'azione delle proteine perossisomiali (PEN2 e PEN3).\nIn aggiunta, i perossisomi nei mammiferi e nell'uomo contribuiscono alla difesa antivirale, e verso altri patogeni.\nFormazione del perossisoma.\nI perossisomi possono derivare dal reticolo endoplasmatico in determinate condizioni sperimentali e replicarsi attraverso crescita di membrana e divisione da organelli preesistenti. La traduzione delle proteine della matrice del perossisoma, avviene prima della loro importazione nell'organello. Specifiche sequenze di aminoacidi (PTS o Peroxisomal Targeting Signal) che possono essere sia nel domino C-terminale (PTS1) che in quello \"N\"-terminale (PTS2) della molecola, segnalano che tali proteine devono essere importate nel perossisoma da ci\u00f2 che viene indicato come targeting factor. Attualmente siamo a conoscenza di 36 proteine coinvolte nella biogenesi e nel mantenimento del perossisoma, conosciute con il nome inglese di peroxins, che partecipano al processo di assemblaggio del perossisoma in diversi organismi. Nelle cellule dei mammiferi sono state caratterizzate 13 di queste proteine. A differenza dell'importazione di proteine che avviene nel reticolo endoplasmatico (ER) o nei mitocondri, non \u00e8 necessario che queste subiscano un processo di denaturazione per poter essere importate nel lume del perossisoma. I recettori per l'importazione delle proteine della matrice, PEX5 e PEX7, accompagnano i loro carichi (contenenti rispettivamente una sequenza di aminoacidi PTS1 o PTS2) fino al perossisoma dove rilasciano le molecole che hanno trasportato nella matrice perossisomiale per poi tornare nel citosol - un passaggio chiamato \"recycling\". Un metodo particolare per il targeting delle proteine perossisomiali \u00e8 chiamato \"piggybacking\". Le proteine che vengono trasportate con questo metodo unico, non hanno un PTS canonico, ma si legano piuttosto a una proteina PTS per essere trasportate come complesso. Un modello che descrive il ciclo di importazione viene definito come \"extended shuttle mechanism\" o meccanismo a shuttle esteso. Esistono ora prove del fatto che l'idrolisi dell'ATP \u00e8 necessaria per il riciclo dei recettori nel citosol. Inoltre, l'ubiquitinazione \u00e8 cruciale per l'esportazione di PEX5 dal perossisoma, al citosol. La biogenesi della membrana perossisomiale e l'inserimento di proteine di membrana perossisomiale (PMP) richiede l'intervento delle proteine perossisomiali PEX19, PEX3 e PEX16. PEX19 \u00e8 un recettore e un chaperone di PMP, che lega le PMP e le instrada alla membrana perossisomiale, dove interagisce con PEX3, una proteina di membrana integrale perossisomiale. Le PMP vengono quindi inserite nella membrana perossisomiale.\nIl degrado dei perossisomi si chiama pexofagia.\nInterazione e comunicazione perossisomiale.\nLe diverse funzioni dei perossisomi richiedono dinamicit\u00e0 e cooperazione con molti organelli coinvolti nel metabolismo lipidico cellulare come il reticolo endoplasmatico (ER), i mitocondri, adipociti e lisosomi.\nI perossisomi interagiscono con i mitocondri in diverse vie metaboliche, tra cui la beta ossidazione degli acidi grassi e il metabolismo delle specie reattive dell'ossigeno. Entrambi gli organelli sono in stretto contatto con il reticolo endoplasmatico (ER) e condividono diverse proteine, inclusi i fattori di fissione. I perossisomi interagiscono anche con il reticolo endoplasmatico (ER) e collaborano alla sintesi di etero (plasmalogeni) che sono importanti per le cellule nervose (vedi sopra). Il contatto fisico tra organelli \u00e8 spesso mediato da siti di contatto di membrana in cui le membrane di due organelli sono legate fisicamente per consentire un rapido trasferimento di piccole molecole, agevolare la comunicazione tra organelli, e sono cruciali per il coordinamento delle funzioni cellulari, quindi per le condizioni fisiologiche essenziali per la salute nell'essere umano. Alterazioni dei siti di contatto della membrana sono stati osservati in diverse condizioni patologiche.\nPatologie associate.\nI disturbi perossisomiali sono una classe di patologie che comunemente colpiscono il sistema nervoso umano e altri sistemi. Due esempi comuni sono i disturbi dell'adrenoleucodistrofia legata al cromosoma X, e disturbi nella biogenesi del perossisoma.\nGeni.\nI geni PEX codificano per il meccanismo proteico necessario per il corretto assemblaggio del perossisoma, come descritto sopra. L'assemblaggio e la manutenzione della membrana richiedono tre di questi (PEX3, PEX16 e PEX19) e possono verificarsi senza l'importazione degli enzimi della matrice (lume). La proliferazione dell'organello \u00e8 regolata da Pex11p.\nI geni che codificano per le proteine di questo meccanismo proteico includono: PEX1, PEX2 (PXMP3), PEX3, PEX5, PEX6, PEX7, PEX9, PEX10, PEX11A, PEX11B, PEX11G, PEX12, PEX13, PEX14, PEX16, PEX19, PEX26, PEX28, PEX30 e PEX31. Tra organismi, la numerazione e la funzione PEX possono differire.\nOrigine ed evoluzione.\nIl contenuto proteico dei perossisomi varia a seconda delle specie o dell'organismo. La presenza di proteine comuni in molte specie, ha in passato suggerito un'origine endosimbiotica; vale a dire, i perossisomi si sono evoluti da batteri che hanno invaso le cellule in quanto parassiti e hanno progressivamente sviluppato una simbiosi. Tuttavia, questa prospettiva \u00e8 stata messa in discussione da pi\u00f9 recenti scoperte. Ad esempio, i mutanti privi di perossisomi possono ripristinarli in seguito all'introduzione del gene wild-type.\nIn seguito a due analisi evolutive (indipendenti) del proteoma perossisomico, sono state riscontrate omologie tra il meccanismo di importazione perossisomiale e il percorso ERAD nel reticolo endoplasmatico. Inoltre, sono state individuate omologie tra enzimi metabolici, probabilmente reclutati dai mitocondri. Recentemente, \u00e8 stata suggerita un'origine attinobatterica del perossisoma, tuttavia, questa teoria presenta delle controversie.\nAltri organelli correlati.\nAltri organelli noti come nicrocorpi e correlati ai perossisomi includono: i gliossisomi di piante e funghi filamentosi, i glicosomi di cinetoplastidi, e corpi di Woronin nei funghi filamentosi."}
{"id": "99645", "revid": "125734552", "url": "https://it.wikipedia.org/wiki?curid=99645", "title": "Bandiera della Namibia", "text": "La bandiera della Namibia \u00e8 stata adottata il 21 marzo 1990.\nI colori principali vennero presi dalla bandiera della Organizzazione del Popolo dell'Africa Sud-Occidentale (\"South West African People's Organization\"), il principale movimento di liberazione. Tale bandiera venne adottata nel 1971 e comprendeva delle strisce orizzontali in blu, con sopra un sole giallo a 12 raggi che simboleggia la vita e l'energia del paese, rosso, delimitato dal blu e dal verde da due strisce bianche rappresentanti pace e unit\u00e0, e verde, i colori pi\u00f9 importanti degli Ovambo, il gruppo etnico pi\u00f9 numeroso."}
{"id": "99647", "revid": "123391659", "url": "https://it.wikipedia.org/wiki?curid=99647", "title": "Crocifissione (Masaccio)", "text": "La Crocifissione \u00e8 un dipinto tempera su tavola di Masaccio, facente parte dello smembrato e in parte disperso Polittico di Pisa, del quale costituiva il comparto centrale superiore. L'opera misura 83x63 cm, risale al 1426 ed \u00e8 oggi conservata al Museo nazionale di Capodimonte a Napoli.\nStoria.\nDestinato alla chiesa del Carmine per la cappella del notaio ser Giuliano di Colino degli Scarsi da San Giusto, il polittico di Pisa \u00e8 l'opera meglio documentata di Masaccio, grazie a un committente particolarmente preciso, che annot\u00f2 tutti i pagamenti e i solleciti fatti al pittore. \nIl 19 febbraio 1426 l'artista era a Pisa a siglare il contratto per la somma di 80 fiorini (con i quali il pittore doveva provvedere anche ai materiali pi\u00f9 costosi: l'oro dello sfondo e l'azzurro ultramarino di buona qualit\u00e0) e, dopo vari solleciti e richieste a impegnarsi in esclusiva all'opera, il 26 dicembre Masaccio riceveva il saldo per l'opera. \nEntro il 1568 Giorgio Vasari lo vide e lo descrisse nella seconda edizione de \"le Vite\". Nel corso del XVII o XVIII secolo venne rimosso dall'altare, smembrato e disperso.\nLa tavola della \"Crocefissione\" venne acquistata dal museo nel 1901 come opera di un anonimo fiorentino. Pochi anni dopo, William Suida lo riconobbe come opera di Masaccio e lo associ\u00f2 al polittico pisano.\nDescrizione e stile.\nQuesta tavola mostra la scena della \"Crocifissione\" con tre \"dolenti\": la Vergine, san Giovanni e la Maddalena, rappresentata in ginocchio di spalle al centro (riconoscibilissima dal tipico vestito rosso). Quest'ultima \u00e8 creata quasi unicamente dal suo gesto disperato, mentre allarga le braccia e piega la schiena.\nIl Cristo, guardato di fronte, pare abbia il capo completamente incassato nelle spalle, come arreso alla morte. In realt\u00e0 la tavola va vista dal basso verso l'alto come quando era collocata nel suo sito originario, ed in questa prospettiva il collo appare nascosto dal torace innaturalmente sporgente. Anche il corpo, con le gambe disarticolate dal supplizio, appare sfalsato dalla prospettiva. Masaccio tent\u00f2 di scorciare in prospettiva il corpo del Cristo, ma l'effetto sperimentale ottenuto fu pi\u00f9 maldestro che illusionistico. In ogni caso fu il primo tentativo del genere e ben testimonia il clima sperimentale del primo Rinascimento fiorentino. Boskovits sottoline\u00f2 l'inedita posizione frontale, molto rara dai tempi del declino del \"Cristus Triumphans\" (inizio del XIII secolo).\nIl volto brunito di Cristo \u00e8 colto nel momento del trapasso, quando ha appena pronunciato, rivolto a san Giovanni, le parole \u00abEcco tua madre!\u00bb, con le quali gli ha affidato la Madonna.\nLa Madonna sta ora immobile ai piedi della croce, le mani giunte che si stringono nel dolore, erta in tutta la sua statura, nell'ampio mantello blu, come impietrita dall'angoscia. Sull'altro lato della croce sta san Giovanni con il capo mestamente reclinato sulle mani congiunte, ed il movimento delle braccia \u00e8 sottolineato dal blu di una manica che contrasta con il rosso del manto. Ha il volto affranto e sembra sforzarsi per trattenere le lacrime. In alto sulla croce \u00e8 posto l'albero della vita, simbolo della rinascita: quando Giuda si impicc\u00f2, l'albero rinacque.\nLa scena sembrerebbe immobile \u2014 come se con il trapasso di Cristo anche il tempo si fosse fermato \u2014 se non fosse per la presenza della Maddalena che vediamo solo di spalle, i lunghi capelli biondi disciolti sul suo manto scarlatto, e pare aver fatto da poco irruzione nella scena ed agitarsi scomposta dal dolore.\nInginocchiata ai piedi di Cristo, le braccia aperte e tese al cielo che ricordano i gesti drammatici delle \u00ablamentatrici\u00bb nell'antico pianto funebre della tradizione mediterranea, la Maddalena ha, in questa tavoletta di Masaccio, una impareggiabile forza espressiva che segna il culmine del \"pathos\" della scena. Roberto Longhi pens\u00f2 che la figura della Maddalena fosse un'aggiunta leggermente posteriore che si sovrapponeva al piede della croce, come farebbe pensare l'aureola senza decorazioni, che venivano aggiunte in un momento precedente alla pittura della tavola."}
{"id": "99652", "revid": "1983214", "url": "https://it.wikipedia.org/wiki?curid=99652", "title": "Marina", "text": ""}
{"id": "99653", "revid": "83531", "url": "https://it.wikipedia.org/wiki?curid=99653", "title": "The Empire Strikes First", "text": "The Empire Strikes First \u00e8 un album dei Bad Religion uscito nel 2004.\nMusicalmente improntato al sound classico della band, le liriche si presentano pi\u00f9 \"politicizzate\" che mai a causa del particolare momento in cui l'album \u00e8 stato concepito, durante la guerra in Iraq. Notevoli \"Sinister Rouge\", \"Los Angeles Is Burning\", \"Let Them Eat War\", \"Beyond Electric Dreams\". Non mancano riferimenti a George Orwell in \"The Empire Strikes First\" ed in \"Boot Stamping on a Human Face Forever\". Il titolo allude evidentemente a \"L'Impero colpisce ancora\" (\"The Empire Strikes Back\") della trilogia classica di \"Guerre stellari\"."}
{"id": "99656", "revid": "120028070", "url": "https://it.wikipedia.org/wiki?curid=99656", "title": "Bandiera di Nauru", "text": "La bandiera di Nauru \u00e8 stata adottata il 31 gennaio 1968.\nSi compone di un campo blu separato in due parti uguali lungo la linea orizzontale da una striscia gialla. Il campo blu simboleggia l'Oceano Pacifico, mentre la striscia gialla l'equatore. Appena sotto la striscia gialla, sul lato del pennone, \u00e8 presente una stella bianca a 12 punte (tante quante erano le trib\u00f9 originarie dell'isola) che rappresenta la posizione geografica di Nauru, appena un grado a sud dell'equatore, identificato con la striscia orizzontale gialla.\nIl disegno venne creato da un anonimo dipendente dell'impresa tessile australiana Evans.\nBandiere storiche.\nPrima dell'indipendenza, Nauru \u00e8 stata rappresentata dalle bandiere degli stati che hanno di volta in volta avuto giurisdizione sull'isola"}
{"id": "99659", "revid": "34060", "url": "https://it.wikipedia.org/wiki?curid=99659", "title": "Bandiera del Nicaragua", "text": "La bandiera del Nicaragua \u00e8 stata adottata il 27 agosto 1971. Essa ricalca quasi perfettamente la bandiera degli Stati Uniti dell'America Centrale, ed \u00e8 costituita da tre bande orizzontali di uguali dimensioni: la centrale bianca e le laterali azzurre (colori tradizionali centroamericani). Le fasce blu rappresentano i due oceani che bagnano il paese, mentre la fascia bianca rappresenta la pace. Anche lo stemma nazionale al centro della banda bianca \u00e8 praticamente identico a quello delle Province Unite: vi compaiono cinque vulcani, che simboleggiano le Province Unite originarie (Costa Rica, Guatemala, Honduras, Nicaragua e Salvador). La sola iscrizione, che recita \"Rep\u00fablica de Nicaragua \u2013 America Central\", \u00e8 diversa."}
{"id": "99660", "revid": "116010318", "url": "https://it.wikipedia.org/wiki?curid=99660", "title": "Piovego", "text": "Il canale Pi\u00f2vego \u00e8 un canale artificiale emissario del Bacchiglione, lungo 10,17 km; nei secoli passati fu un'importante via di comunicazione tra Padova e Venezia. Il nome deriva dal latino \"publicum\", e indica quindi un canale pubblico utilizzato per la navigazione.\nPercorso.\nIl Piovego si origina nella parte centro-settentrionale del centro storico di Padova, presso la conca di navigazione nota come porte Contarine. Qui il tronco Maestro, derivato dal Bacchiglione in localit\u00e0 Bassanello, si riunisce al naviglio Interno, dopo che questo si era diramato di fronte alla Specola.\nQuasi rettilineo, scorre da ovest a est lambendo le mura settentrionali della citt\u00e0 e le localit\u00e0 Stanga e San Gregorio. Entrato in comune di Noventa Padovana, tocca Noventa stessa e la frazione Noventana. L'ultimo tratto segna il confine con Vigonovo, in provincia di Venezia.\nSi getta nel Brenta di fronte Stra. Sua prosecuzione \u00e8 il Naviglio del Brenta, che si dirama dal Brenta proprio in corrispondenza della foce.\nEra pressoch\u00e9 parallelo al canale il percorso della tranvia Padova-Malcontenta-Fusina, attiva tra il 1885 e il 1954 e gestita dalla Societ\u00e0 delle Guidovie Centrali Venete (gruppo Societ\u00e0 Veneta). Assieme al Piovego stesso, al Brenta e alla laguna Veneta dava origine a un caratteristico sistema integrato di trasporti.\nStoria.\nIl canale venne scavato nel 1209 dai padovani, sotto le volont\u00e0, l'egida e il controllo dei signori Da Carrara, forse nel periodo di ascesa e di maggiore potere politico sociale.\nServiva per far defluire tutte le acque del nord-est della citt\u00e0, ma serviva per congiungere la citt\u00e0, al Brenta e quindi attraverso questo alla Laguna veneta e a Venezia che stava per ascendere alla summa Repubblica. Fino agli anni 80 si vedevano ancora i vecchi burci ormai sfondati, sul suo fondo, dalla strada che dalla stazione conduce in centro all'urbe di Padua, idronimo greco-indoeuropeo antichissimo, che deriva da palude, da cui Padus-Po, palude, palafitte e molte altre parole a loro collegate.\nDalla pi\u00f9 grande e lunga alluvione della storia, quella del 589, tutti i territori, senza manutenzione delle rive dei fiumi e lo scavo o meglio, il riscavo dei canali, quindi la signoria carrarese fu praticamente obbligata allo scavo pubblico, visto l'aumento della popolazione, dovuto all'aumento medio della temperatura, che prima del 1000 era molto umida e fredda.\nSulle sue sponde, in localit\u00e0 Portello venne creato un porto fluviale, arricchito durante la dominazione veneziana da una scenografica scalinata e dalla suggestiva edicola, presso cui i viaggiatori per Venezia potevano partecipare alla messa prima della partenza di mezzanotte. Il porto \u00e8 ritratto in alcune vedute del Canaletto.\nNegli anni duemila il Piovego continua a essere percorso da imbarcazioni turistiche, seppure per fini esclusivamente turistici."}
{"id": "99662", "revid": "409613", "url": "https://it.wikipedia.org/wiki?curid=99662", "title": "Creative Commons License", "text": ""}
{"id": "99663", "revid": "729019", "url": "https://it.wikipedia.org/wiki?curid=99663", "title": "R\u00fcte", "text": "R\u00fcte (toponimo tedesco) \u00e8 un distretto svizzero di 3\u00a0543 abitanti del Canton Appenzello Interno.\nStoria.\n\u00c8 stato istituito nel 1873 sul territorio della \"rhode\" soppressa di R\u00fcte.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nR\u00fcte \u00e8 servito dalla stazione di Steinegg sulla ferrovia del S\u00e4ntis (linea S23 della rete celere di San Gallo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "99664", "revid": "1494169", "url": "https://it.wikipedia.org/wiki?curid=99664", "title": "Aeronautica (disambigua)", "text": ""}
{"id": "99665", "revid": "1632387", "url": "https://it.wikipedia.org/wiki?curid=99665", "title": "Bandiera del Niger", "text": "La bandiera del Niger \u00e8 stata adottata dal 23 novembre 1959. \u00c8 costituita da tre bande orizzontali di uguali dimensioni, di colore (partendo dall'alto) arancione (le regioni del Sahara), bianco (la purezza) e verde (la speranza e le fertili zone meridionali). Al centro della banda bianca compare un disco arancione (simbolo del sole)."}
{"id": "99668", "revid": "125735168", "url": "https://it.wikipedia.org/wiki?curid=99668", "title": "Bandiera della Nigeria", "text": "La bandiera della Nigeria venne disegnata nel 1959 e issata ufficialmente per la prima volta il 1\u00ba ottobre 1960.\nSi tratta di una semplice bandiera composta da tre bande verticali di uguali dimensioni, bianca quella centrale e verdi le due laterali. Le due strisce verdi rappresentano le foreste e l'abbondanza di agricoltura del paese, mentre il bianco centrale simboleggia la pace.\nLa bandiera si basa sul disegno di uno studente di Ibadan, Michael Taiwo Akinkunmi, vincitore del concorso indetto dal governo nigeriano nel 1959, un anno prima della piena indipendenza. I giudici in seguito rimossero dalla banda centrale il simbolo del sole rosso inserito nel disegno originale."}
{"id": "99669", "revid": "287204", "url": "https://it.wikipedia.org/wiki?curid=99669", "title": "Roncola", "text": "Roncola pu\u00f2 avere vari significati:\nGeografia.\nIl toponimo Roncola \u00e8 il nome di 2 localit\u00e0 della provincia di Bergamo"}
{"id": "99670", "revid": "767487", "url": "https://it.wikipedia.org/wiki?curid=99670", "title": "Schwende", "text": "Schwende (toponimo tedesco) \u00e8 un distretto svizzero di 2\u00a0193 abitanti del Canton Appenzello Interno.\nStoria.\n\u00c8 stato istituito nel 1873 sul territorio della \"rhode\" soppressa di Schwende.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSchwende \u00e8 servito dalle stazioni di Weissbad, di Schwende e di Wasserauen sulla ferrovia del S\u00e4ntis (linea S23 della rete celere di San Gallo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "99671", "revid": "1745361", "url": "https://it.wikipedia.org/wiki?curid=99671", "title": "Margherita", "text": ""}
{"id": "99672", "revid": "1305772", "url": "https://it.wikipedia.org/wiki?curid=99672", "title": "Genoa (disambigua)", "text": ""}
{"id": "99673", "revid": "293377", "url": "https://it.wikipedia.org/wiki?curid=99673", "title": "Lara (nome)", "text": "Origine e diffusione.\nIl nome ha una doppia origine. In primo luogo, si tratta di una ripresa di \u041b\u0430\u0440\u0430 (\"Lara\"), un ipocoristico del nome russo \u041b\u0430\u0440\u0438\u0441\u0430 (\"Larisa\", l'italiano Larissa); in italiano, tale nome si \u00e8 diffuso per via letteraria a partire dal 1800, grazie all'opera di Lord Byron \"Lara\" (1814) e alla fama della Contessa Lara; nel secolo successivo \u00e8 stato ulteriormente popolarizzato, anche in inglese, dal grande successo del romanzo di Boris Pasternak \"Il dottor \u017divago\" e dell'omonimo film da esso tratto, in cui la protagonista femminile porta questo nome.\nIn secondo luogo, pu\u00f2 riprendere il nome di Lara (o Larunda o Laronda), una ninfa della mitologia romana madre dei Lari; il nome di tale figura viene ricondotto al latino \"l\u0101r\" (\"casa\", \"dimora\"), al greco \u03bb\u03b1\u03c1\u03bf\u03c2 (\"laros\", un tipo di uccello acquatico) o al greco \u03bb\u03b1\u03bb\u03b5\u03c9 (\"laleo\", \"parlare\").\nOltre che in italiano e in russo, Lara \u00e8 diffuso anche in inglese, tedesco, francese, spagnolo, catalano, portoghese, olandese, ungherese, sloveno e croato.\nOnomastico.\nIl nome \u00e8 adespota, cio\u00e8 non \u00e8 portato da alcuna santa, quindi l'onomastico si pu\u00f2 festeggiare il 1\u00ba novembre, per Ognissanti. In alternativa si pu\u00f2 festeggiare il 26 marzo per santa Larissa, venerata dalla Chiesa ortodossa greca e russa."}
{"id": "99675", "revid": "84184", "url": "https://it.wikipedia.org/wiki?curid=99675", "title": "Politecnico federale di Zurigo", "text": "Il Politecnico federale di Zurigo (in tedesco Eidgen\u00f6ssische Technische Hochschule Z\u00fcrich, da cui la sigla ETH Z\u00fcrich), \u00e8 considerato il pi\u00f9 prestigioso istituto universitario politecnico della Svizzera e uno dei pi\u00f9 importanti centri di ricerca al mondo. Fondato nel 1855, forma studenti in campo scientifico e tecnico, si dedica alla ricerca, offre corsi di perfezionamento per specialisti e mette a disposizione servizi di natura tecnica e scientifica.\nGrazie alle sue attivit\u00e0 altamente qualificate nei settori gi\u00e0 menzionati, il Politecnico ha acquisito fama mondiale. Sin dall'inizio si \u00e8 cercato il dialogo con i migliori docenti e studiosi di tutto il mondo. Oltre una ventina di premi Nobel sono legati a questa scuola, fra cui il chimico Peter Debye, i fisici Albert Einstein e Wolfgang Pauli, cos\u00ec come negli ultimi anni, i chimici Kurt W\u00fcthrich e Richard F. Heck.\nStoria.\nIl progetto di un'universit\u00e0 nazionale era stato oggetto di accesi dibattiti fin dal tempo della Repubblica elvetica. Il 7 febbraio 1854, il Consiglio Federale Svizzero firm\u00f2 una legge per la creazione di una Scuola Politecnica Federale (\"Eidgen\u00f6ssische Polytechnische Schule\") in coordinamento con una Scuola di Scienze Esatte, Politiche e Umane.\nLa nuova istituzione doveva fornire conoscenze teoriche e pratiche in linea con la Rivoluzione industriale europea e fu da subito frequentata da personalit\u00e0 quali: Kinkel, de Sanctis, Antoine-Elis\u00e9e Cherbuliez, Clausius, Reuleaux e Semper. Semper firm\u00f2 il progetto dell'edificio principale (\"Hauptgeb\u00e4ude\"), che fu affiancato dal laboratorio di macchine e dall'edificio di chimica e fisica, mentre nascevano le associazioni studentesche, il dipartimento di agricoltura e quello complementare di scienze militari.\nNel 1904, il nome mut\u00f2 da \"Polytechnikum\" in \"Eidgen\u00f6ssische Technische Hochschul\", per volere delle istituzioni educative tedesche, ma divenne effettivo soltanto sette anni pi\u00f9 tardi. In quegli anni, l'ETH inizi\u00f2 il suo processo di separazione dalle altre istituzioni federali, dall'Universit\u00e0 di Zurigo, dal Cantone e dalla municipalit\u00e0 di Zurigo. Nel 1908, l'ETH avvi\u00f2 il processo di modernizzazione della didattica e del percorso curricolare. L'anno successivo, furono assegnati i primi titoli di dottorato: sei nell'area della chimica, due in ingegneria meccanica e uno in scienze naturali. \nXX-XXI secolo.\nL'universit\u00e0 ha iniziato a lavorare con autonomia accademica, ma in collaborazione con il Cantone di Zurigo, creando un binomio fra formulazione teorica e sperimentazione controllata, che dopo la Prima Guerra Mondiale diede come frutti vari nuovi istituti a capitale misto pubblico-privato, che posizion\u00f2 le figure formate dall'ETH al centro del mondo scientifico elvetico.\nNel 1929 fu creato il laboratorio di acqua e idrologia, nel 1933 l'istituto di fisica sperimentale, nel '37 l'istituto di sviluppo industriale. L'universit\u00e0 aveva esigenza di nuovi spazi e nel '52 istitu\u00ec la Swiss National Science Foundation per la raccolta dei fondi necessari alla costruzione del nuovo campus nel settore di H\u00f6nggerberg, nella periferia di Zurigo. Due anni dopo erano gi\u00e0 stati raccolti 444 milioni di franchi svizzeri per l'ampliamento. I lavori furono ultimati nel '61.\nNel '68 furono approvate le nuove leggi per l'ETH, ma gli studenti votarono contro. Nel '69, la gemella \u00c9cole Polytechnique Universitaire de Lausanne fu elevata al rango di Scuola Politecnica Federale.\nSeguendo il trend mondiale che vedeva la trasformazione delle universit\u00e0 da meri fruitori a protagonisti attivi della rivoluzione tecnologica, a partire dagli anni '70 l'ETH strinse alleanze strategiche con importanti aziende, che promossero la creazione di nuovi dipartimenti e di nuovi percorsi di carriera accademica nell'ambito dell'informatica, della scienza dei materiali e delle scienze dell'ambiente. \nIntorno al 2005, l'ETH di Zurigo si \u00e8 uniformato ai requisiti del Processo di Bologna e, in concomitanza col 150\u00ba anniversario dalla sua fondazione, ha lanciato il progetto Science City per convertire H\u00f6nggerberg in una cittadella onnicomprensiva di tutte le possibili esigenze dei propri studenti e professori.\nL'edificio.\nL'edificio venne progettato dal famoso architetto Gottfried Semper e si distingue per una cupola centrale sotto la quale si riuniscono i professori. Si ispira essenzialmente all'architettura rinascimentale.\nSi aggiunsero durante gli anni nuove ali all'edificio, ristrutturato a pi\u00f9 riprese, sicch\u00e9 la costruzione \u00e8 oggi molto pi\u00f9 ampia. Dalla terrazza situata verso il centro si gode di un notevole panorama. Sotto questa terrazza sono situate diverse forme di infrastruttura (mensa, palestre ecc).\nLa facciata rivolta verso il nord \u00e8 riccamente decorata ed ispirata a costruzioni toscane rinascimentali come Palazzo Pitti.\nSedi.\nIn due sedi a Zurigo, nel bel mezzo dell'Europa, l'ETH offre agli studenti e ai ricercatori infrastrutture fra le pi\u00f9 moderne. La sede centrale, con l'edificio principale, si trova nel cuore della citt\u00e0, a pochi passi dalla Stazione centrale. Da circa 30 anni, inoltre, si sta ampliando il campus di H\u00f6nggerberg, sito sulle alture poco distanti dal centro. Quest'ultimo punta a diventare un vero e proprio campus, chiamato Science City, con alloggi e molti altri servizi, come palestre e zone ricreative dedicate agli studenti. Collocato in mezzo al verde, ma comunque velocemente raggiungibile dal centro, il campus di H\u00f6nggerberg offre un'infrastruttura completa e le migliori condizioni didattiche e di ricerca in architettura, ingegneria civile, geomatica, fisica, chimica, biologia molecolare, farmacia e scienze dei materiali.\nI luoghi della cultura, del lavoro e della ricerca.\n18.000 persone provenienti da tutta la Svizzera e dall'estero studiano o lavorano alla scuola. Circa la met\u00e0 di loro sono studenti che, dopo la maturit\u00e0, intendono conseguire in otto o nove semestri di studio un diploma universitario. Essi possono usufruire di 22 corsi di studio bachelor e di un numero ancor maggiore di corsi di studio master, oltre che dell'esperienza di circa 340 professori, di cui quasi la met\u00e0 provenienti dall'estero, per ottenere la qualifica indispensabile per una carriera professionale di successo. Per essere all'altezza della propria fama internazionale, il Politecnico partecipa a numerosi progetti di collaborazione con le pi\u00f9 rinomate universit\u00e0 del mondo. Anche con l'Universit\u00e0 di Zurigo esiste una stretta collaborazione in diversi settori della ricerca. In Svizzera, mentre le scienze naturali vengono insegnate anche nelle universit\u00e0, per gli studi di ingegneria a livello universitario ci si pu\u00f2 iscrivere solo ai Politecnici di Zurigo e di Losanna. I corsi di studio in Management, tecnologia ed economia, Scienze naturali interdisciplinari, Scienze computazionali, Scienze motorie e sport, Scienze agrarie e alimentari vengono offerti esclusivamente al Politecnico di Zurigo.\nLe tassa scolastica ammonta a 580 CHF per semestre, pi\u00f9 altre piccole spese secondarie.\nNel semestre invernale 2004/2005 l'ETH Z\u00fcrich si \u00e8 adattato completamente, per quanto riguarda i nuovi studenti, al modello d'insegnamento basato su bachelor e master. Le diverse direzioni di studio offerte (raggruppate in 15 dipartimenti e aggiornate all'anno accademico 2008) sono le seguenti:\nL'offerta di studio \u00e8 completata da materie secondarie a scelta. Alcune sono svolte in collaborazione con l'Universit\u00e0 di Zurigo e tutte rientrano nel campo delle scienze umane. Entro la fine del proprio studio sono necessari almeno 8 crediti.\nLa Biblioteca del Politecnico federale di Zurigo, fondata in contemporanea con il Politecnico stesso, \u00e8 la pi\u00f9 grande biblioteca svizzera e svolge una doppia funzione: da un lato \u00e8 la biblioteca accademica del Politecnico di Zurigo, dall'altro funge da centro nazionale per l'informazione scientifico-tecnica. Le diverse collezioni corrispondono agli ambiti di ricerca e d'insegnamento del Politecnico. Tutti possono usufruire dei servizi della biblioteca che attualmente comprende 7\u00a0617\u00a0000 unit\u00e0 (fine 2010)."}
{"id": "99677", "revid": "1305772", "url": "https://it.wikipedia.org/wiki?curid=99677", "title": "Lara", "text": "Il nome Lara non \u00e8 stato identificato con certezza ma si pensa sia possibile significhi \" Acqua, Mare\".\nAltri progetti.\nin pi\u00f9 di 12.000 persone si chiamano Lara."}
{"id": "99679", "revid": "320578", "url": "https://it.wikipedia.org/wiki?curid=99679", "title": "ETHZ", "text": ""}
{"id": "99682", "revid": "767487", "url": "https://it.wikipedia.org/wiki?curid=99682", "title": "Yvonne Loriod", "text": "Biografia.\nInizi\u00f2 a studiare pianoforte all'et\u00e0 di sei anni. Fin da bambina ebbe l'opportunit\u00e0 di dare concerti mensili nella casa della madrina e insegnante di pianoforte M.me Nelly Eminger-Sivade; in ciascuno di essi presentava un brano classico, uno romantico ed uno contemporaneo. Prima di compiere 14 anni il suo repertorio includeva tutti i concerti di Mozart, tutte le sonate di Beethoven, l'intero Clavicembalo ben temperato cos\u00ec come i consueti brani classici e romantici.\nI suoi maestri furono Lazare L\u00e9vy, Marcel Ciampi, Simone Caussade, Joseph Calvet, C\u00e9sar Estyle oltre a Olivier Messiaen e Darius Milhaud. Sotto la loro guida al suo gi\u00e0 ragguardevole repertorio aggiunse l'opera pianistica di Claude Debussy e Maurice Ravel, oltre ai suoi contemporanei.\nMessiaen vide in lei l'interprete la cui tecnica abbagliante e memoria fenomenale potevano interpretare la musica come egli la vedeva. Praticamente tutte le parti pianistiche dei suoi lavori orchestrali furono dedicate a lei.\nNel 1961 spos\u00f2 Olivier Messiaen diventando la sua seconda moglie.\nPer 25 anni insegn\u00f2 pianoforte presso il Conservatoire de Paris, ricevendone il \"primo premio\" sette volte.\nInsieme alla tecnica pianistica padroneggi\u00f2 con lo studio armonia, contrappunto e fuga, composizione e orchestrazione, arrivando a leggere a prima vista le partiture del marito e a compilarne le parti vocali per il \"Saint Fran\u00e7ois d'Assise\".\nYvonne Loriod mor\u00ec il 17 maggio 2010 all'et\u00e0 di 86 anni.\nOpere.\nSi deve a lei, a Heinz Holliger e George Benjamin il completamento del \"Concert \u00e0 Quatre\" lasciato incompiuto dall'autore, e a lei l'edizione del \"Trait\u00e9 de rythme, de couleur et d'ornithologie\", sette tomi e oltre quattromila pagine, su cui il marito aveva lavorato oltre quarant'anni.\nDiscografia essenziale.\nNel campo dell'incisione discografica, ha registrato numerose opere per piano solo e per piano e orchestra, da Mozart, Schumann (\"Novellettes\"), Chopin, Albeniz (\"Iberia\"), de Falla, Debussy (\u00c9tudes), Sch\u00f6nberg, Boulez. Il suo contributo pi\u00f9 cospicuo \u00e8 per\u00f2 l'integrale delle opere con pianoforte del marito.\nPer dodici volte ha ricevuto il \"Grand Prix du Disque\" per le sue registrazioni. Di esse si segnala"}
{"id": "99683", "revid": "123922284", "url": "https://it.wikipedia.org/wiki?curid=99683", "title": "Bandiera dell'Oman", "text": "La bandiera dell'Oman \u00e8 costituita da tre bande orizzontali (dall'alto in bianco, rosso e verde) e da una banda verticale rossa posta a sinistra, che contiene l'emblema dell'Oman. \nIl bianco simboleggia la pace e la prosperit\u00e0, il verde la fertilit\u00e0 e le Montagne Verdi, e il rosso la battaglia contro l'invasore straniero. Il rosso \u00e8 inoltre il colore della vecchia bandiera nazionale, quando l'Oman era chiamato Sultanato di Mascate. \nIl nome arabo della bandiera, \"Khanjar Bo Sayfain\", significa \"un Khanjar e due spade\" e si riferisce agli oggetti rappresentati dall'emblema omanita.\nFino al 1985 la banda centrale rossa era pi\u00f9 piccola rispetto alle altre due; infatti essa raggiungeva circa un quinto dell'altezza della bandiera, mentre le altre bande due quinti ciascuna. Infine nel 1995 un cambio di proporzioni port\u00f2 la bandiera alla sua configurazione corrente."}
{"id": "99685", "revid": "1013865", "url": "https://it.wikipedia.org/wiki?curid=99685", "title": "Lara (stato)", "text": "Lo Stato di Lara \u00e8 uno degli Stati del Venezuela. \u00c8 situato nella parte occidentale del paese e confina a nord con lo Stato di Falc\u00f3n, a sud con gli Stati di Trujillo e Portuguesa, a ovest con lo Stato di Zulia e a est con Yaracuy e Portuguesa.\nIl nome deriva dall'eroe dell'indipendenza venezuelana generale Jacinto Lara, nativo della citt\u00e0 di El Tocuyo.\nComuni e capoluoghi.\nLo Stato del Lara \u00e8 formato da 9 comuni e 58 \"parrocchie\" (\"parroquias\")."}
{"id": "99686", "revid": "77358", "url": "https://it.wikipedia.org/wiki?curid=99686", "title": "Nduja", "text": ""}
{"id": "99687", "revid": "125176791", "url": "https://it.wikipedia.org/wiki?curid=99687", "title": "Bandiera di Palau", "text": "La bandiera di Palau \u00e8 stata adottata il 1\u00ba gennaio 1981. Il disegno della bandiera nazionale di Palau \u00e8 molto semplice: un disco giallo-oro \u00e8 caricato leggermente fuori asse verso l'asta su un campo azzurro cielo.\nNella bandiera del Giappone, molto simile a quella della Repubblica di Palau per disegno ma non per colori e accentramento (quest'ultimo pi\u00f9 simile a quello della bandiera della Marina imperiale giapponese), il disco rosso rappresenta il sole, mentre nella bandiera della piccola nazione oceanica il disco rappresenta la luna; simile anche per la bandiera del Bangladesh soltanto per i colori rosso e verde.\nLa spiegazione di tale scelta \u00e8 da ricercarsi nella storia e nelle tradizioni della popolazione locale. Il periodo in cui la luna \u00e8 piena \u00e8 in effetti considerato il miglior tempo per qualsivoglia attivit\u00e0 umana: la pesca, la semina, il raccolto, l'intaglio delle canoe; inoltre, in questo periodo vengono svolte le celebrazioni. La luna \u00e8 vista come un simbolo di tranquillit\u00e0, amore e pace; lo sfondo azzurro indica il passaggio dalla dominazione straniera (spagnoli, tedeschi e giapponesi) all'autogoverno."}
{"id": "99688", "revid": "123699442", "url": "https://it.wikipedia.org/wiki?curid=99688", "title": "'Nduja", "text": "La 'nduja \u00e8 un insaccato tipico calabrese di consistenza morbida e dal gusto particolarmente piccante.\nNome.\nIl nome \"'nduja\" \u00e8 collegato ad altri due particolari tipi di insaccato costituiti da carne e spezie, il piemontese \"salam dla duja\" e la francese \"andouille\", da cui la \"'nduja\" prende il nome. Tutti questi termini traggono origine dal latino \"inductilia\" (\u00abcose pronte per essere introdotte\u00bb, da \"inducere\").\nVarianti meno comuni sono la forma italiana \"anduglia\" e altre forme dialettali quali anduja, \"'ndugghia\", \"'nduda\". Il nome va pronunciato articolando la semiconsonante \"j\" come una fricativa postalveolare sonora [\u0292], ossia come la \"j\" iniziale di \"\"jour\" (\"giorno\"\" in lingua francese). Tale fonetica \u00e8 propria dell'altopiano del Poro e del comune di Spilinga, nonostante nell'uso comune sia ormai da registrarsi una generalizzata tendenza ad \"italianizzare\" la pronuncia del termine articolando la semiconsonante \"j\" come un'approssimante palatale sorda [j], ossia come la \"i\" iniziale di \"ieri\".\nCaratteristiche.\n\u00c8 tipica delle zone dell'altopiano del Poro: Spilinga (in provincia di Vibo Valentia) \u00e8 il comune di origine. Preparata con le parti grasse del maiale, con l'aggiunta del peperoncino piccante calabrese, \u00e8 insaccata nel budello cieco (orba) per poi essere affumicata.\nStoricamente la 'nduja \u00e8 un piatto povero, nato per utilizzare gli scarti delle carni del maiale: milza, stomaco, intestino, polmoni, esofago, cuore, trachea, parti molli del retrobocca e faringe, porzioni carnee della testa, muscoli pellicciai, linfonodi, grasso di varie regioni, ecc. Il successo commerciale \u00e8 all'origine delle modificazioni attuali nelle diverse composizioni.\nL\u2019abbondante contenuto di peperoncino, con le sue propriet\u00e0 antisettiche, fa s\u00ec che la 'nduja non abbia bisogno di conservanti.\nConsumo.\nSi consuma spalmandola su fette di pane abbrustolito, meglio se ancora calde, o utilizzata come soffritto per la base di un rag\u00f9 o di un sugo di pomodoro, con aglio; pu\u00f2 essere usata per guarnire la pizza, prima degli altri condimenti se cruda, oppure appena sfornata; si pu\u00f2 consumare su fettine di formaggi semi-stagionati o pu\u00f2 entrare nella composizione di frittate.\nSagra della 'nduja.\nDal 1975 ad oggi, l'8 agosto di ogni anno a Spilinga si tiene la sagra della 'nduja. Eventi simili si tengono in molti altri comuni calabresi."}
{"id": "99690", "revid": "1543377", "url": "https://it.wikipedia.org/wiki?curid=99690", "title": "I Vicer\u00e9", "text": "I Vicer\u00e9 \u00e8 il romanzo pi\u00f9 celebre di Federico De Roberto, ambientato sullo sfondo delle vicende del risorgimento meridionale, qui narrate attraverso la storia di una nobile famiglia catanese, quella degli Uzeda di Francalanza, discendente da antichi Vicer\u00e9 spagnoli della Sicilia ai tempi di Carlo V.\nOrigine e caratteristiche.\nDe Roberto ebbe l'idea del romanzo nel 1891, mentre si trovava a Milano per seguire la pubblicazione de \"L'Illusione\", e cos\u00ec la present\u00f2 all'amico Ferdinando Di Giorgi:\nLa stesura del romanzo, iniziata a Catania nel settembre 1891, fu lunga e difficoltosa, e fu completata nel novembre 1892; De Roberto sottopose poi il testo a un lungo lavoro di revisione, terminato verso la fine del 1893. L'opera fu finalmente pubblicata dall'editore Galli di Milano nell'agosto 1894.\nQuesta \"storia di famiglia\" s'ispira al principio positivistico e naturalistico della \"razza\" (l'ereditariet\u00e0), con tutte le sue conseguenze.\nI componenti della famiglia degli Uzeda sono accomunati dalla razza e dal sangue vecchio e corrotto, dovuto anche ai numerosi matrimoni tra consanguinei. Quanto emerge da questa famiglia \u00e8 la spiccata avidit\u00e0, la sete di potere, le meschinit\u00e0 e gli odi che i componenti nutrono l'uno per l'altro alimentando in ciascuno una diversa patologica monomania. Ogni membro della famiglia ha una storia segnata dalla corruzione morale e biologica, che si evidenzia anche nella loro fisionomia e nelle deformit\u00e0 fisiche che verranno riassunte dall'autore nell'episodio di Chiara che, dopo aver partorito un feto mostruoso lo conserva sotto spirito in un boccione di vetro.\nLa storia della famiglia \u00e8 in parte ispirata al Casato nobiliare dei Patern\u00f2 e in particolare alla figura di Antonino Patern\u00f2 Castello, marchese di San Giuliano, che fu sindaco di Catania, ambasciatore e ministro degli Esteri e che nel romanzo \u00e8 identificato con il giovane Consalvo Uzeda.\nMa \"I Vicer\u00e9\" sono, oltre che una storia di famiglia, anche una rappresentazione dagli accenti forti e disillusi della storia italiana tra il Risorgimento e l'unificazione (il romanzo \u00e8 infatti ambientato negli anni tra il 1855 e il 1882, nella quale si svolgono le vicende e le fortune degli Uzeda).\nTrama.\nIl romanzo \u00e8 diviso in tre parti, ciascuna delle quali \u00e8 divisa in nove capitoli. \nPrima parte.\nInizia nel 1855 con la morte della principessa Teresa Uzeda di Francalanza, crudele e dispotica, che nomina eredi due figli, il primogenito Giacomo e il prediletto terzogenito Raimondo, lasciando solo legati minori agli altri figli: Angiolina e Lodovico, monaci, Chiara, moglie del marchese di Villardita, Ferdinando e Lucrezia, non sposati. Mentre in famiglia sorgono contrasti sulla divisione dell'eredit\u00e0, il principino Consalvo, figlio di Giacomo, viene mandato a studiare al ricco convento di San Nicola. Raimondo si innamora di donna Isabella Fersa, mentre Lucrezia s'invaghisce del giovane avvocato liberale Benedetto Giulente. Con lo sbarco dei Mille in Sicilia, lo zio Gaspare si rende popolare presso i rivoluzionari. Benedetto Giulente si unisce ai garibaldini e viene ferito nella battaglia del Volturno, e rientra a Catania accolto da eroe; superando le resistenze della famiglia, sposa Lucrezia. Chiara, finalmente incinta dopo lunga attesa, partorisce un feto mostruoso che muore subito. Dopo il plebiscito che sancisce l'unione al Regno d'Italia, Gaspare nel 1861 viene eletto deputato, carica che sfrutter\u00e0 per arricchirsi.\nSeconda parte.\nSegue le vicende della famiglia fino al 1870. Raimondo abbandona la moglie Matilde; grazie alla loro influenza gli Uzeda ottengono l'annullamento del suo matrimonio e di quello di donna Isabella, che Raimondo sposa subito dopo. La cugina Graziella, dopo la morte del marito, frequenta assiduamente casa Uzeda e sposa Giacomo non appena questi resta vedovo. Nel 1867 il convento di San Nicola viene soppresso, e Blasco investe le ricchezze sottratte al convento in buoni del tesoro e in terreni gi\u00e0 appartenuti al convento stesso; per convenienza si converte al liberalismo e diventa sostenitore del nuovo Stato, fino a festeggiare per strada la presa di Roma. Consalvo, finalmente uscito dal convento, conduce vita sregolata e i rapporti tra lui e il padre peggiorano. Ferdinando, gravemente malato di corpo e di mente, muore.\nTerza parte.\n\u00c8 dominata dalle vicende di Consalvo e Teresa, figli di Giacomo. Dopo un viaggio sul continente e all'estero, Consalvo decide di intraprendere la carriera politica, aiutato dalle sue doti di oratore e dall'influenza dello zio Gaspare. Teresa s'innamora, ricambiata, del cugino Giovannino Radal\u00ec, ma i due cedono alle rispettive famiglie e Teresa si adatta a sposare il rozzo Michele, fratello maggiore di Giovannino. Ma l'amore tra i due si risveglia e la sua impossibilit\u00e0 porta Giovannino al suicidio. Giacomo, gravemente malato e in pessimi rapporti con Consalvo, lo disereda poco prima di morire, ma questo non ostacola i progetti del giovane, che si rende popolare come assessore e poi sindaco. Il romanzo si conclude con le prime elezioni a suffragio allargato del 1882 in cui Consalvo, di fede reazionaria e borbonica, finge idee di sinistra e viene eletto trionfalmente, convinto che - al di l\u00e0 d'ogni rivolgimento storico - nulla possa veramente cambiare e che i privilegiati debbano adattarsi alle nuove situazioni politiche, come quella successiva all'unit\u00e0, potendo solo cos\u00ec mantenere intatti dominio e potere.\nEmerge da questo quadro il fallimento degli ideali risorgimentali con una interpretazione gi\u00e0 presente nelle novelle \"Il reverendo\" e \"Libert\u00e0\" e nel romanzo \"Mastro-don Gesualdo\" del Verga e che accomuna molti tra gli scrittori meridionali, dal Pirandello dei \"Vecchi e i giovani\" al Tomasi di Lampedusa del \"Gattopardo\".\nExplicit.\nQuando Consalvo, ormai deputato, parla alla \"zitellona\" zia Ferdinanda, vi \u00e8 l'intera chiave di lettura del romanzo:\nFortuna.\nQuando \"I Vicer\u00e9\" usc\u00ec non ebbe fortuna perch\u00e9 il naturalismo stava ormai declinando ed iniziava ad affermarsi la reazione spiritualistica di D'Annunzio, Fogazzaro, Pascoli. Inoltre, il tono troppo pessimistico e la forma poco elegante non potevano pi\u00f9 essere apprezzati in un momento in cui trionfavano il nazionalismo ed il formalismo. A influenzare l'insuccesso del romanzo venne la critica negativa di Benedetto Croce.\nTuttavia, trentasette anni pi\u00f9 tardi, nell'edizione Einaudi 1977, Leonardo Sciascia critic\u00f2 ancora una volta Croce e il suo atteggiamento nei confronti de \"I Vicer\u00e9\" ribaltando il suo giudizio: \u00abDopo \"I Promessi sposi\", il pi\u00f9 grande romanzo che conti la letteratura italiana\u00bb. Oggi \u00e8 considerato unanimemente uno dei massimi capolavori del Verismo italiano per la ricchezza dei personaggi, l'ampiezza della struttura e la vivezza della rappresentazione.\nHa scritto Rosario Contarino:\nAdattamento cinematografico.\nDa questo libro \u00e8 stato liberamente tratto un film omonimo, uscito nei cinema italiani nel novembre 2007 con la regia di Roberto Faenza e una versione pi\u00f9 lunga per la televisione."}
{"id": "99691", "revid": "599013", "url": "https://it.wikipedia.org/wiki?curid=99691", "title": "Roncola (attrezzo)", "text": "La roncola o ronca \u00e8 un attrezzo agricolo formato da una lama metallica curvata a forma di uncino, affilata dal lato concavo e munita di impugnatura, solitamente di legno o, in versioni pi\u00f9 recenti, in anelli di cuoio incollati ed infilati sul codolo dell'attrezzo, che viene ripiegato a gancio per poterlo appendere.\nIn Italia vi \u00e8 una particolare versione - detta \" pennato\" e diffusa soprattutto in Toscana - viene utilizzata per il taglio dei succhioni nella potatura e la pulizia degli ulivi. \nStoria.\nTrova le sue origini nell'et\u00e0 del Bronzo come testimoniano alcuni reperti conservati nel Museo Archeologico di Firenze. La presenza di roncole \u00e8 documentata su bronzetti votivi di origine etrusca del III secolo a.C., ritrovati ad Albenga e su un sarcofago romano del II sec. d.C. La roncola era inoltre associata alla divinit\u00e0 di Silvano, come testimonia il ritrovamento effettuato nel 1924 nella cava di Gioia a Carrara. Recentemente sulle Alpi Apuane sono state individuate numerose (oltre 100) incisioni rupestri raffiguranti roncole, localmente chiamate \"pennati\", sulle quali sono state successivamente incise delle croci per cristianizzare luoghi di culto pagani. Le incisioni sono normalmente collocate sui crinali delle montagne (Monte Gabberi e complesso della Pania) mentre rimangono di pi\u00f9 facile fruizione quelle localizzate sopra la localit\u00e0 di Cardoso, nel comune di Stazzema.\nUtilizzo.\nViene usata da agricoltori, boscaioli e giardinieri per tagliare arbusti e piccoli rami, per disboscare, specialmente le versioni pi\u00f9 lunghe, per tagliare i rami minori o il sottobosco, prima di cominciare a tagliare i grossi rami e i tronchi con le accette e le asce. Ne esistono di diverse dimensioni, indicate in una scala da 1 a 4.\nAttrezzi simili.\nEsiste un coltello a serramanico che ha forma analoga alla roncola, ma in scala ridotta, diffuso nella zona delle Alpi Retiche, Orobiche e Carniche, e sulle Alpi Apuane.\nUna versione della roncola con accentuata curvatura della lama simile ad un gancio, con applicato sul manico una lunga asta, viene utilizzata per sfoltire le fronde degli ulivi o potare rami di dimensione media o piccola, per tagliare canne, per appuntire i pali, per togliere la corteccia dai rami nella produzione di bastoni o per pulire i tronchi dai rami. \nDenominazione in Italia.\nIn Italia la versione standard \u00e8 quella lombarda o comunque padano-alpina. Nelle lingue gallo-italiche \u00e8 detta:\nMass\u00e0nc (Friuli).\nTozza roncola friulana dalla larga lama e con curvatura quasi inesistente, utilizzata per i lavori boschivi e, in campagna, per sfrondare gli alberi di gelso tra i filari di viti.\nStegagno o stegagna (Veneto).\n\u00c8 la variante veneta, la cui larga lama \u00e8 di forma pressoch\u00e9 rettangolare e priva di curva nella parte finale; viene usata per realizzare la punta ai pali di legno e per appezzare la legna da ardere. Durante il Medioevo il termine \u00e8 attestato nella forma latina \"steganus\".\nPennato (Toscana, Emilia-Romagna, Umbria, Lazio).\nIl termine sarebbe da utilizzarsi solo per identificare l'attrezzo in una sua particolare variante, diffusa in Toscana, Emilia-Romagna, Umbria, Lazio, Abruzzo (ed altre regioni) e dotata, sul dorso della lama, di un'appendice tagliente variamente conformata, detta appunto \"penna\", che lo rende utilizzabile anche similmente ad un'ascia. Colloquialmente, tuttavia, i termini roncola e pennato sono, per molti toscani, pienamente intercambiabili, indipendentemente dalla presenza o meno della penna sul manufatto. L'utilizzo della roncola in Toscana ha origini molto antiche. Il suo uso in guerra, ad esempio, si trova descritto gi\u00e0 da Tito Livio, nella seconda parte dei libri pervenutici della raccolta \"Ab Urbe condita libri\". Nella parte relativa alle guerre apuane, la roncola \u00e8 raccontata come una temibilissima arma da battaglia, nel cui uso gli apuani erano maestri.\nImportante fu il suo utilizzo nella disfatta di Marcione, in cui un manipolo di apuani si scontr\u00f2 con la legione di Quinto Marcio Filippo e riusc\u00ec a sconfiggerla, a dispetto della soverchiante inferiorit\u00e0 numerica. I cronisti riportano estesamente la tremenda efficacia dimostrata dalle roncole in tale battaglia.\nRistaia (Isola d'Elba).\nVariante elbana, il cui nome deriva dal latino \"falcula rustaria\". Ha un'immanicatura ad anello e troncatura della parte finale della lama. Veniva usata anche per tagliare pali di castagno ed infiggerli nel terreno battendovi con la parte retrostante; la sua rozzezza ha ispirato il proverbio elbano \u00ab\"Sii pi\u00f9 'gnorante d'una ristaia a la mancina\"\u00bb. Altre versioni della \"ristaia\" sono proprie della Garfagnana (\"restaghia\"), del Pistoiese (\"rostaglia\"), della Lunigiana (\"rustaghia\"), della Corsica (\"ristaghia\" o \"rustaghia\") e della Gallura (\"rustagghia\").\nRunca (Calabria e Sicilia).\nLa \"runca\" \u00e8 caratterizzata dal manico tubolare in ferro che \u00e8 un'appendice dello stesso strumento. Utilizzata in Calabria e Sicilia dai contadini per lavorare nei campi ma anche come prima arma di difesa quando, intorno all'anno 1000, gli invasori e razziatori arabi, provenienti dal mare, con le loro navi risalivano le fiumare, in parte navigabili, per minacciare gravemente l'incolumit\u00e0 di persone e cose. Nelle antiche cave di calcarenite siciliane veniva usata, come strumento di scavo, la grossa \"runca di li carcarara\", mentre il \"runcigghiu\" era adoperato nella potatura dei vigneti e nel tagliare i canneti.\nIn dialetto reggino era conosciuta come \"runcigghia\". Due proverbi in lingua siciliana ricordano l'utilit\u00e0 agricola della \"runca\": \u00ab\"Runca porta pani\"\u00bb e \u00ab\"Runca e cutieddu fannu l'arbulu beddu\"\u00bb.\nAraldica.\nLa roncola (in tedesco \"Hippe\" o \"Knipp\") appare nell'araldica tedesca, in vari stemmi, ecco alcuni esempi:"}
{"id": "99692", "revid": "307923", "url": "https://it.wikipedia.org/wiki?curid=99692", "title": "Batteria acustica", "text": ""}
{"id": "99694", "revid": "1699816", "url": "https://it.wikipedia.org/wiki?curid=99694", "title": "Panoramix", "text": "Panoramix \u00e8 un personaggio dei fumetti della serie \"Asterix\", creato dal duo francese Ren\u00e9 Goscinny e Albert Uderzo.\n\u00c8 il druido del villaggio. La sua specialit\u00e0 \u00e8 la pozione magica, che dona una temporanea forza sovrumana a colui che la beve. \u00c8 anche in grado di preparare una lozione per capelli estremamente potente che pu\u00f2 far crescere rapidamente e senza posa barba e capelli.\nIl nome deriva da \"panorama\", con il classico suffisso \"-ix\" che caratterizza il linguaggio gallico nella serie.\nLa pozione magica.\nL'origine della pozione si perde nella notte dei tempi. La ricetta viene trasmessa solo da bocca di druido a orecchio di druido, come viene spiegato nella storia \"Asterix e la zizzania\"; ma esiste una breve lista degli ingredienti pi\u00f9 conosciuti:\nNel videogame \"\" per PlayStation, la pozione magica del druido richiede (fra quelli non citati) i seguenti ingredienti:\nLa pozione magica non serve soltanto per ottenere una forza incredibile, ma cura praticamente qualunque tipologia di malessere; ad esempio ne \"Le mille e un'ora di Asterix\", Asterix fa bere ad Assourancetourix, afono, un goccio di pozione, dicendogli: \"Bevi un goccio di pozione, Assourancetourix... cantare canzoni non puoi ma puoi sempre... suonarle.\". Successivamente si vedr\u00e0 il bardo affrontare, insieme ad Asterix e Obelix, orde di soldati nemici, mentre commenta gli effetti miracolosi della pozione magica. Questa \u00e8 dunque servita a curare totalmente la sua afonia e a farlo riprendere a cantare. Altri due esempi sono riferiti ad Asterix: in \"Asterix e la galera di Obelix\", Panoramix fa bere un sorso di pozione ad Asterix, svenuto per un colpo di catapulta che l'ha colpito in faccia; l'altro lo si vede in \"Le 12 fatiche di Asterix\", dove il piccolo gallo, per battere in una gara un velocissimo maratoneta greco, usufruisce di una sorsata di pozione, cosa che lo porter\u00e0 alla vittoria.\nAltre pozioni magiche.\nDurante la serie si vedono altre pozioni magiche preparate dal druido, in genere con effetti bizzarri:"}
{"id": "99695", "revid": "124847271", "url": "https://it.wikipedia.org/wiki?curid=99695", "title": "Bandiera del Paraguay", "text": "La bandiera del Paraguay \u00e8 stata adottata nel 1842. Gli emblemi e le proporzioni hanno subito variazioni nel corso del tempo.\nCaratteristiche e particolarit\u00e0.\nLa bandiera paraguayana \u00e8 composta da tre bande orizzontali colorate (partendo dall'alto) in rosso, bianco e blu. I colori vennero influenzati dal tricolore francese, in quanto simbolo di liberazione. Il simbolismo dei colori \u00e8 molto ricco per i paraguayani. Il rosso indica patriottismo, coraggio, eroismo, uguaglianza e giustizia; il bianco sta per purezza, fermezza, unione e pace; e il blu rappresenta tranquillit\u00e0, amore, conoscenza, verit\u00e0 e libert\u00e0.\nLa bandiera ha la caratteristica rara, in comune con quella dello stato dell'Oregon, di mostrare due emblemi differenti sui due lati; la bandiera presenta quindi un fronte ed un retro. Il lato frontale presenta lo stemma nazionale, composto da una stella gialla a cinque punte, racchiusa in una ghirlanda verde, con le parole \"Rep\u00fablica del Paraguay\". La \"stella di maggio\" rappresenta la data dell'indipendenza, 14 maggio 1811. Il retro ha invece il Sigillo del tesoro del Paraguay, un leone con il berretto rosso della libert\u00e0 su un palo. Il Sigillo del Tesoro \u00e8 simbolico della difesa della libert\u00e0 nazionale, che \u00e8 rappresentata dal leone a guardia del cappello della libert\u00e0.\nCome quella del Paraguay, anche le bandiere nazionali di Moldavia e Arabia Saudita non sono speculari rispetto al pennone, perch\u00e9 presentano disegni identici sulle due facce, ma non simmetrici.\nIl Giorno della bandiera in Paraguay viene celebrato il 14 maggio, il giorno prima della Festa dell'Indipendenza."}
{"id": "99696", "revid": "767487", "url": "https://it.wikipedia.org/wiki?curid=99696", "title": "Giardini di Mir\u00f2", "text": "I Giardini di Mir\u00f2 sono un gruppo musicale indie rock italiano, proveniente dalla cittadina di Cavriago, in provincia di Reggio Emilia.\nLa formazione comprende Jukka Reverberi (chitarra, voce), Corrado Nuccini (chitarra, voce), Luca Di Mira (tastiere) e Mirko Venturelli (basso, clarino, sax), Emanuele Reverberi (violino, tromba). In passato il batterista era Lorenzo Lanzi, sostituito dal 2003 da Francesco Donadello, dal 2011 da Andrea Mancin, dal 2013 Lorenzo Cattalani.\nBiografia.\nEsordi.\nNel periodo tra il 1993 e il 1995 Corrado Nuccini e Giuseppe Camuncoli, oggi noto fumettista, formano la band. Questo accade durante i viaggi in treno da Reggio Emilia a Bologna dove i due frequentano la facolt\u00e0 di Lettere e Filosofia. Dopo qualche anno si aggiunge al gruppo Luca di Mira. La storia dei Giardini di Mir\u00f2 inizia per\u00f2 nel 1998, in seguito all'ingresso in formazione di Jukka Reverberi ed in seguito di Mirko Venturelli, la band registra il primo demo autoprodotto, dal titolo \"GDM?\". Il CD viene esaurito in poco tempo e verr\u00e0 poi ristampato dalla tedesca Friction Friction. Si fanno cos\u00ec conoscere ed apprezzare dal pubblico anche oltre i confini nazionali.\nTornano in studio per incidere l'EP \"Iceberg\", pubblicato nel 1999. Il disco viene diffuso addirittura negli Stati Uniti, dove viene ristampato dalla label californiana Zum. I Giardini di Mir\u00f2 cos\u00ec iniziano un'attivit\u00e0 live molto intensa, che li porta a suonare insieme ad ensemble come Godspeed You Black Emperor!, Billy Mahonie, Unwound, Karate.\nAnni 2000.\nNel 2000 entra ufficialmente in formazione il violinista e trombettista Manuele Reverberi. Nello stesso anno esce lo split album realizzato col musicista d'avanguardia australiano Pimmon.\nIl gruppo lavora poi all'album \"Rise and Fall of Academic Drifting\": registrato presso lo studio Alpha Earthbase di Firenze, il disco viene pubblicato all'inizio del 2001 dall'etichetta Homesleep, fondata da Matteo Agostinelli, leader degli Yuppie Flu che presta anche la sua voce in \"Pet Life Saver\" mentre il cantante inglese Paul Anderson dei Tram canta \"Little Victories\".\nLa musica dei GDM si fa apprezzare anche grazie alla pubblicazione di un nuovo EP, dal titolo \"The Soft Touch\" e dalla sua rilettura elettronica ad opera di altri musicisti e chiamata \"The Academic Rise Of Falling Drifters\" (entrambe pubblicate nel 2002).\nNel 2003 viene pubblicato il singolo \"Revolution On Your Pins!\", che anticipa l'album \"Punk... Not Diet!\", nel quale i brani sono cantati da Alessandro Raina, futuro leader degli Amor Fou.\nNei primi mesi del 2004 il gruppo parte in tour, mentre l'etichetta Gamma Pop ristampa il primo demo e l'EP \"Iceberg\" in un unico CD. Nel frattempo esce pure \"Hits For Broken Hearts And Asses\", che contiene i primi brani del gruppo in versione rimasterizzata. Sempre in quel periodo, inoltre, Lorenzo diventa padre e preferisce cedere la batteria a Francesco Donadello.\nNel 2005 curano la colonna sonora del film \"Sangue - La morte non esiste\" diretto da Libero De Rienzo e interpretato da Elio Germano.\nDopo alcune collaborazioni (come produttori per gli olandesi Zucchini Drive, poi con Markus Acher dei Notwist, Alias, Populous ed altri), il 28 dicembre 2005 la band torna a registrare per un nuovo disco. Intanto Luca di Mira realizza un album solista a nome Pillow dal titolo \"Flowing Seasons\" e Corrado Nuccini pubblica \"Matters of Love and death\".\nNel febbraio del 2007 esce il terzo album \"Dividing Opinions\", in cui collaborano Apparat, Glenn Johnson dei Piano Magic e Clancy (Settlefish). Nei mesi successivi la band partecipa a diversi festival musicali (\"Pensiero stupendo\", \"Sherwood Festival\", \"Spaziale Festival 2007\") e in estate, dopo la pubblicazione del video di \"Dividing Opinions\", intraprende un lungo tour promozionale.\nNello stesso anno il gruppo presenta \"Il fuoco\", sonorizzazione della colonna sonora del film muto omonimo, diretto da Giovanni Pastrone e risalente al 1915, grazie alla collaborazione tra GDM, Museo del Cinema di Torino. Nel frattempo Jukka collabora con gli Offlaga Disco Pax all'interno dell'album \"Bachelite\".\nIl 31 dicembre 2007 la band rilascia in free download l'EP \"New Year's Eve EP\", in cui sono presenti un inedito (\"No one's to blame\" in collaborazione con Paul Anderson) e 4 remix di brani estratti da \"Dividing Opinions\" ad opera di diversi gruppi ed artisti.\nNato come colonna sonora, \"Il fuoco\" viene pubblicato come album vero e proprio dopo l'estate del 2009 da Unhip Records. Dal 9 ottobre la band gira in tour per l'Italia fino al gennaio 2010.\nAnni 2010.\nIl 25 aprile 2010 la band si esibisce a Carpi e partecipa al disco-progetto \"Materiali resistenti\". Inoltre partecipa a una serie di festival musicali, tra cui \"Handmade Indie Fest\", \"MI AMI Festival\" e \"Indipendelta\". In novembre partono per il \"Das Feuer Tour\", che li porta ad esibirsi all'estero e in particolare in Svizzera, Belgio e Germania.\nNel marzo 2011 la band inizia le registrazioni del successivo disco presso l'Igloo Audio Factory di San Prospero di Correggio, in provincia di Reggio Emilia. Nel frattempo riprendono i progetti paralleli dei vari membri del gruppo: Jukka scrive il secondo disco dei Crimea X, mentre Luca \u00e8 impegnato nel missaggio del suo secondo lavoro come Pillow.\nIl 23 marzo 2012 esce \"Good Luck\", disco pubblicato da Santeria e a cui hanno collaborato anche Sara Lov dei Devics, Andrea Sologni dei Gazebo Penguins, Angela Baraldi e Stefano Pilia dei Massimo Volume. Il disco viene diffuso all'estero dall'etichetta berlinese City Center Office. Nel periodo marzo-maggio 2012 la band intraprende un tour promozionale.\nPoco tempo dopo partecipano alla compilation \"Heart Quake\", realizzata per raccogliere fondi in favore dei cittadini emiliani colpiti dal terremoto dell'Emilia.\nA sei mesi di distanza da \"Good Luck\", i GDM pubblicano l'EP \"Unluck\", contenente tre tracce. Il 13 marzo 2013 si avviano in un tour \"intimista\" in una formazione a quattro, con l'ingresso di Laura Loriga.\nNel 2014 tornano con un disco dal titolo \"Rapsodia Satanica\", \u00e8 un album che contiene le musiche originali che prendono ispirazione dall'omonimo film di Nino Oxilia, realizzato nel 1917 ed interpretato dalla diva del cinema muto Lyda Borelli.\nIl 30 novembre 2018 esce \"Different Times\", settimo album di inediti, prodotto da Giacomo Fiorenza e pubblicato per 42 records.\nGenere.\nLa musica del gruppo vive di influenze anglosassoni, in particolar modo si rifanno al post rock per arrivare poi ora ad un suono che \u00e8 un mix di psichedelia, shoegaze, dream pop, noise, post punk, musica d'autore e molto altro.\nCollaborazioni.\nIl gruppo ha collaborato con molti musicisti, da Sara Lov a Hood, Alessandro Raina, Dntel, Alias, Hermann &amp; Kleine, Styrofoam, Apparat, Piano Magic, Isan, Paul Anderson, e molti altri."}
{"id": "99698", "revid": "181699", "url": "https://it.wikipedia.org/wiki?curid=99698", "title": "Punto fermo", "text": "Il punto fermo (o brevemente punto) \u00e8 il segno di interpunzione che indica nel discorso la pausa pi\u00f9 lunga, pari solo a quella del punto interrogativo e del punto esclamativo.\nStoria.\nAntica origine greca.\nIl simbolo del punto deriva dalla punteggiatura greca introdotta da Aristofane di Bisanzio nel III secolo A. C. Nel suo sistema c'era una serie di punti la cui posizione ne determinava il significato.\n\"stigm\u1e15 tele\u00eda\", \"stigm\u1e15 m\u00e9s\u0113\" e \"hypostigm\u1e15\".\nIl punto alla fine di un pensiero o di un'espressione completata era contrassegnato da un punto alto \u27e8\u02d9\u27e9, chiamato \"stigm\u1e15 tele\u00eda\" (\u03c3\u03c4\u03b9\u03b3\u03bc\u1f74 \u03c4\u03b5\u03bb\u03b5\u03af\u03b1) o \"punto terminale\". Il \"punto centrale\" \u27e8\u00b7\u27e9, lo \"stigm\u1e15 m\u00e9s\u0113\" (\u03c3\u03c4\u03b9\u03b3\u03bc\u1f74 \u03bc\u03ad\u03c3\u03b7), segnava una divisione in un pensiero che causa un respiro pi\u00f9 lungo (essenzialmente un punto e virgola), mentre il punto basso \u27e8.\u27e9, chiamato \"hypostigm\u1e15\" (\u1f51\u03c0\u03bf\u03c3\u03c4\u03b9\u03b3\u03bc\u03ae) o \"underdot\" \", ha segnato una divisione in un pensiero che provoca un respiro pi\u00f9 breve (essenzialmente una virgola).\nSemplificazione medievale.\nIn pratica, gli scribi usavano per lo pi\u00f9 il punto terminale; gli altri caddero in disuso e furono poi sostituiti da altri simboli. Dal IX secolo in poi, il punto inizi\u00f2 ad apparire come un segno basso (invece che alto), e quando inizi\u00f2 la stampa nell'Europa occidentale, il punto inferiore era regolare e quindi universale.\nUtilizzo.\nItaliano.\nIn italiano, nella maggior parte dei casi, il punto serve a separare due sezioni di discorso contenenti idee fondamentalmente diverse, ovvero i periodi. Il punto utilizzato per chiudere un periodo \u00e8 seguito da uno spazio, e la prima parola del periodo successivo inizia con la lettera maiuscola.\nIl punto pu\u00f2 anche servire come segno di abbreviazione, e in questo caso pu\u00f2 trovarsi sia alla fine che al centro di una parola; due esempi per un caso e per l'altro sono \"ing.\" per \"ingegnere\" e \"prof.ssa\" per \"professoressa\". Il punto di abbreviazione non richiede di essere seguito dalla maiuscola; non \u00e8 seguito da uno spazio se si trova all'interno di una parola (\"prof.ssa Bianchi\"), ma \u00e8 seguito da uno spazio se si trova alla fine di una sigla, eventualmente contenente altri punti di abbreviazione (\"ing. Mario Rossi\"; \"gli U.S.A. sono una federazione di 50 stati\").\nInglese.\n\u00c8 normale nell'inglese nordamericano usare punti dopo le iniziali; ad esempio AA Milne, George W. Bush . L'uso britannico \u00e8 meno rigoroso. Alcune guide di stile scoraggiano i punti dopo le iniziali. Tuttavia, vi \u00e8 una tendenza generale e iniziative a compitare i nomi per esteso invece di abbreviarli per evitare ambiguit\u00e0. In inglese britannico, sia per l'orologio a 12 o 24 ore, alcune guide di stile raccomandano il punto quando si legge l'ora, comprese quelle della BBC e di altre emittenti pubbliche nel Regno Unito, il manuale accademico pubblicato dalla Oxford University Press con vari titoli, cos\u00ec come il libro stile interno per l' Universit\u00e0 di Oxford, e quello dei giornali \"The Guardian\" e \"The Times\" . L'inglese americano e canadese per lo pi\u00f9 preferisce e usa i due punti (:) (cio\u00e8, 11:15 am/pm per AmE/CanE e 11:15am/pm o 11.15am/pm per BrE). Il punto come separatore di tempo viene utilizzato anche nell'inglese irlandese, in particolare dal Raidi\u00f3 Teilif\u00eds \u00c9ireann (RT\u00c9), e in misura minore in australiano, cipriota, maltese, neozelandese, sudafricano e altre variet\u00e0 inglesi del Commonwealth al di fuori Canada. La pratica negli Stati Uniti e in Canada \u00e8 di inserire punti e virgole tra virgolette nella maggior parte degli stili. Nel sistema britannico, chiamato anche \"citazione logica\", i punti e le virgole sono posti secondo il senso grammaticale. Ci\u00f2 significa che quando fanno parte del materiale citato, dovrebbe essere posizionato all'interno, altrimenti dovrebbe essere all'esterno. Ad esempio, sono collocati all'esterno nei casi di parole-come-parole, titoli di opere in forma breve e frammenti di frasi citate.\nC'\u00e8 qualche crossover nazionale. Lo stile americano \u00e8 comune nella scrittura di narrativa britannica. Lo stile britannico \u00e8 talvolta usato nell'inglese americano. Ad esempio, il Chicago Manual of Style lo consiglia per i campi in cui il posizionamento della virgola potrebbe influenzare il significato del materiale citato, come la linguistica e la critica testuale.\nL'uso del posizionamento secondo il senso logico o grammaticale, o \"convenzione logica\", ora la pratica pi\u00f9 comune in regioni diverse dal Nord America, stato sostenuto nell'influente libro \"The King's English\" di Fowler e Fowler, pubblicato nel 1906. Prior per l'influenza di questo lavoro, lo stile del tipografo o tipografo, o \"convenzione chiusa\", ora chiamato anche stile americano, era comune in tutto il mondo.\nGreco.\nSebbene l'attuale punto greco (\u03c4\u03b5\u03bb\u03b5\u03af\u03b1, \"tele\u00eda\") sia romanizzato come punto latino e codificato in modo identico al punto in Unicode, lo storico punto in greco era un punto \"alto\" e il punto \"basso\" funzionava come una sorta di virgola, come notato sopra. Il punto basso fu usato sempre pi\u00f9, ma irregolarmente, per contrassegnare i punti dopo il IX secolo e fu completamente adattato dopo l'avvento della stampa.\nArmeno.\nL'alfabeto armeno usa il (\u057e\u0565\u0580\u057b\u0561\u056f\u0565\u057f, \"verdjaket\"). \u00c8 simile ai due punti (:).\nCinese.\nIn cinese semplificato e giapponese, viene utilizzato un piccolo cerchio al posto di un punto pieno: \"\u3002\ufe00\" (U+3002 \" Pulsante ideografico \"). Il cinese tradizionale utilizza lo stesso simbolo centrato nella linea anzich\u00e9 allineato alla linea di base.\nCoreano.\nIl coreano usa il punto latino insieme alla sua scrittura nativa, mentre il vietnamita usa sia l'alfabeto latino che la punteggiatura.\nDevanagari.\nNella scrittura Devanagari, usata per scrivere hindi e sanscrito tra le altre lingue indiane, una linea verticale (\"\u0964\") (U+0964 \"Devanagari Danda\") \u00e8 usata per segnare la fine di una frase. \u00c8 conosciuto come \"poorna viraam\" (punto) in hindi e \"Daa`ri\" in bengalese. Alcune lingue indiane usano anche il punto, come Marathi. In Tamil, \u00e8 conosciuto come \"mutrupulli\", che significa \"punto finale\" .\nSingalese.\nIn singalese, \u00e8 conosciuto come \"kundaliya\": \"\u0df4\" (U+0DF4 \"punteggiatura singalese Kunddaliya\"). I periodi furono successivamente introdotti nella scrittura singalese dopo l'introduzione della carta a causa dell'influenza delle lingue occidentali.\nUrdu.\nUrdu usa il simbolo \"\u06d4\" (U+06D4). \u00c8 simile al carattere di sottolineatura (_).\nGe'ez.\nNella scrittura Ge'ez usata per scrivere l' amarico e molte altre lingue etiopi ed eritree, l'equivalente del punto che segue una frase \u00e8 il \"\u02c8arat nettib\" \"\u1362\", che significa \"quattro punti\". I due punti a destra sono leggermente ascendenti dai due a sinistra, con uno spazio in mezzo.\nScrittura scientifica e matematica.\nSecondo le convenzioni di scrittura del Sistema Internazionale, in italiano il punto non si usa per separare la parte intera dalla parte decimale di un numero (per il quale scopo si usa la virgola), ma pu\u00f2 essere usato per raggruppare le cifre a blocchi di tre. Un esempio accettato \u00e8: 123.345,25 (cen\u00adto\u00adven\u00adti\u00adtre\u00admi\u00adla\u00ad tre\u00adcen\u00adto\u00adqua\u00adran\u00adta\u00adcin\u00adque\u00ad vir\u00adgo\u00adla\u00ad ven\u00adti\u00adcin\u00adque).\nGrafia e caratteri tipografici.\nGraficamente, il punto entra a far parte di diversi altri segni di punteggiatura: il punto esclamativo, cos\u00ec come il punto interrogativo e il punto e virgola, ne possiede uno, mentre i due punti e i puntini sospensivi ne adoperano rispettivamente due e tre.\nInformatica.\nIn informatica il punto \u00e8 spesso usato come delimitatore, ad esempio nel sistema di identificazione dei domini internet (DNS) e degli indirizzi IP:\nNei sistemi operativi dei computer, il punto corrisponde al carattere Unicode e ASCII 46, o in esadecimale 0x2E.\nIn molti linguaggi di programmazione costituisce un importante elemento della sintassi. Ad esempio nel C viene utilizzato per accedere agli elementi di una struct e nei linguaggi a oggetti per accedere a un membro di una classe o di un oggetto.\nNei linguaggi Erlang, Prolog e Smalltalk definisce la fine di una \"frase\". In un'espressione regolare indica un carattere qualsiasi.\nNei file system spesso si usa il punto per separare il nome di un file dall'estensione.\nNei sistemi Unix e Windows il punto rappresenta la directory attuale o di lavoro. Due punti (\"..\") rappresentano la directory \"padre\", o di un livello \"sopra\".\nNei fogli di stile il punto indica l'elemento o gli elementi aventi una classe dichiarata ad essi.\nTelegrafia.\nIl termine \"STOP \u00e8\" stato utilizzato nei telegrammi al posto del punto. La fine di una frase sarebbe contrassegnata da \"STOP\"; il suo uso \"nelle comunicazioni telegrafiche \u00e8 stato notevolmente aumentato durante la guerra mondiale, quando il governo lo ha impiegato ampiamente come precauzione contro i messaggi confusi o fraintesi, a causa della posizione errata o dell'emissione [ \"sic\" ] del puntino o punto fermo \".\""}
{"id": "99699", "revid": "1603714", "url": "https://it.wikipedia.org/wiki?curid=99699", "title": "Basilica di San Zeno", "text": "La basilica di San Zeno, conosciuta anche con il nome di chiesa di San Zeno Maggiore o chiesa di San Zenone, \u00e8 un importante luogo di culto cattolico che sorge nel cuore del quartiere di San Zeno a Verona; si tratta di uno dei capolavori del romanico lombardo e quindi padano.\nL'attuale chiesa venne realizzata sul luogo ove almeno altri cinque edifici religiosi erano stati edificati in precedenza. Sembra che la sua origine sia da ricercarsi in una chiesa edificata sulla tomba di san Zeno di Verona, morto tra il 372 e il 380. L'edificio venne comunque riedificato all'inizio del IX secolo per volere del vescovo Ratoldo e del re d'Italia Pipino che giudicarono sconveniente che il corpo del santo patrono riposasse in una povera chiesa. La tradizione vuole che l'arcidiacono Pacifico contribu\u00ec alla fabbrica; la consacrazione avvenne l'8 dicembre 806 mentre il 21 maggio dell'anno successivo il corpo di san Zeno fu traslato nella cripta. In occasione delle invasioni degli Ungari, che imperversarono tra l'899 e il 933, la chiesa riport\u00f2 notevoli danni tanto che nel 967 il vescovo Raterio dovette promuovere una nuova ricostruzione. Intorno alla fine dell'XI secolo e al principio del XII, si diede cos\u00ec mano a un grandissimo progetto di rinnovamento della chiesa in stile romanico. I lavori subirono una battuta di arresto per via del devastante terremoto di Verona del 1117, tuttavia intorno al 1138 gran parte di quella che \u00e8 la chiesa attuale era stata completata. Nel corso dei secoli successivi l'edificio and\u00f2 incontro a ulteriori modifiche e trasformazioni che per\u00f2 non ne modificarono l'impianto, mantenendo sostanzialmente inalterata la sua origine medievale.\nTra le numerose opere d'arte, ospita un capolavoro di Andrea Mantegna, la \"pala di San Zeno\". Celebri sono anche le formelle bronzee del portale e il grande rosone della facciata, chiamato \"Ruota della Fortuna\", opera del lapicida Brioloto de Balneo. Nel corso della sua storia, la basilica ispir\u00f2 numerosi poeti tra cui Dante Alighieri, Giosu\u00e8 Carducci, Heinrich Heine, Gabriele D'Annunzio e Berto Barbarani.\nLa chiesa, che nel 1973 fu elevata alla dignit\u00e0 di basilica minore, \u00e8 sede di una parrocchia inserita nel vicariato di Verona Centro.\nStoria.\nOrigini paleocristiane.\nLa dottrina cristiana dovette arrivare a Verona ben presto data l'importanza della citt\u00e0 come snodo viario, da cui passarono certamente soldati provenienti da Roma o dalla Palestina. Se il primo vescovo della diocesi di Verona, Euprepio, venne nominato intorno alla prima met\u00e0 del III secolo, l'ottavo, Zeno di Verona, si ritiene che sia morto tra il 372 e il 380 e la tradizione vuole che sia stato sepolto non lontano dal luogo ove oggi sorge la basilica. Il notaio veronese Coronato, vissuto verso la fine del VII secolo, nella sua \"Cronaca\" ci informa che sopra la tomba del vescovo venne eretta una chiesa in suo onore. Sembra, inoltre, che questo primo edificio cristiano venne restaurato e ingrandito nel 589, dopo l'avvenuto miracolo raccontato da san Gregorio Magno e riportato anche da Paolo Diacono nella \"Historia Langobardorum\", in occasione del quale la chiesa avrebbe fornito protezione in seguito a una terrificante alluvione: si narra che le acque dell'Adige avessero abbattuto le mura della citt\u00e0 e raggiunto l'edificio, in cui avevano trovato rifugio molti veronesi, sommergendolo ma non riuscendo, poi, a entrare n\u00e9 dalle finestre n\u00e9 dalle porte.\n\u00c8 probabile che una ricostruzione dell'edificio sia collocabile all'epoca dei Goti, come confermano alcuni frammenti di pietra scolpita in stile bizantino, dunque ascrivibile al V-VI secolo, reimpiegati nel sacello di San Benedetto (accessibile dal chiostro) e nel campanile. Lo storico Luigi Simeoni conferma che tale fabbrica possa risalire al VI secolo riconoscendo delle similitudini tra i pulvini del chiostro e del sacello con quelli della basilica di Sant'Apollinare Nuovo a Ravenna. Inoltre, non \u00e8 cos\u00ec improbabile che lo stesso Teodorico il Grande, che dedic\u00f2 molta attenzione al rinnovamento urbanistico di Verona, abbia contribuito a tale fabbrica, come d'altronde se ne fa menzione negli \"Annales Valesiani\". Si pu\u00f2 quindi desumere che questo antico edificio fosse ricco di colonne, pilastri, capitelli e pulvini, tutti di marmo come lo doveva essere il pavimento.\nCaduto il regno dei Goti nel 553 a seguito della guerra greco-gotica, dopo un breve domino dell'impero bizantino, Verona pass\u00f2 in mano dei Longobardi e il re Alboino ne fece una delle sue residenze preferite. Ben poco sappiamo delle vicende della chiesa in questo periodo ma, di nuovo grazie a Coronato, apprendiamo che ancora custodiva le spoglie del santo e che i Longobardi, di fede ariani, acconsentirono che permanesse a Verona un vescovo cattolico, e che il re Desiderio concesse alcuni donativi che andarono a costituire la \"Domus Sancti Zenonis\".\nSembra che intorno all'804 la chiesa fosse stata gravemente danneggiata \u00abut ad nihilum esset redacta\u00bb e al monastero appiccato un incendio \u00abab infidelibus hominibus\u00bb, forse dei Franchi insubordinati o dei superstiti ariani. Nei primi anni del IX secolo a Verona si trovava il re d'Italia Pipino che insieme al vescovo Ratoldo giudicarono sconveniente che il corpo del santo patrono riposasse in un edificio \"povero\". Quindi decisero, \u00abpropter divinum amorem et reventiam\u00bb, che si doveva procedere con l'edificazione di una pi\u00f9 grande e pi\u00f9 bella chiesa, e che il corpo doveva essere poi traslato in una cripta: \u00abuna chiesa sotterranea oscura sopra colonne, et lo pavimento di quelle pietre vive et anco fecero fare uno avello de marmo polito lo quale destinarono al corpo del Santo Zenone pe la sua sepoltura\u00bb. Ai lavori dovette sovraintendere, almeno secondo tradizione, l'arcidiacono Pacifico. Gli \"Annali Zenoniani\" raccontano che venne costruita una nuova chiesa, e che quindi non venne ampliata quella gi\u00e0 esistente, che dovette per\u00f2 rimanere integra ancora per lungo tempo. Nel nuovo edificio venne realizzato un \"antro opaco\", ovvero un locale senza luce, almeno parzialmente scavato sotto terra e destinato ad accogliere le reliquie di san Zeno. In ogni caso ben poco sappiamo di questa costruzione, come ben poco \u00e8 arrivato fino ai nostri giorni. Il re Pipino don\u00f2, inoltre, alla basilica vasellame d'oro e d'argento e Vangeli ornati di gemme preziose.\nLa consacrazione del nuovo edificio avvenne l'8 dicembre 806 mentre il 21 maggio dell'anno successivo il corpo di san Zeno fu traslato nella cripta che oggi \u00e8 il livello pi\u00f9 basso della basilica. La cerimonia fu molto solenne, si decise che il trasporto della salma fosse affidato ai santi eremiti di Malcesine Benigno e Caro, considerati a quel tempo i soli degni di toccare il corpo del santo. Alla cerimonia erano presenti il re, il vescovo locale Nokterio, e quelli di Cremona e di Salisburgo.\nSi ritiene che l'antro e il sovrapposto presbiterio includessero un'abside con orientamento sud-nord, come la vicina chiesa di San Procolo, anch'essa attribuita a Pacifico, e come lo \u00e8 l'attuale, e che l'abside fosse coperta solamente da una semplice copertura con orditure lignee. La traslazione delle spoglie del santo avvenne con grande solennit\u00e0, rappresentando un avvenimento eccezionale per l'epoca che riaccese in tutti i veronesi il culto del loro patrono. La donazione di Pipino, insieme a quelle dei vescovi e della popolazione, permisero che questa chiesa fosse \u00abnon solo bella, ma per quei tempi sublime\u00bb. Di questo edificio quasi nulla rimane oggi, forse gli appartenne l'antica muratura di mattoni di laterizio che si trova in fondo all'edificio, dopo l'ultima lesena. Ad essa era annesso un monastero benedettino e, con ogni probabilit\u00e0, un chiostro posto lungo il fianco orientale. Il primo abate menzionato nelle fonti \u00e8 un certo Leone che ricopr\u00ec la carica nell'833.\nDal principio del secolo X alla met\u00e0 circa del XI.\nSecondo lo storico Onofrio Panvinio, le invasioni degli Ungari che imperversarono tra l'899 e il 933 avrebbero mandato in rovina le chiese dei sobborghi di Verona, poste fuori dalle mura. Cos\u00ec la chiesa di San Zeno, che era ancora quella fabbricata ai tempi di Pipino, sarebbe stata gravemente danneggiata insieme al monastero, in quanto all'epoca era ancora fuori dalla cinta difensiva (sar\u00e0 inclusa solamente con le mura realizzate dagli Scaligeri). Lo stesso scrittore afferma che, prevedendo il pericolo, avrebbero traslato il corpo al sicuro nella cattedrale, che allora era probabilmente la chiesa di Santa Maria Matricolare; un racconto non suffragato da fonti ma ritenuto, comunque, probabile.\nCon la fine delle scorrerie degli Ungari si pens\u00f2 di riparare i tanti danni con il restauro del monastero e il rifacimento della chiesa. La ricostruzione fu voluta dal vescovo Raterio, che ottenne i fondi per la costruzione dall'imperatore tedesco Ottone I in cambio dell'ospitalit\u00e0 che ricevette a Verona nel 967. Tuttavia, Raterio ben presto venne accusato di aver usato tali fondi per propri interessi tanto che dovette giustificarsi nell\"'Apologetico\" spiegando che li aveva invece impiegati per riformare il basso clero, eliminando il concubinaggio tra i preti. Pertanto i lavori dovettero incominciare un po' in ritardo, seguendo i canoni dello stile romanico veronese che incominciava ad affermarsi. Venne dunque edificato un edificio a tre navate, con la maggiore sopraelevata, divise da arcate sorrette da pilastri alternati a colonne, con una cripta e un sovrapposto piano rialzato. Le sue dimensioni corrisposero in larghezza a quelle dell'attuale e in lunghezza a circa i tre quarti, mentre l'altezza doveva essere circa la met\u00e0. Le navate terminavano in tre absidi, una maggiore centrale e due minori laterali.\nAlcuni elementi di questo edificio sopravvivono ancora oggi, come la cripta che \u00e8 attribuita al X secolo. All'esterno sono inoltre visibili le sue murature sul lato orientale, nei pressi del campanile dove il materiale utilizzato \u00e8 laterizio che giunge fino a un'altezza di 7,60 metri oltre i quali corre una fascia a dente di sega che indica l'inizio di quello che fu il cornicione di gronda. Un altro muro probabilmente ascrivibile alla stessa epoca \u00e8 quello che si trova al fianco della navata di sinistra e che serve di fondo al chiostro, in cui \u00e8 ben visibile la struttura in tufo con conci poco regolari disposti a strati misti a qualche frammento di laterizio. Un diploma dell'imperatore Enrico II ci informa che nel 1014 le reliquie di san Zeno erano gi\u00e0 state nuovamente traslate nella basilica (in \"villula Sancti Zenonis\").\nNei primi decenni dell'XI secolo la prima chiesa romanica era dunque compiuta e si decise di migliorarla sopraelevandola. Quasi nulla resta oggi di questo intervento, poich\u00e9 i successivi lavori hanno in gran parte rinnovato, e in parte nascosto, quanto poteva rimanere. Secondo l'architetto e soprintendente Alessandro Da Lisca, in questi anni l'edificio venne irrobustito nei suoi muri e sopraelevato fino a raggiungere l'altezza degli attuali tetti.\nNel 1045 l'abate Alberico (1045-1067) dette inizio alla costruzione del campanile, come ricordato da una scritta posta sulla sua base nel fianco esterno a occidente. Alla morte dell'abate, avvenuta nel 1067, la torre doveva essere giunta in altezza pressappoco oltre la met\u00e0 dell'attuale e forse era gi\u00e0 stata completata una cella campanaria realizzata mediante bifore. Alberico, inoltre, fece realizzare anche il sepolcro dei monaci; esso \u00e8 situato nel chiostro nel lato verso la chiesa. Questo \u00e8 composto da un sepolcro in marmo rosso, coperto da una spessa lastra adornata da una grande croce in rilievo. Non \u00e8 certo che questa sia l'originale dell'XI secolo ma \u00e8 molto probabile se si considera che il chiostro era gi\u00e0 esistente. Sopra la tomba vi \u00e8 una scritta che lo ricorda.\nIl rinnovamento degli inizi del XII secolo e il terremoto del 1117.\nIntorno alla fine dell'XI secolo e al principio del XII, si diede mano a un grandissimo progetto di rinnovamento della chiesa di San Zeno. L'intenzione era quella di ingrandirla con l'aggiunta di un corpo di fabbrica davanti alla vecchia facciata, corrispondente oggi alla prima campata dell'edificio; oltre a tale ampliamento, si era proposto di rinnovare i vecchi muri longitudinali, sia delle navate minori sia della maggiore. Il nuovo edificio, come risulta da quanto rimane ancora oggi, doveva possedere paramenti murari in tufo ben squadrato, lesene aggettanti, una galleria marmorea costituita da arcatelle adorna di colonnette binate, in alto un cornicione ad archetti con doppia ghiera e mensole a doppio sbalzo, ricco di minuti ricami e un frego nobilmente scolpito in candido marmo. Quando avvenne il devastante terremoto di Verona del 1117 tale ricostruzione dovette essere gi\u00e0 ben avviata, dato che si era quasi completato il prolungamento e incominciato a rinnovare il fianco della navatella di destra.\nNonostante le distruzioni riportate a seguito del sisma, che danneggi\u00f2 innumerevoli altri edifici cittadini, non si rinunci\u00f2 al lavoro gi\u00e0 in parte attuato e si decise di portarlo a termine anche se in maniera pi\u00f9 modesta, reimpiegando per le nuove murature, per quanto pi\u00f9 fosse possibile, il materiale che era crollato. Quindi, dal 1117 al 1138, si procedette alla ricostruzione degli antichi muri longitudinali in gran parte caduti o pericolanti, cingendo quelli della nave maggiore con nuovi pilastri a fascio. Nel 1138 tutte queste opere dovettero essere terminate e poteva gi\u00e0 vedersi anche il protiro aggiunto alla nuova facciata, come confermato dall'epigrafe che si trova collocata sul fianco meridionale esterno della navatella, nei pressi della facciata. Tale epigrafe dichiara che il restauro del campanile e la costruzione della prima cella campanaria era compiuto nel 1120, mentre la ricostruzione e l'allungamento della chiesa, con l'aggiunta almeno di una campata verso ovest, erano ultimati nel 1138 (\u00abA RESTAURATIONE VERO IPSIUS CAMPANILIS CONFLUXERANT ANNI LVIII\u00bb).\nNello stesso tempo un \"religiosus vir\", il prete Gaudio, si occup\u00f2 del restauro del chiostro, completato nel 1123, mentre Gerardo tra il 1165 e il 1187 sopraelev\u00f2 il campanile che venne poi terminato nel 1173 sotto la direzione di maestro Martino, come ricordato da una lunga iscrizione sul muro esterno del fianco meridionale. Dal 1138 fino al 1187, ultimo anno in cui fu abate Gerardo, non si eseguirono lavori significativi sulla chiesa e, quindi, ci si pot\u00e9 concentrare sul completamento del campanile e la realizzazione delle campane. Tali lavori sono testimoniati da un'iscrizione, risalente al 1178 e collocata sul fianco meridionale, vicino alla facciata, nella quale si accenna al restauro del campanile per poi proseguire indicando che \u00abrenovatione autem et ecclesie augmentatione (confluscerant anni) XL\u00bb. Si ritiene che l'abate Gherardo fosse l'abate di San Zeno, vissuto sotto l'imperatore Barbarossa, citato da Dante Alighieri nel Canto XVIII del \"Purgatorio\".\nLa forma delle colonne e dei capitelli romanici del chiostro, che non presentano alcuna mescolanza di frammenti reimpiegati, dimostra che l'opera di Gaudio dovesse essere stata di rinnovamento completo e non di una semplice ristrutturazione. Due iscrizioni poste nel chiostro, situate vicino alla tomba di Giuseppe della Scala, raccontano che Gaudio fece realizzare anche un sepolcro decorato da pitture e don\u00f2 all'abbazia una fornitura continua di olio perch\u00e9 potesse essere tenuta accesa tutta la notte la lampada del chiostro. Nel 1145 venne incominciata anche la grande torre merlata dell'abbazia, ancora oggi esistente, i cui interni sono decorati con affreschi del XIII secolo. A quel tempo essa serviva come baluardo difensivo in quanto la basilica si trovava fuori dalle mura e pertanto soggetta a pericoli; si dovette attendere l'intervento degli Scaligeri perch\u00e9 venisse inglobata nella cortina difensiva cittadina.\nI lavori dalla fine del secolo XII alla met\u00e0 circa del XIII.\nAll'abate Gerardo successe l'abate Ugone che nel secondo anno del suo ufficio, il 1189, tratt\u00f2 con uno scultore per l'esecuzione di alcuni lavori per la chiesa. Il maestro si chiamava Brioloto de Balneo o almeno cos\u00ec \u00e8 nominato su un'iscrizione datata 14 aprile 1189, murata all'interno dell'edificio non lontano dal battistero: si tratta del primo documento che lo ricorda, seppur senza far accenno alla sua paternit\u00e0 o provenienza. In tale iscrizione gli si attribuisce la realizzazione della cosiddetta \"Ruota della Fortuna\", il rosone sulla facciata della chiesa che \u00e8 decorato da sei statue che raffigurano le alterne fasi della vita umana, ovvero della Fortuna (nel senso latino di \"destino\").\nNei lavori a San Zeno, Brioloto, fu certamente aiutato dal lapicida Adamino da San Giorgio che lasci\u00f2 la sua firma su un capitello all'interno della chiesa, in cui si legge \u00abmagister Adam murarius qui fuit de Sanzorzio\u00bb ed \u00e8 inoltre ricordato in due documenti del 1217 e 1225. A lui si attribuiscono le ghiere degli archi di accesso alla cripta e le cornici superiori delle facciata. Si ritiene che Adamino potesse essere originario di San Giorgio di Valpolicella o, pi\u00f9 probabilmente del comasco.\nPer collocare la grande Ruota della Fortuna fu necessario praticare un vasto squarcio nel muro, il quale venne successivamente ricostruito con il paramento esterno a regolari conci di tufo nella zona compresa fra le due grandi lesene e le due cornici orizzontali. All'interno, invece, il nuovo paramento di tufo si limita solo al muro rinnovato, lasciando ai fianchi i vecchi corsi alternati di tufo e di cotto. Al di sopra della nuova cornice orizzontale, il muro del timpano fu rivestito esteriormente di marmo su cui venne eseguita la scena del Giudizio Universale, oggi andata perduta.\nUn documento datato 30 marzo 1194 riportato da Giovanni Battista Biancolini ci informa che in quello stesso anno i Canonici della Cattedrale conferirono alla Confederazione del Clero Intrinseco che officiava a San Zeno la possibilit\u00e0 di battezzare e, pertanto, fu necessario realizzare nella chiesa un battistero. Si ritiene che anche questo manufatto venne commissionato a Brioloto per via di alcune assonanze stilistiche con le sue opere. Un'ulteriore iscrizione del 1212, collocata fino al 1732 in un cortiletto e oggi al museo lapidario maffeiano, ricorda la ricostruzione di una porta nel monastero. Del medesimo periodo sono le colonne ofitiche e la statua del Santo Patrono collocata all'interno e opera di uno scultore anonimo. Il 24 agosto 1225 il cardinale Adelardo Cattaneo mor\u00ec e venne sepolto nel presbiterio della chiesa in un semplice sarcofago, poi rimosso nel XIX secolo per essere spostato nel chiostro; pertanto \u00e8 probabile che in quell'anno quella parte della chiesa fosse gi\u00e0 completa. In ogni caso lo era sicuramente intorno al 1300, quando si procedette alla realizzazione degli amboni.\nIl 23 maggio del 1238 nella basilica si tennero le sontuose nozze tra Selvaggia, figlia dell'imperatore Federico II di Svevia, ed Ezzelino III da Romano; si presume che lo stesso imperatore abbia soggiornato nella torre abbaziale.\nTrasformazioni gotiche e rinascimentali (XIV-XV secolo).\nTra la fine del XIII secolo e il principio del XIV la citt\u00e0 di Verona trascorse un periodo caratterizzato da un grande fermento costruttivo in cui si andarono a realizzare o a riedificare numerosi edifici, soprattutto religiosi. Ad esempio si possono citare la chiesa di Sant'Eufemia, incominciata dagli Agostiniani nel 1275, la ricostruzione della chiesa di San Paolo in Campo Marzio e, nei primi del Trecento, la fondazione della basilica di Santa Anastasia da parte dei Domenicani. Caratteristica di tutti questi edifici fu l'utilizzo del solo laterizio per le murature al posto dell'alternarsi di questo con il tufo che aveva conferito alle costruzioni precedenti il tipico aspetto del romanico veronese, con il susseguirsi di fasce rosse e bianche.\nA quel tempo l'abside delle basilica di San Zeno era ancora quello risalente al X secolo tanto che quella maggiore dovette figurare troppo bassa per il suo catino, troppo angusta nel suo giro e, quindi, stonata rispetto alla spaziosa e alta chiesa che era stata da poco tempo ultimata. Venne di conseguenza deciso di ampliarla ma sembra che tale lavoro sia avvenuto in tempi diversi: la prima fase dovrebbe essere collocata intorno all'anno 1300 mentre la seconda potrebbe essere stata portata a termine verso la fine del secolo XIV. Intorno alla fine del Trecento si trovava a Verona l'architetto Giovanni da Ferrara che, insieme a Giacomo da Gozo, aveva progettato il ponte delle Navi per Cansignorio e, molto probabilmente, il ponte di Castelvecchio. Fu l'abate Ottonello Pasti che lo incaric\u00f2 di concludere l'ampliamento e apportare altre modifiche. Giovanni incominci\u00f2 i lavori il 24 marzo 1386 e, dopo alcune interruzioni dovute a vicende politiche, li port\u00f2 a termine nel luglio del 1398 sempre coadiuvato dal figlio Nicol\u00f2. L'abside cos\u00ec rinnovata, in stile gotico, vene poco tempo dopo adornata di affreschi dall'abate Pietro Paolo Cappelli, il cui stemma \u00e8 scolpito sull'arco trionfale, e dall'abate Pietro Emilei, l'ultimo abate monaco a capo dell'abbazia, che vanitosamente pose la sua arma nobiliare nella chiave di volta e sul pilastro dello stesso arco.\nNonostante questi lavori migliorativi, durante tutto il XIV secolo il monastero speriment\u00f2 un periodo di forte decadenza: i monaci erano oramai pochi e le disponibilit\u00e0 economiche si erano notevolmente ridotte a seguito delle spogliazioni perpetrate dagli Scaligeri. Il 24 giugno 1405, con la dedizione di Verona a Venezia, la citt\u00e0 pass\u00f2 sotto il controllo della Serenissima e a capo di San Zeno cessarono di esserci gli abati monaci e incominci\u00f2, nel 1425, il periodo degli abati commendatari.\nMarco Emilei, successore dell'abate Pietro, venne creato abate commendatario da papa Martino V e si occup\u00f2 di fornire al monastero alcune nuovi ordinamenti, tra cui separare la mensa abbaziale da quella monastica, stabilire che i monaci residenti non fossero mai meno di dodici mentre i frati conversi dovevano essere almeno in tre. Fece, inoltre, in modo che vi fosse una rendita stabile di 500 fiorini d'oro per il mantenimento della struttura e ottenne dal Pontefice l'invio di tre frati che si occupassero di riformare il convento secondo la regola benedettina di questi. Per adempiere a tale riforma e in particolare per raggiungere il numero minimo di monaci, si dovettero accogliere altri religiosi tedeschi che, in breve tempo, divennero padroni dell'abbazia di San Zeno. Nel 1450 il monastero strinse un patto di alleanza e di fraternit\u00e0 con il monastero di San Quirino e l'abbazia di Tegernsee. Fu solamente con la peste del 1630 che i monaci tedeschi vennero rimossi dall'abbazia; passata la terribile epidemia ne giunsero altri dalla Germania ad occupare i posti vacanti, ma vi fu l'opposizione dell'abate Pietro Contarini che ottenne dalla Repubblica di Venezia un decreto per cui nel monastero potessero risiedere esclusivamente veronesi o, al limite, veneti. Cos\u00ec, Contarini, chiam\u00f2 i monaci vallambrosiani per riempire il monastero.\nNel 1443 venne consacrato abate Gregorio Correr e, grazie a lui, vennero eseguiti importanti lavori e innovazioni nella basilica. Fino ad allora l'ufficiatura e il canto dei salmi si teneva nella cripta e questa, non avendo ancora un'abside abbastanza grande, essendo ancora quella del X secolo, finiva per essere in gran parte occupata dal presbiterio e dal coro. Lo spazio per i fedeli era insufficiente, specie nei giorni di solennit\u00e0. La chiesa superiore, invece, offriva un ambiente pi\u00f9 comodo e salubre. Il Correr, anche al fine di accrescere l'onore del suo casato, volle eseguire a proprie spese il coro e il nuovo altare maggiore. Alla sua morte, comunque, il coro non era ancora stato ultimato ma nel suo testamento fece disporre che venisse portato a compimento dagli eredi a proprie spese nella forma con cui era stato incominciato. Gregorio Correr fu anche il committente della celebre \"Pala di San Zeno\", dipinta da Andrea Mantegna per l'altare maggiore della basilica.\nNella seconda met\u00e0 del Quattrocento si provvide anche a restaurare la sagrestia, posizionata sopra il sacello di San Benedetto. Sembra che i lavori fossero iniziati grazie all'impegno dell'abate Jacopo Surain (1464-1482) il quale comunque non visse abbastanza a lungo per vedere finita l'opera e quindi dispose un legato per garantirne la conclusione, come sappiamo da un necrologio del monastero. I lavori, interrotti, vennero quindi ripresi e terminati dal suo successore, il cardinale Giovanni Battista Zeno.\nAdattamenti e rifacimenti dal XVI secolo a oggi.\nAl principio del XVI secolo si afferm\u00f2, in Italia, uno spirito nuovo che coinvolse soprattutto le arti. La scoperta del trattato \"De architectura\" di Vitruvio diede uno dei maggiori impulsi a questo nuovo stile e gusto che si espressero pienamente in quella che verr\u00e0 pi\u00f9 tardi definita come architettura rinascimentale. Anche la basilica di San Zeno fu coinvolta in questi cambiamenti, tanto che all'inizio del XVI secolo si eseguirono molte opere, tra cui abbattimenti, trasformazioni e spostamenti, che contribuirono a conferire alla chiesa l'aspetto definitivo. Vennero, tra l'altro, demoliti il pontile-tramezzo (la stessa cosa venne fatta nel Duomo del 1534, a San Fermo Maggiore nel 1573 e a Santa Anastasia nel 1580) e le scalette laterali. Inoltre, si realizz\u00f2 una grande scala che, chiudendo i tre accessi centrali alla cripta ed estendendosi per tutta la larghezza della nave maggiore, permetteva di salire dalla chiesa plebana alla chiesa superiore. Il coro venne rimosso dalla chiesa superiore e, a seguito della demolizione dell'altare quattrocentesco e della ricollocazione del trittico nel fondo dell'abside, fu realizzato un nuovo altare maggiore posto sotto l'arco trionfale. Nel complesso, il lavoro fu condotto con molta cura e conservando la maggior parte del coro del Quattrocento. Per il nuovo altare si usufru\u00ec del materiale proveniente dalla demolizione del vecchio; si trovano, infatti, su di esso dei pezzi di pilastri in laterizio come materiale di reimpiego. Nel 1535 era compiuto il fornice del nuovo altare laterale, spiccatamente di gusto rinascimentale, dedicato alla Vergine.\nNei primi anni del XVI secolo, ai tempi dell'abate Marco Cornelio, vennero terminati i lavori per l'altare maggiore con la costruzione sulla sua mensa di un grandissimo tabernacolo, oggi capovolto e utilizzato come pilastro dell'acquasantiera, la prima entrando da sinistra. L'architetto Da Lisca ritenne che a questa occasione sia attribuibile anche la modifica dei pavimenti dell'abside e del monastero. Altre modifiche all'altare maggiore vennero apportate dal cardinale e abate Carlo Rezzonico nel 1771 il quale, a proprie spese, fece aggiungere un corpo anteposto con nuovo tabernacolo. Lo stesso Rezzonico fece fondere le due antiche campane risalenti al 1149 in un'unica.\nIl 5 dicembre 1770 la Serenissima decret\u00f2 la soppressione dell'abbazia di San Zeno i cui beni immobiliari passarono in buona parte agli Ospedali Civili di Verona mentre il fondo librario and\u00f2 a costituire il primo nucleo della biblioteca civica. Quando, nel 1816, venne soppressa la vicina chiesa di San Procolo, la parrocchia locale pass\u00f2 alla chiesa di San Zeno e l'abate guadagn\u00f2 anche il titolo di arciprete. Inoltre, a San Zeno vennero portate le sculture, le lapidi e gli altari che si trovavano nella precedente chiesetta parrocchiale oramai inutilizzata. Nel 1801 si diede inizio alla demolizione di parte del complesso abbaziale.\nIl 1838 fu un anno importante per le vicende della basilica in quanto vennero trovate le reliquie del santo patrono. Le ricerche erano incominciate gi\u00e0 con il passaggio della sede parrocchiale da San Procolo a San Zeno ma, dopo molte infruttuose fatiche, il 22 marzo vennero scoperte le ossa. Si decise, tuttavia, di aspettare che passasse la Pasqua per l'estumulazione completa e quindi il 20 aprile successivo, alla presenza di una commissione numerosa, venne aperta la tomba; l'abate Cesare Cavattoni lasci\u00f2 una particolareggiata descrizione dell'avvenimento. Le sacre spoglie vennero ricomposte e collocate in un'urna di legno dorato con vetri ai lati. In seguito, per riverenza, le ossa vennero vestite da un paludamento (indumento solenne) episcopale di seta rossa ricamata in oro. Nel 1870 venne demolito lo scalone centrale e recuperate le vecchie scale laterali; contestualmente venne realizzato il pontile-tramezzo che separa la chiesa plebana dal presbiterio sulla cui balaustra vennero collocate tredici statue di epoca medievale.\nTra il 1927 e il 1931, l'allora soprintendente Alessandro Da Lisca diresse un cantiere che ebbe lo scopo principale di ricollocare il celebre trittico di San Zeno, dipinto da Andrea Mantegna poco dopo la met\u00e0 del XV secolo, all'interno della chiesa dopo che era stato spostato al museo civico cittadino per preservarlo durante la prima guerra mondiale. Alla fine del 1930 si costru\u00ec, pertanto, un nuovo altare maggiore (l'attuale) aggiungendo una muratura sul vecchio blocco di fondazione. Nell'anno successivo si diede inizio al restauro dei dipinti dell'abside e dell'arco trionfale, alla realizzazione di nuove vetrate e alla riapertura della finestra posta sul fianco meridiano.\nNel 1938, in occasione della ricorrenza del centenario del ritrovamento del corpo del santo patrono, vennero eseguiti alcuni lavori nell'abside della cripta al fine di migliorarne le condizioni igieniche e di renderla pi\u00f9 decorosa, cos\u00ec come si fece con la tomba di San Zeno.\nDescrizione.\nEsterno.\nL'esterno della basilica di San Zeno rappresenta uno degli esempi pi\u00f9 armoniosi e omogenei di architettura romanica dell'Italia settentrionale. La facciata, realizzata in tufo (similmente a come si oper\u00f2 per il duomo e San Giovanni in Valle), risale all'ultimo intervento di ampliamento della chiesa dei primi decenni del XII secolo, nonostante alcuni elementi, tra cui il protiro e il portale della chiesa, risalgano alla facciata precedente da cui sono stati smontati e qui ricollocati, con i dovuti aggiustamenti. Celebre il grande rosone centrale chiamato \"Ruota della Fortuna\" per via della sua simbologia. Il fianco meridionale, invece, sembra essere stato realizzato in momenti diversi in altrettanti stili. Il complesso \u00e8 completato da un imponente ed elegante campanile e dagli edifici superstiti dell'antica abbazia di San Zeno, tra cui il chiostro, il sacello di San Benedetto e la torre abbaziale.\nFacciata.\nOsservando la facciata della basilica di San Zeno si pu\u00f2 distinguere la suddivisione in tre parti che ripetono l'impostazione degli spazi all'interno: le due laterali corrispondenti alle due navate minori, che vanno dagli estremi fino alle grandi lesene triangolari, e la centrale corrispondente alla navata maggiore, compresa tra le lesene stesse. Nelle due parti laterali la muratura \u00e8 costituita da dadi di tufo mentre la galleria \u00e8 realizzata in pietra identica a quella del fianco meridionale. Sul cornicione, sotto lo spiovente, semplici mensole reggono archetti a doppia ghiera scolpiti con sottili e bassi rilievi; successivamente vi \u00e8 il fregio scolpito in marmo greco da Adamino a sostituire l'originale.\nSulla parte destra della facciata, centralmente e poco sopra la galleria delle finestre, vi \u00e8 stato inserito un piccolo bassorilievo in tufo, databile per il suo stile agli inizi del XII secolo, nel quale sono rozzamente stilizzate tre figure poste in piedi tra alcune piante: al centro vi \u00e8 Cristo con l'aureola crucifera, a sinistra un Santo e a destra un abate (ora privo di testa) col pastorale, che offre al Redentore il modello della chiesa e del campanile completato con la cella e con due soli balconi per lato. \u00c8 possibile ritenere che il modello possa raffigurare la chiesa come era stata progettata nel prolungamento e che indichi come si intendeva realizzare (o come si era gi\u00e0 compiuto) il campanile iniziato nel 1046 dall'abate Alberico.\nNella parte centrale della facciata si possono distinguere due, ulteriori, zone: quella inferiore che da terra giunge fino alla cornice del grande rosone (detto \"Ruota della Fortuna\"), comprendente il portale e il protiro, e quella superiore con il rosone e il timpano. La due zone sono divise da una cornice di archetti a dente di sega interrotta nella parte mediana dalla grande Ruota. Ugualmente alle parti laterali, anche quella centrale termina con un cornicione ad archetti posto sotto gli spioventi e dal fregio di Adamino.\nIl rosone e il frontone.\nIl rosone, che fu opera di Brioloto de Balneo, \u00e8 decorato da sei statue che raffigurano le alterne fasi della vita umana, ovvero della Fortuna (nel senso latino di \"destino\") e per questo \u00e8 conosciuta come \"Ruota della Fortuna\". Essa, cos\u00ec concepita da Brioloto, risulta divisa in dodici settori da altrettante paia di colonnette di marmo rosso a fusto esagonale, ornate da capitelli a foglie e a figure animalesche. Al centro vi \u00e8 un cerchio, o mozzo, internamente aperto e coronato di dodici lobi, mentre altrettanti lobi maggiori collegano i capitelli binati. Esternamente \u00e8 circondato da una ghiera a tre gradini in marmo bianco e azzurro, terminante in una cornice in pietra che funge da raccordo col piano delle lesene. Nell'ultimo gradino in marmo si trovano disposte ritmicamente sei figure scolpite in marmo greco rappresentanti i mutamenti del destino dovuti alla Fortuna: le due centrali, in alto e in basso, rappresentano rispettivamente i momenti della maggior fortuna e del suo massimo abbandono, mentre quelle laterali i passaggi intermedi, ovvero a destra la transizione dalla felicit\u00e0 alla miseria e a sinistra il ritorno allo stato di fortuna. Sul mozzo della Ruota gira una scritta che spiega il concetto simbolico: all'esterno si legge \u00abEn ego Fortuna moderor mortalibus una. // Elevo, depono, bona cunctis vel mala dono.\u00bb, mentre all'interno \u00abIInduo nudatos, denudo veste paratos;/ in me conidit si quis, derisus abibit\u00bb.\nIl frontone, che segnala esternamente la sommit\u00e0 della navata centrale, \u00e8 di marmo bianco, creando cos\u00ec un contrasto con il resto della facciata della chiesa, fatta in tufo e pietra, e con le sette lesene in marmo rosa che lo percorrono e scandiscono. Massimiliano Ongaro nel 1905 scopr\u00ec graffiti sul timpano relativi a un grande \"Giudizio Universale\". Lo storico Giuseppe Gerola lo riprodusse in calco e lo illustr\u00f2 sul \"Bollettino d'arte del Ministero della Pubblica Istruzione\". L'opera, attribuita a Brioloto e ad Adamino da San Giorgio, \u00e8 una delle pi\u00f9 importanti e antiche rappresentazioni veronesi del \"Giudizio Universale\". Essa aveva al centro il Cristo in trono con a fianco due angeli, Maria e san Giovanni evangelista. Al di sotto gli Apostoli e ai lati gli eletti e i reprobi. Dalla parte degli eletti Abramo li tiene in grembo, degli angeli portano in cielo un re, un vescovo e due santi e i morti si alzano dalle tombe al suono delle trombe angeliche. Dalla parte dei dannati gli angeli li cacciano con la spada e suonano trombe di giustizia. Fra i dannati un vescovo, un re e una donna. Cinque donne li seguono e una di esse tira la barba al diavolo. Sullo sfondo le fiamme ardono i dannati e un diavolo li punisce.\nIl protiro.\nIl protiro \u00e8 firmato dal maestro Niccol\u00f2 ed \u00e8 stato realizzato nel XII secolo, tuttavia \u00e8 probabile che vi siano state successive manomissioni che ne abbiano compromesso l'armonicit\u00e0. Appare di forma molto semplice, senza strombatura, limitandosi a coprire con il baldacchino ad unica cuspide una parte delle cinque lesenette di facciata e lasciando in ciascun lato, prima della grande lesena, una zona di riposo con le due bifore cieche della galleria. Il baldacchino \u00e8 sorretto su due telamoni rannicchiati, sui quali, in ideale prolungamento delle stesse colonne, sono scolpiti i bassorilievi dei santi Giovanni Battista e Giovanni Evangelista. Sull'arco risaltano l'Agnello e la mano di Dio benedicente con una scritta latina che tradotta recita \u00abLa destra di Dio benedica le genti che entrano per chiedere cose sante\u00bb. Alla base due leoni stilofori rappresentano i guardiani della chiesa, coloro che impediscono l'entrata delle anime immeritevoli (non a caso trattengono sotto le loro zampe due intrusi), mentre le due colonne simboleggiano il \"diritto\" e la \"fede\".\nNel protiro convivono tre tipi di rappresentazioni, quelle sacre relative alla vita del santo, quelle politiche relative alla nascita del comune e quelle profane rappresentate dai mesi e dai mestieri collegati. All'interno, nella lunetta, vi \u00e8 un bassorilievo raffigurante la \"Consacrazione del Comune veronese\" che, oltre al suo valore artistico, rappresenta anche un importante documento storico che permette di attestare la nascita del comune medievale veronese al 1138, data di realizzazione dell'opera. In esso il santo patrono, Zeno, compare al centro mentre calpesta il demonio, quasi a sancire simbolicamente il patto tra i \"milites\" (l'aristocrazia feudale, rappresentata dai cavalieri alla destra) e i \"pedites\" (il popolo grasso, la borghesia nascente). Ai lati di san Zeno, sulla destra i rappresentanti della nobilt\u00e0 veronese e delle famiglie dei mercanti a cavallo (gli \"equites\") e a sinistra i rappresentanti del popolo, dei fanti armati (i \"pedites\"). San Zeno, nella scena, consegna una bandiera ai veronesi, una sorta di investitura di derivazione sacra. L'affresco \u00e8 accompagnato da una scritta in latino, traducibile in \u00abIl Vescovo d\u00e0 al popolo la bandiera degna di essere difesa / San Zeno d\u00e0 il vessillo con cuore sereno\u00bb\".\"\nSotto la lunetta Niccol\u00f2 scolp\u00ec bassorilievi che rappresentano i miracoli compiuti da san Zeno: l'esorcismo sulla figlia di Gallieno preda del demonio; un uomo salvato mentre precipitava nell'Adige su un carro; e infine i pesci che san Zeno pescatore donava. Sulle mensole interne ed esterne del protiro sono rappresentati i dodici mesi dell'anno, partendo da marzo, con i lavori tipici relativi ai mesi. I dodici mesi riprendono i dodici settori della Ruota della Fortuna e la rotazione e la ripetizione di un ciclo, i mesi e le stagioni che indefinitamente si susseguono.\nGli altorilievi ai lati del protiro.\nAi lati del protiro e del portale sono collocati 18 altorilievi risalenti al XII secolo, dieci a sinistra e otto a destra, disposti a coppie sotto delle arcatelle e separate da una piccola lesena, a sua volta decorata con motivi vegetali e figure zoomorfe. La realizzazione degli bassorilievi di sinistra \u00e8 attribuita al maestro Guglielmo e ai suoi aiutanti, mentre quelli a destra appartengono a maestro Niccol\u00f2 e alla sua scuola.\nLe scene nei bassorilievi presentano sia soggetti sacri, tratti dal Nuovo e Antico Testamento, sia soggetti profani, con protagonista Teodorico il Grande. Pi\u00f9 precisamente a destra maestro Niccol\u00f2 scolp\u00ec, dall'alto verso il basso e da sinistra a destra: \"Cacciata dal Paradiso terrestre\", \"I Progenitori\", \"Nascita di Eva\", \"Peccato originale\", \"Dio crea gli animali\", \"Creazione di Adamo\", \"Caccia di Teodorico\" e infine \"Dannazione di Teodorico\". Sopra la figura di Adamo, sul lato destro, vi \u00e8 scolpita una frase che indica in maestro Niccol\u00f2 l'autore: \u00abHic exempla trai possunt lauds Nicolai\u00bb (ovvero \u00abQui si possono trarre prove della lode di Niccol\u00f2\u00bb); tuttavia, la differenza tra l'altissima qualit\u00e0 con cui sono state realizzate le figure relative alla vita di Teodorico e le pi\u00f9 semplici rappresentazioni sacre, fanno ritenere che solo le prime appartengano alla mano di Niccol\u00f2 mentre le seconde parrebbero essere opera di lapicidi della sua bottega.\nA sinistra, invece, lo stile appare decisamente pi\u00f9 uniforme e dunque generalmente si ritiene che maestro Guglielmo possa esserne l'unico autore, come testimoniato da un'iscrizione posta sulla cornice superiore: \u00abQui legis ista pie natum placato Marie salvet in etrum qi sculpsit sita Guillelmum. Intrates concti sucurrant huic pereunti\u00bb (cio\u00e8 \u00abTu che leggi queste parole placherai piamente il Figlio di Maria che salvi in eterno chi scolp\u00ec ci\u00f2 Guglielmo. Ognuno che entra soccorra costui che perirebbe\u00bb). L'autore rappresent\u00f2, sempre dall'alto verso il basso e da sinistra a destra: \"La cattura di Cristo\", \"Crocifissione\", \"Fuga in Egitto\", \"Battesimo di Cristo\", \"I Re Magi\", \"Presentazione al Tempio\", \"Giuseppe avvertito da un angelo\", \"Annunciazione\", \"Nativit\u00e0\", \"Annuncio ai Pastori\", \"Duello fra Teodorico ed Odoacre\" e \"Duello di fanti\". Lo storico dell'arte Adolfo Venturi identifica maestro Guglielmo in Wiligelmo, celebre autore dei bassorilievi del Duomo di Modena, mentre Carlo Cipolla ritiene che fosse allievo di Niccol\u00f2, osservando come i due stili si assomiglino; altri hanno invece proposto che ambedue gli scultori fossero discepoli di Wiligelmo.\nInfine, sempre sul fianco sinistro, si nota nella grande lesena un ulteriore rilievo raffigurante una figura di donna inserita in un arco ove \u00e8 incisa la scritta \u00abMATALIANA\u00bb. Se la critica concorda che tale opera non sia da attribuire n\u00e9 a Niccol\u00f2 n\u00e9 a Guglielmo, non vi \u00e8 la stessa certezza su chi sia il soggetto rappresentato. Alcuni hanno proposto che possa trattarsi di una benefattrice dell'abbazia mentre altri hanno visto nel nome un richiamo a Matilde di Canossa, che nel 1073 don\u00f2 al monastero alcuni beni. Alessandro Da Lisca, invece, propone Adelaide di Borgogna come soggetto, moglie di Ottone I, ritenendo che tale figura si raccordi con la vicina scena del duello che, sempre secondo Da Lisca, rappresenterebbe il marito che combatte contro Berengario II.\nIl portale.\nL'ingresso principale della basilica \u00e8 chiuso da un celebre portale bronzeo realizzato in epoche diverse, non determinate con precisione, da diversi maestri fonditori. Esso \u00e8 costituito da un totale di 73 formelle di bronzo di varie dimensioni fissate ad ante di legno per mezzo di grossi chiodi di ferro e disposte senza apparente simmetria. Di queste, le 48 pi\u00f9 grandi (24 per ogni battente) misurano 56\u00d752\u00a0cm circa, di cui 42 recano scene dell'Antico e Nuovo Testamento, in 4 vi sono i miracoli di San Zeno e 2 fungono da maniglia; su 7 formelle pi\u00f9 piccole di forma rettangolare (50\u00d725\u00a0cm circa) \u00e8 raffigurata in ciascuna una sola figura posta tra due colonnine e un archetto sovrapposto; 18 sono ancora pi\u00f9 piccole e di forma quadrata (17\u00d717\u00a0cm circa) con rappresentate figure cornate e le Virt\u00f9; infine ve ne sono altre 7 rettangolari (circa 45\u00d717\u00a0cm circa) lavorate a traforo in forma di torre conica, posate su una galleria, che fungono da cornice per le formelle maggiori. Le formelle pi\u00f9 grandi sono distribuite ordinatamente nella parte centrale dell'anta, con ognuno dei due battenti che \u00e8 organizzato in tre fasce verticali e otto orizzontali.\nOgni formella \u00e8 il risultato di piccole e separate fusioni, un metodo di realizzazione semplice e che permetteva di ovviare facilmente a eventuali errori, differente quindi da quello utilizzato in Germania, in cui era pi\u00f9 frequente procedere ad un'unica fusione. Gli attuali battenti di legno sono in larice e misurano 3,95\u00d74,81 metri; vennero molto probabilmente realizzati in occasione del prolungamento della chiesa gi\u00e0 ultimato nel 1138.\nCome anticipato, \u00e8 certo che le formelle siano il frutto di almeno due differenti versi autori di epoche diverse, pi\u00f9 probabilmente tre. Tutti gli studiosi, tuttavia, concordano ad assegnare al cosiddetto \"primo maestro\", collocabile intorno alla prima met\u00e0 dell'XI secolo, le formelle del Vecchio Testamento inserite nel battente di sinistra, eccezion fatta per una con una scena del Nuovo Testamento e tre della stessa narrazione in basso nel battente di destra. A proposito di queste formelle, Alessandro Da Lisca osserva che, seppure il particolare figurativo \u00e8 reso in modo \u00abrozzo e schematico, l'insieme di ciascuna composizione \u00e8 ammirevole per l'effetto decorativo e per la \"vis drammatica\"\u00bb. Secondo diversi autori tale primo maestro (secondi alcuni identificabile in un certo Stefano Lagarino) realizz\u00f2 tali formelle che servivano a decorare l'intero portale della chiesa pi\u00f9 antica di dimensioni pi\u00f9 ridotte e che, successivamente, con l'ampliamento dell'edificio e del portale, vennero smontate e in parte riutilizzate integrandole con altre di ulteriori fonditori per essere applicate sui nuovi e pi\u00f9 grandi battenti; tale teoria spiegherebbe l'evidente disordine sia dal punto di vista iconologico che dal puro e semplice accostamento estetico dei vari pezzi.\nIl Da Lisca, inoltre, identifica un \"secondo maestro\" a cui attribuisce la realizzazione delle formelle con rappresentato il Nuovo Testamento, ma che rispetto al primo \u00abmanifesta un notevolissimo progresso, pure essendo riuscito meno intensamente e meno efficacemente nell'esprimere il senso della vita\u00bb. Secondo il Simeoni questo maestro oper\u00f2 al tempo di Niccol\u00f2 e Guglielmo, mentre per il Trecca deve essere collocato tra la fine del XI e il principio del XII secolo. Infine, secondo molti \u00e8 da rilevare la presenza di almeno un \"terzo maestro\", il cui intervento potrebbe essere avvenuto tra la fine del XII secolo e l'inizio del XIII, che si occup\u00f2 di rappresentare tre scene della vita di San Zeno per il battente di destra.\nIl portale ha destato negli anni l'interesse di molti studiosi della storia dell'arte che ne hanno analizzato lo stile mettendolo in relazione con opere precedenti; Pietro Toesca lo definisce \u00abarte tedesca del secolo XII inoltrato\u00bb, una caratterizzazione accettata anche da altri, come Arslan che propone delle similitudini con il portale medioevale del Duomo di Hildesheim. Nonostante oggi il portale appaia disorganico, rovinato, vittima del tempo e dei furti, \u00e8 comunque generalmente considerato uno dei pi\u00f9 interessanti esempi di questo genere riscontrabili in Italia.\nFianco meridionale.\nIl fianco meridionale presenta diverse tecniche costruttive e stili architettonici che consentono di individuare le diverse fasi di costruzione e ampliamento della chiesa. La parte pi\u00f9 antica, completata intorno al 1120, risulta essere verosimilmente quella meridionale, interamente realizzata in mattoni di laterizio: questa comprende l'absidiola e arriva fino al contrafforte.\nLa porzione di muratura intermedia presenta invece un utilizzo alternato di filari in conci di tufo e corsi in mattoni di laterizio: questa tecnica conferisce alla muratura un aspetto a fasce bicrome bianche e rosse tipiche del romanico veronese, riscontrabili anche in altre chiese come, ad esempio, in Santo Stefano. Cos\u00ec anche il fianco della navata centrale appare a fasce bicrome, seppur pi\u00f9 omogenee. Il termine di questo intervento dovrebbe collocarsi nel 1138.\nL'ultima parte, quella pi\u00f9 prossima alla facciata, \u00e8 invece interamente in tufo e si ritiene risalga all'ultima fabbrica della chiesa, quando venne effettuato l'ampliamento del XIII secolo diretto da Adamino e Brioloto, che ha portato l'edificio alle dimensioni odierne. Sempre sul fianco orientale, vicino alla facciata, \u00e8 incisa una lunga scritta che celebra l'abate Gerardo, committente dei lavori di ampliamento, e un certo Martino, maestro muratore. Poco sopra tale iscrizione, all'interno di una nicchia, vi \u00e8 un affresco rappresentante la \"Madonna col Bambino a mezza figura\", realizzato intorno alla seconda met\u00e0 del XII secolo e restaurato malamente nel XX secolo.\nZona absidale.\nLa basilica di San Zeno termina a nord con due absidi, uno minore a sinistra e uno maggiore al centro, mentre quello di destra venne inglobato negli edifici dell'antico convento ed \u00e8 visibile solo internamente. I due visibili esternamente sono chiaramente di epoche diverse: secondo lo storico Luigi Simeoni quello minore risale alla costruzione del IX secolo, ai tempi di Raterio e Pipino, mentre quello centrale sarebbe stato ricostruito successivamente, escludendo un'ulteriore modifica intermedia. Sebbene alcuni elementi abbiano fatto ritenere che l'attuale abside maggiore risalisse all'epoca degli abati Emilei (a San Zeno tra il 1399 e il 1430), il ritrovamento del giornale di fabbrica ha permesso di datare i lavori di rinnovamento tra il 1386 e il 1398, lavori effettuati grazie all'impegno degli abati Ottonello, Jacopo Pasti e Pietro Paolo Cappelli.\nEsternamente l'abside minore appare di semplici fattezze e realizzato principalmente in mattoni mentre quello maggiore si presenta con il classico schema del romanico veronese dell'alternarsi tra filari di tufo e di cotto, mascherando cos\u00ec il suo stile tipicamente gotico che invece traspare chiaramente da alcuni elementi visibili in particolare all'interno, come l'arco trionfale a sesto acuto, la volta a crociera con costoloni sporgenti dalla campata quadrata e le alte finestre terminanti con un arco acuto.\nCampanile.\nL'attuale campanile, isolato dalla chiesa e realizzato al di sopra di uno precedente risalente ai secoli VIII-IX, \u00e8 il frutto di una lunga storia edificatoria. Da un'iscrizione posta su di esso, \u00e8 noto che i lavori di costruzione e restauro incominciarono nel 1045 con l'abate Alberico; circa vent'anni pi\u00f9 tardi, alla morte dell'abate avvenuta nel 1067, arrivava all'incirca alla met\u00e0 dell'altezza odierna. La sua realizzazione fin\u00ec intorno al 1178 grazie al \"maestro Martino\" che ricevette la commissione dei lavori dall'abate Gerardo. Si tratt\u00f2 quindi di un lungo cantiere interrotto solo dal terremoto del 1117, cui segu\u00ec il restauro del 1120.\nEsso poggia su un'imponente zoccolatura a pianta rettangolare realizzata in conci di viva pietra: i lati est e ovest sono lunghi 8,25 metri, quelli nord e sud misurano 8,23 metri, mentre l'altezza dello zoccolo \u00e8 di circa 7 metri dal piano di campagna. L'utilizzo della pietra continua anche al di sopra del basamento, sia negli spigoli della canna che nella lesena centrale di ogni faccia, mentre nello spazio interposto tra questi vi \u00e8 un uso alternato dei corsi di tufo e di cotto, tecnica che riprende quella gi\u00e0 utilizzata nei muri perimetrali della chiesa e che gli dona la bicromia caratteristica del romanico veronese.\nCiascuna faccia \u00e8 divisa orizzontalmente in quattro disuguali ordini per mezzo di cornici dotate di mensoline ad archetti di tufo a semplice ghiera e sovrapposti corsi di cotto a dente di sega; di queste cornici, la prima e la seconda recano una sola fascia a dente di sega fra i corsi di tufo, la terza due e la quarta ben quattro. Nel fianco occidentale, sopra la zoccolatura, si apre la porta rettangolare di accesso, di aspetto simile a quelle di altri campanili coevi. Nello stesso fianco si possono osservare diversi elementi di reimpiego: sopra la seconda cornice, nella lesena centrale, si trova una scultura romana raffigurante un uomo ritto col berretto frigio; pi\u00f9 in alto vi \u00e8 una piccola testa, sempre di epoca romana, scolpita nel marmo; un'ulteriore scultura romana, raffigurante un genio alato, si nota sopra la prima cornice nella lesena centrale della facciata meridionale.\nLa cella campanaria \u00e8 dotata da due ordini sovrapposti di trifore per ogni lato. L'apertura centrale della trifora \u00e8 leggermente pi\u00f9 piccola rispetto alle due laterali, mentre tutte sono ad arco a tutto sesto in conci di tufo con ghiera di laterizio ad arcatelle intrecciate. Tutte le colonne, i capitelli, i pulvini hanno forme semplici, solo alcuni decorati con foglie ma quasi tutti con un fiore al centro dell'abaco. Nell'ordine inferiore della cella le colonne sono senza base, eccetto una, e tutti i capitelli sono di marmo greco, all'infuori di una colonna in diaspro sanguigno. Quattro degli otto pulvini sono di marmo greco. Fin dal 1498 la cella campanaria ospita 6 campane, di cui la pi\u00f9 grande, fusa nel 1423, sfiora la tonnellata di peso, ha un diametro di oltre un metro ed emette la nota Sol bemolle. Delle pi\u00f9 vecchie campane non ci rimane che la piccola ottagona e priva di scritte, detta \"del figar\"; della altre due coeve che purtroppo furono fatte fondere dall'abate Rezzonico nel 1755, non ci restano che le scritte conservateci da Giovanni Battista Biancolini che ci fanno sapere che vennero realizzate nel 1149 dal fonditore Gislimerio su commissione del prete Aldo.\nLa canna termina con modanature lisce di tufo. Infine, sui suoi spigoli si ergono quattro pinnacoli tutti in laterizio con un doppio archetto posto nella faccia. Anche la grande pigna centrale \u00e8 realizzata totalmente in laterizio: essa risulta rifatta nella met\u00e0 superiore poich\u00e9, come risulta dagli \"Annales Veronenses Antiqui\", il 31 marzo 1242 venne colpita da alcuni fulmini che ne causarono un crollo parziale.\nEntrando nel campanile attraverso la porta che si apre nella faccia posta verso la chiesa ci si trova in un primo ambiente buio coperto da una volta a crociera, che un tempo poteva servire da prigione. Salendo le prime scale, che posano, come le superiori, su archi rampanti, si accede al primo piano dove, per la rastremazione dei muri, si trova un locale pi\u00f9 largo di quello sottostante. I muri della torre sono a sacco, vale a dire realizzati con una gettata di calcestruzzo fra i due paramenti. Mentre nel paramento esterno si pose per maggior finezza il laterizio integro, all'interno esso \u00e8 alternato a conci di tufo frammentario. Man mano che si sale diminuiscono i conci di tufo e aumentano quelli di cotto. Nella cella campanaria inferiore vi \u00e8 il reimpiego di marmi pi\u00f9 antichi.\nChiostro.\nLa prima attestazione della presenza del chiostro, facente parte dell'abbazia di San Zeno, lo fa risalire al X secolo ma la sua attuale presentazione la si deve ad un rinnovamento operato tra il 1293 e il 1313. I quattro lati sono formati da arcatelle, ad arco acuto su due lati e ad arco a tutto sesto su altri due, sorrette da colonnine binate realizzate in marmo rosso di Verona. Sul lato settentrionale sporge un'edicola quadrangolare in cui si trovava l'antico pozzo dell'abbazia. Sui muri perimetrali degli ambulacri sono posti sarcofagi e lapidi sepolcrali, tra cui si distingue la tomba di Giuseppe della Scala, risalente al 1313 e arricchita da una lunetta con affresco di un pittore di scuola giottesca.\nSul lato meridionale vi \u00e8 il gi\u00e0 citato sepolcro dei monaci dell'abbazia fatto costruire nell'XI secolo dall'abate Alberico; seppur non si sia certi che quello attuale sia quella originale, si tratta di una tomba in marmo rosso chiusa da una spessa lastra su cui vi \u00e8 una grande croce in rilievo. Sopra di essa una scritta lo ricorda. Di fianco si apre la porta che conduce alla chiesa superiore, provvista di una lunetta con un affresco degli inizi del Trecento con raffigurata una \"Madonna con due angeli\".\nSul muro del lato orientale vi \u00e8 un vasto affresco del pittore veronese Jacopo Ligozzi, che ha rappresentato un \"Giudizio Universale\" e un\"Allegoria\". Sul medesimo muro si apre una porta che permette l'accesso, scendendo alcuni gradini, al cosiddetto sacello di San Benedetto, sopra la quale vi \u00e8 una lunetta affrescata alla fine del XIV secolo con una \"Madonna con due santi vescovi\".\nSacello di San Benedetto.\nLungo il fianco meridionale del chiostro si apre una porta attraverso la quale si pu\u00f2 accedere al cosiddetto sacello (o oratorio) di San Benedetto. Si tratta di un piccolo locale a pianta quadrata, diviso in tre navatelle di uguali dimensioni, coperte da nove volte a crociera sorrette da quattro sostegni in gran parte realizzati attraverso materiali di reimpiego risalenti a epoche assai diverse. Tra questi, degni di nota un pulvino del VI secolo in stile bizantino e un cippo romano posto in un pilastro parietale. Le pareti presentano una decorazione a quadrati gialli, rossi e verdi del XIV secolo, mentre sulla parete nord vi \u00e8 un frammento di affresco non facilmente leggibile.\nSono state proposte diverse epoche a cui far risalire la realizzazione di tale sacello, tra le pi\u00f9 attendibili vi \u00e8 quella formulata dallo storico dell'arte Wart Arslan che lo ritiene un'opera del XII secolo, mentre altri, pur concordando sulla datazione, propongono che si sia trattato di una ristrutturazione di un precedente piccolo edificio che risalirebbe addirittura all'epoca romana (IV-V secolo). Sono state fatte diverse supposizioni sulla funzione originale di tale locale, tra queste \u00e8 stato proposto che poteva trattarsi dell'antica sagrestia o della sala capitolare. Il nome di \"San Benedetto\" deriva dal fatto che nel 1723 venne trovata una lapide la cui incisione raccontava di come un monaco dell'abbazia avesse fatto edificare a sue spese \u00abhoc opus ecclesie sancti benedicit\u00bb.\nInterno.\nPer entrare nella chiesa si salgono alcuni gradini, simboleggianti il distacco dello spirito dalle cose del mondo, dopodich\u00e9 se ne scendono alcuni altri, invito all'umilt\u00e0. L'interno \u00e8 a pianta basilicale con l'aula divisa in tre navate da due file di possenti pilastri con sezione cruciforme alternati a colonne, dieci per parte, sormontate da capitelli con motivi zoomorfi e capitelli corinzi spesso recuperati da edifici romani preesistenti. Il soffitto \u00e8 ligneo a forma di carena di nave con raffinate decorazioni ed \u00e8 stato realizzato tra il 1385 e il 1389, durante la ristrutturazione gotica dell'edificio. \u00c8 all'unanimit\u00e0 considerato anch'esso un'opera d'arte, in grado di competere anche con il celebre soffitto della chiesa di San Fermo Maggiore. La navata \u00e8, inoltre, divisa da due grandi arcate trasversali che gli conferiscono un certo ritmo.\nNella chiesa si trova un'ampia cripta a cui si accede tramite delle scale poste al termine della navata centrale, a cui \u00e8 sovrapposto un presbiterio rialzato rispetto all'aula che si raggiunge a sua volta tramite delle scale, che in questo caso si trovano al termine delle due navate minori. Verticalmente, dunque, lo spazio si divide su tre livelli: cripta, aula plebana e presbiterio. Il presbiterio \u00e8, inoltre, separato dall'aula da un pontile-tramezzo a balaustra. Originariamente le tre navate della chiesa terminavano in tre absidi semicircolari, come consuetudine dell'architettura romanica, tuttavia solo quella meridionale si \u00e8 conservata integralmente nelle sue forma originarie, in quanto quella settentrionale venne inglobata negli edifici abbaziali e quella maggiore \u00e8 stata ricostruita in stile gotico nel XIV secolo.\nLe pareti sono riccamente decorate da affreschi realizzati nel corso di oltre due secoli, alcuni danneggiati e sovrapposti uno sull'altro, di cui i pi\u00f9 antichi sono quelli che decorano la cripta. La critica suole attribuire la maggioranza di questi ai cosiddetti primo e secondo maestro di San Zeno. \u00c8 necessario precisare che tutti gli storici dell'arte concordano che non si tratti di due unici frescanti, ma che con questi nomi si voglia intendere due diversi gruppi di pittori affini per stile, epoca e tecnica che lavorarono in questa basilica e in altri luoghi cittadini. Per la precisione, con \"primo maestro\" si attribuiscono convenzionalmente gli affreschi realizzanti intorno al secondo quarto del XIV secolo e accreditati per essere stati i primi ad aver diffuso la scuola giottesca a Verona. Invece, con \"secondo maestro\" si intendono i frescanti che realizzarono nella seconda met\u00e0 del XIV secolo numerosi dipinti in molte chiese di Verona, tra cui una serie di 24 a carattere votivo nella sola San Zeno, e che si caratterizzano per una pittura pi\u00f9 evoluta rispetto al primo maestro e con forti richiami alla cultura pittorica lombarda.\nMolti meno, invece, sono gli affreschi a cui si \u00e8 riusciti a proporre nomi di artisti conosciuti, tra cui Martino da Verona e Altichiero da Zevio. Spesso sui dipinti compaiono alcune scritte grafite riportanti nomi tedeschi e talvolta brevi frasi, lasciate dai monaci provenienti dalla Germania che soggiornarono a lungo nell'abbazia, diventandone di fatto i padroni. Sulla navata destra \u00e8 collocata una pala d'altare di Francesco Torbido, mentre nell'abside si trova la celebre pala di San Zeno di Andrea Mantegna.\nNavata di destra.\nAppena entrati dal portone principale, spostandosi verso la navata di destra si osserva una grande vasca battesimale ottagonale in marmo. La tradizione, seppur infondata, vuole che il suo autore sia lo stesso Brioloto autore del grande rosone, in quanto vicino si trova l'iscrizione che lo loda.\nAppesa sulla parete della controfacciata, di fianco all'ingresso, vi \u00e8 una croce stazionale del XIV secolo che per lungo tempo ha diviso la critica circa la sua attribuzione; parte degli studiosi la indicava come opera del Guariento di Arpo o di un appartenente alla sua scuola, mentre altri intravedevano gli influssi provenienti dai lavori di Lorenzo Veneziano. Studi pi\u00f9 recenti la attribuiscono senz'altro ad un giovane Veneziano, influenzato da un naturalismo giottesco mediato, appunto, dal Guariento. Si tratta, comunque, di una pregevole opera in discreto stato di conservazione, in cui il soggetto \u00e8 dipinto sopra uno sfondo di oro; nei quadrilobi esterni della croce vi sono rappresentati, rispettivamente, nel bracci di sinistra la Madonna, in quello di destra san Giovanni, nel testacroce il Padre Eterno con lo Spirito Santo e in quello inferiore un devoto e un monaco domenicano genuflessi, che si ritiene rappresentino i committenti dell'opera. Nel cartello si legge in caratteri gotici \u00abI.N.R.I.\u00bb e sul braccio traversale \u00abMORS MEA VITA TUA\u00bb. Le croci stazionali furono oggetti tipici dell'arte altomedievale in quanto, almeno prima della controriforma, era usanza che durante le processioni quaresimali il vescovo e i fedeli si recassero nelle varie chiese, dette appunto \"stazionali\", ad adorare la croce conservata.\nAll'inizio del muro perimetrale si trova un frammento di affresco che si vuole attribuire alla mano del pittore Martino da Verona, attivo tra la fine del XIV e gli inizi del XV secolo, in cui si ritiene che raffigur\u00f2 un \"San Benedetto\". Subito dopo, incastonata nel muro, vi \u00e8 la gi\u00e0 citata iscrizione in cui si loda maestro Brioloto e che ha scaturito l'errata attribuzione della vasca battesimale.\nProseguendo per la navata in direzione del presbiterio si incontra un altare del XVI secolo la cui pala \u00e8 opera giovanile del pittore Francesco Torbido, realizzata intorno al 1514, in cui rappresent\u00f2 una \"Madonna con i Santissimi Anna, Zeno, Giacomo, Sebastiano, Cristoforo\"; nella rispettiva lunetta, dello stesso autore, una \"Resurrezione\" in cui ben si nota il legame del pittore con il maestro Liberale da Verona.\nSuperato l'altare si possono osservare alcuni resti di affreschi, spesso sovrapposti, che un tempo dovevano ricoprire interamente le pareti e che furono realizzati tra il XIII e il XV secolo da anonimi pittori di scuola giottesca. Tra di essi si possono citare un \"San Sigismondo con un devoto\", \"Due scene della vita di San Nicola\" e una \"Madonna in trono col Bambino\", attribuiti al cosiddetto secondo maestro di San Zeno, mentre del primo maestro di San Zeno, operante alla fine del XIII secolo, vi \u00e8 un \"Sant'Anna in trono con la Vergine\". Termina la serie, un grande \"San Cristoforo\" del XII secolo.\nSuccessivamente, sempre sulla parete, \u00e8 collocato un altare le cui origini sono incerte, in quanto alcuni ritengono che le colonne che lo compongono potessero essere originariamente parte di un protiro costruito nei primi anni del XIII secolo, forse appartenente alla porta che l'abate Riprando fece restaurare nel 1212, anche se il Da Lisca esclude questa ipotesi. I due fasci di quattro colonne ofitiche legate da serpi attorcigliate, vennero realizzare in marmo rosso di Verona e poggiano, a destra, sul Leone di San Marco, e a sinistra, sul Bue di San Luca. La storica dell'arte Loredana Olivato Puppi rileva come lo stile di tali sculture sia da correlare con le \u00abanaloghe opere che maestro Nicol\u00f2 e la sua scuola andavano a realizzare nello stesso San Zeno e nel Duomo\u00bb. Le colonne sorreggono un timpano triangolare, questo probabilmente risalente al XVIII secolo, all'interno del quale \u00e8 dipinto un \"San Zeno\". Sulla parete dell'altare vi sono alcuni affreschi, per la maggior parte attribuiti al secondo maestro di San Zeno, tra cui una \"Madonna in trono con bambino\", una \"Crocifissione\", una \"Deposizione nel sepolcro\" e \"Presentazione al tempio\". Pi\u00f9 antichi, forse risalenti al XIII secolo, una \"Santa Caterina\" e una \"Santa Lucia\".\nNavata di sinistra.\nNell'angolo tra la controfacciata e il muro perimetrale sinistro della chiesa, dove una volta era collocato il carroccio di Verona, \u00e8 ora posta una grande coppa di porfido rosso del diametro di 2,27 metri e di modesta profondit\u00e0 nel quale si notano ancora i resti della base di una statua che doveva trovarsi nel mezzo. Proveniente dalle antiche terme cittadine del II secolo e mutila della sua base centrale che reggeva una statua, un tempo si trovava all'esterno della basilica, sul sagrato meridionale. La leggenda vuole che essa sia stata trasportata dal diavolo sconfitto, per ordine di san Zeno, dalla Siria a Verona e che i guasti che oggi si vedono siano i segni impressi dalle sue unghie. Nel 1703 l'abate Alvise Priuli, a seguito di alcune preoccupazioni per l'incolumit\u00e0 della coppa esposta alle intemperie e ai vandali, fece fabbricare intorno ad essa un piccolo edificio ma, nel 1819, a seguito della demolizione degli edifici sul fianco meridionale della chiesa, si provvide a ricollocarla dove si trova ancora oggi.\nProseguendo in direzione dell'altare, si incontra una lunga porzione di muro spoglia: infatti qui fino al 1929, anno in cui venne abbattuto e venduto alla parrocchiale di Luserna, era stato collocato oltre un secolo prima quello che fu l'altare maggiore della vicina chiesa di San Procolo; di gusto barocco, tale altare era composto da marmi colorati verdi, gialli, bianchi e lapislazzuli, oltre che da una lastra di marmo verde ove furono in passato collocate le reliquie di San Procolo; esso era dedicato al Sacro Cuore di Ges\u00f9. Proseguendo si trova il nuovo altarino del Sacro Cuore di Ges\u00f9 e immediatamente oltre, su una lesena, un affresco del XIV secolo raffigurante una \"Madonna col Bambino\". Appena dopo sulla parete vi sono i resti di un\"Ultima cena\". Giunti alla porta che conduce nel chiostro dell'attiguo monastero, vi sono intorno ad essa alcuni frammenti di affreschi raffiguranti vari santi mentre, subito dopo, si distingue un \"Giudizio Universale\" del XIII secolo, una \"Scena del Battesimo\" (secondo alcuni, un \"Battesimo di Costantino\") attribuito al secondo maestro e, al di sotto di essi, \"Madonna in Cattedra\", \"San Giovanni Evangelista\", \"San Bartolomeo\", \"Santa Maddalena\" e un \"Santo Evangelista\". Sulla lesena successiva troviamo invece raffigurata una \"Santa Elisabetta sul fianco\", due \"Madonna col Bambino\" sulla faccia e sull'altro lato un \"san Dionigi\" del XIV secolo.\nL'altare che segue, dedicato alla Madonna e risalente al XVIII secolo, contiene nella nicchia una statua di pietra tenera della Vergine che, seduta, tiene il figlio morto sulle ginocchia. L'interessante scultura, che pu\u00f2 essere datata intorno alla met\u00e0 del XV secolo, rivela una maniera tedesca. Fu veneratissima nella chiesa di San Procolo dove nell'anno 1621, insieme con l'altare, le era stata eretta una cappella, come \u00e8 noto dalla scritta incisa sulla predella. L'altare si presenta con un alzato composto da quattro colonne di marmo nero con, tra di esse, due piccole statue dorate di santi, inserite in nicchie.\nPassato l'altare si trovano alcuni affreschi tra cui un \"San Cristoforo\", collocabile nella met\u00e0 del XIV secolo, e, a fianco della scalinata che conduce nel presbiterio, un \"Martirio di Santo Stefano\" e un \"Giudizio Universale con il Cristo tra Maria e San Giovanni Evangelista, un angelo e San Zenone\".\nPontile-tramezzo.\nLa zona plebana della chiesa \u00e8 separata dal presbiterio mediante un pontile-tramezzo che, con la sua balaustra moderna realizzata in marmo rosso e le sue antiche statue, risale al 1870, quando si demol\u00ec lo scalone centrale e si ripristinarono le scale laterali. Il vecchio pontile era costituito da un muro che si elevava ben pi\u00f9 dell'attuale, come si pu\u00f2 dedurre dagli affreschi posti sopra le arcate della cripta, che dovevano continuare in alto. Tale elemento architettonico richiama l'iconostasi della tradizione bizantina.\nOsservando attentamente le statue oggi collocate su di esso, che la tradizione voleva attribuire a mastro Brioloto, si possono notare ancora tracce della colorazione policroma originale; la disposizione dei soggetti, da sinistra, \u00e8 la seguente: Apostoli Bartolomeo, Mattia, Giacomo minore, gli evangelisti Matteo e Giovanni, Pietro, Cristo, Giacomo Maggiore, Tommaso e Simone, a destra, Andrea, Filippo e Taddeo. La maggior parte degli storici ritiene che la loro realizzazione sia attribuibile alla mano dello stesso lapicida, mentre altri, come G\u00e9za de Fr\u00e0ncovich, propongono che siano il prodotto di due distinti scultori, assegnando al migliore dei due le figure di Cristo, Giacomo Maggiore, Matteo Evengelista, Pietro, Giacomo Minore e Tommaso. Tutti, tuttavia, osservano come le caratteristiche figurative dei personaggi, ossia i corpi allungati, le membra quasi contratte, i capelli con numerose ciocche, le pieghe ricercate dei vestiti, suggeriscano un'influenza del primo gotico tedesco; ci\u00f2 pu\u00f2 essere spiegabile dagli intensi legami con il mondo germanico che intratteneva Verona all'epoca di Ezzelino III da Romano, alleato dell'imperatore Federico II di Svevia e a capo della marca di Verona nel XIII secolo.\nL'unica iscrizione che il Simeoni ritiene originale \u00e8 sullo zoccolo del Cristo che, in caratteri minuscoli romanici del XIII secolo, dice: \u00abvide tomas noli esse incredulus set fidelis\u00bb, una frase che pu\u00f2 essere messa in relazione con la lotta all'eresia catara che a quel tempo imperversava in riva all'Adige.\nPresbiterio.\nIl presbiterio \u00e8 soprelevato rispetto al piano basilicale ed \u00e8 raggiungibile tramite due scalinate poste nelle navate laterali e attraversando, quindi, il pontile-tramezzo gi\u00e0 descritto. Alle pareti vi sono diversi affreschi sovrapposti di diverse epoche. Su di essi vi sono diverse iscrizioni che raccontano alcuni fatti della storia di Verona come la piena dell'Adige del 3 ottobre 1239 che caus\u00f2 la demolizione di tre ponti, il sacco della citt\u00e0 ad opera di Gian Galeazzo Visconti del 29 giugno 1390, il terremoto del 1695. Il presbiterio \u00e8 composto dalla zona centrale ove \u00e8 collocato l'altare maggiore, ai cui lati vi sono i prolungamenti delle navate laterali con i muri decorati da lacerti di affreschi e terminanti in due piccole absidi laterali, mentre in fondo vi \u00e8 la grande abside maggiore con il coro.\nSul muro di sinistra, sopra l'entrata della sagrestia troviamo un grande dipinto attribuito ad Altichiero o a qualcuno della sua scuola, \"la Crocifissione\", e nella piccola abside di sinistra la statua in marmo rosso e colorato che ritrae il patrono detta \"San Zeno che ride\", eseguita da un anonimo del XII secolo, che rappresenta una delle icone pi\u00f9 importanti dei veronesi. Alla destra della porta della sacrestia vi \u00e8 un pannello votivo raffigurante \"San Zeno che presenta gli offerenti alla Madre di Dio\", del XIV secolo.\nSul muro del lato destro del presbitero vi sono diversi affreschi risalenti al XIV secolo, tra di essi si riconoscono un \"Battesimo di Ges\u00f9\", \"Resurrezione di Lazzaro\", \"San Giorgio e il Drago\", \"I santi Benigno e Caro trasportano il corpo di San Zeno\". Il muro che termina con l'absidiola di destra \u00e8 forse una delle pi\u00f9 antiche parti della basilica, in quanto si ritiene che appartenga all'edificio del X secolo, ed \u00e8 l'unico abside originale interamente sopravvissuto. Al suo interno venne posto nel XIX secolo l'altare cosiddetto del Santissimo Sacramento. Nell'intradosso dell'abside vi sono dei resti di una decorazione ad affresco risalente al XIV secolo.\nA servire come altare maggiore vi \u00e8 il sarcofago dei santi San Lupicino, San Lucillo e San Crescenziano, tutti e tre vescovi veronesi, precedentemente conservato nella cripta. La presenza delle reliquie dei santi \u00e8 attestata da una scrittura di ricognizione datata 1808 e incisa sulla testata. Questi corpi non figurano tra quelli rinvenuti nel 1492, per cui la loro traslazione dalle primitive e distinte sepolture \u00e8 anteriore a quell'anno. Il sarcofago \u00e8 riccamente decorato a bassorilievo: sulla faccia anteriore del sarcofago, in mezzo, \u00e8 scolpita una crocifissione tra Giovanni e Maria e due angeli; ai lati, due per parte, i 4 evangelisti con i loro simboli intenti a scrivere; nella faccia posteriore nel centro un Cristo con due figure maschili; a destra la porta dell'inferno dal quale il Cristo libera alcune anime; a sinistra due figure di un uomo e una donna. Sulla testata parrebbe riconoscere una scena di caccia, la prima figura ha un corno nella sinistra e con la destra trattiene un cane mentre l'altra sembra attenta a evitare che un leone addenti un agnello. Sopra stanno altre figure. Mancano indizi per poter collocare temporalmente la realizzazione del sarcofago, ma secondo Alessandro da Lisca potrebbe essere del principio del X secolo.\nL'opera pi\u00f9 importante collocata nel presbiterio \u00e8 la pala di Andrea Mantegna, considerato un capolavoro della pittura del Rinascimento italiano. Il soggetto del polittico \u00e8 nel trittico superiore la \"Madonna con Bambino e santi\" e nella predella scene della vita di Ges\u00f9. Il polittico fu portato via dai francesi di Napoleone nel 1797 e recuperata, la parte superiore, dopo diversi anni, mentre la predella rimase in Francia; quella che si vede oggi \"in loco\" \u00e8 una copia, opera di Paolino Caliari, discendente di Paolo Veronese.\nAbside maggiore.\nL'attuale abside, dal gusto gotico, \u00e8 di forma poligonale e venne realizzata tra il 1386 e il 1389; vi si accede attraverso un grande arco trionfale, su cui \u00e8 affrescata un\"Annunciazione\", opera di maestro Martino da Verona, commissionata dall'abate Cappelli ed eseguita tra il 1391 e il 1399, e terminata da alcuni suoi allievi al tempo dell'abate Pietro Emilei. Sulla parete di sinistra, presso la lesena, vi \u00e8 un quadrante di un orologio con le ore che pu\u00f2 attribuirsi al XV secolo; a questo interno ne corrispondeva uno esterno, quasi del tutto scomparso. Nei fianchi della parete quadrata vi sono delle semplici fasce decorative orizzontali, alcune con volute di color rosso, giallo e nero; le parti non rifatte dovrebbero essere state realizzate alla fine del XIII secolo.\nSempre di Martino da Verona anche una vasta \"Crocifissione\" ad affresco per il fondo dell'abside, sovrapposta ad un \"San Zenone assiso in un ricco trono\", quest'ultimo commissionato da Marco Emilei (1421-1430) ad un seguace di Martino. Il catino absidale \u00e8 interamente decorato con un cielo azzurro con stelle a otto punte mentre le arcate portano gli stemmi dell'abate Emilei. Le volte a crociera sono dei maestri Giovanni e Niccol\u00f2 da Ferrara. Sotto il catino, in nicchie gotiche, i \"Santi Pietro, Paolo e Benedetto\".\nCripta.\nI lavori per la realizzazione della cripta dovettero iniziare intorno al principio del X secolo per poi proseguire per circa un secolo fino all'ultimazione della prima chiesa romanica, vale a dire fino agli inizi del Mille. Poco dopo si procedette anche all'aggiunta dell'ingresso settentrionale. Rovinata in occasione del terremoto del 1117, venne ricostruita durante i lavori che si eseguirono in tutto l'edificio tra quell'anno e il 1138, e sub\u00ec un ulteriore restauro intorno alla fine del XII secolo. Da ultimo, nei primi decenni del XIII secolo fu esteticamente e staticamente compiuta con l'apertura dell'ingresso settentrionale.\nIl succedersi di questi interventi, dei vari adattamenti necessari e i ripieghi usati giustificano alcune irregolarit\u00e0 riscontrabili nelle volte e nelle colonne. L'ambiente interno \u00e8 suddiviso in dodici navate composte da gallerie che si intersecano fra loro: nove da ovest a est, sei da nord a sud, divise da 49 colonne su cui poggiano gli archi che formano le 54 volte a crociera che compongono il soffitto. Ogni colonna dispone di un capitello scolpito, ognuno diverso dall'altro.\nTutti i capitelli risalgono al X secolo ad eccezione di tre che sono elementi di reimpiego provenienti da un precedente edificio di epoca romana. Tra i vari soggetti rappresentati in essi si possono riconoscere figure floreali, animalesche, mostri favolosi, alcune teste umane, foglie, ghiere e scene di caccia. In molti di questi \u00e8 ben riconoscibile un influsso proveniente dall'arte bizantina. Nell'abside della cripta si trova il corpo di san Zeno, custodito in un sarcofago a vista consacrato nel 1939, con il volto coperto da una maschera d'argento e vestito con abiti pontificiali, mentre sulla parete \u00e8 poggiato il precedente cenotafio. Una volta nella cripta era collocato anche il sarcofago dei santi Lucillo, Lupicino e Crescenziano che ora si trova nel presbiterio superiore, dove assolve la funzione di altare maggiore.\nSia le pareti che i pilastri della cripta dovevano essere in origine riccamente decorati con affreschi di varie epoche, tuttavia oggi ne sono ancora visibili solo alcuni, spesso lacerti o deteriorati dal tempo e talvolta sovrapposti l'uno sull'altro. Tra di essi si possono menzionare: sulla parete ovest un frammento di una \"Santa\" e, alla sua destra, una rappresentazione della \"Fuga in Egitto\"; una \"Madonna della Misericordia\" di cui rimane solo la figura dal busto in su; un frammento di un \"Crocifissione\" su un muro sporgente; un \"Santo vescovo\" ritenuto opera di un maestro della met\u00e0 del Trecento; una \"Madonna col Bambino\" e una \"Crocifissione con la Vergine\" su uno stesso pilastro; un \"San Giovanni e un santo vescovo\" collocabile nella seconda met\u00e0 del Trecento; un'altra \"Madonna col Bambino\" della fine del Duecento posta sul secondo pilastro a sinistra, sopra una semicolonna.\nAdamino da San Giorgio, scultore locale autore anche dei fregi marmorei della facciata della basilica, nel 1225 scolp\u00ec sugli archi di accesso decorazioni basate su soggetti non religiosi: animali fantastici e mostruosi. Ciascuna arcata \u00e8 a doppia ghiera; esse sono adorne di eleganti volute floreali e frutti. La fascia esterna contiene, invece, rappresentazioni di animali e scene di caccia con cani o belve che si rincorrono o si affrontano, uomini che colpiscono fiere, mostri, una cicogna che uccide una serpe, galli che portano una volpe e altre figurazioni. Le fasce mediane posano nel loro incontro su un piccolo capitello e le arcate sopra il semplice capitello bianco centrale sorretto dal fusto in marmo rosso forato dalla unione di quattro colonnine. Nella faccia anteriore del capitello si legge la scritta in caratteri gotici che attesta l'attribuzione ad Adamino: \"\u00abADAMINUS DE SANCTO GEORGIO ME FECIT\u00bb\". Infine, l'ingresso della cripta \u00e8 chiuso da una cancellata a maglie di ferro giudicata assai elegante.\nNote.\n Questa voce include materiale in pubblico dominio: "}
{"id": "99705", "revid": "6923", "url": "https://it.wikipedia.org/wiki?curid=99705", "title": "Darwinismo sociale di Giovanni Verga", "text": "La concezione della societ\u00e0 che si ricava dalle affermazioni teoriche del Verga e dalla sua rappresentazione della realt\u00e0 si pu\u00f2 far rientrare nell'ambito culturale del darwinismo sociale.\nLa lotta per l'esistenza.\nIn una lettera inviata il 21 aprile del 1878 a Salvatore Paolo Verdura, il Verga scrive\": \"Ho in mente un lavoro che mi sembra bello e grande, una specie di fantasmagoria della lotta per la vita, che si estende dal cenciaiuolo al ministro e all'artista, e assume tutte le forme, dalla ambizione all'avidit\u00e0 del guadagno, e si presta a mille rappresentazioni del grottesco umano\"\".\nQuesto concetto di \"lotta per la vita\", che Verga aveva gi\u00e0 utilizzato nella prefazione ai Vinti e che era gi\u00e0 presente nel primo progetto del ciclo dei romanzi, deriva dall'applicazione, comunemente definita darwinismo sociale, di alcuni aspetti della teoria evoluzionistica di Charles Darwin in campo sociale. Nelle sue opere scrive con un'oggettivit\u00e0 fotografica della realt\u00e0 pur avendone una concezione tendenzialmente pessimistica.\nDarwin sosteneva, infatti, riprendendo la tesi dell'economista Thomas Malthus, che tra i vari individui esiste una lotta continua per la sopravvivenza perch\u00e9 il numero degli organismi viventi \u00e8 superiore a quello che pu\u00f2 vivere con le risorse di cui si dispone.\nA sopravvivere a questa lotta sono i pi\u00f9 adatti alle condizioni di vita in cui si trovano che possono cos\u00ec trasmettere i loro caratteri ai discendenti con una naturale selezione.\nLa visione della vita secondo Verga.\nNella visione della vita secondo Verga la societ\u00e0 a tutti i suoi livelli \u00e8 dominata da un antagonismo spietato tra gli individui, i gruppi, le classi e le leggi che la regolano sono quelle della sopraffazione del pi\u00f9 forte sul pi\u00f9 debole e l'interesse individuale.\nQuesta condizione non potr\u00e0 mai mutare perch\u00e9 \u00e8 insita nella natura stessa in ogni tempo e in ogni luogo.\nVerga non riesce a trovare una giustificazione allo sfruttamento e alla sopraffazione e anche se non sa trovare alternative alla situazione sociale vuole porsi nei suoi confronti con un atteggiamento fortemente critico e, con disperata amarezza e forte lucidit\u00e0, ne rappresenta tutti gli aspetti negativi.\nLa visione del mondo.\nVerga scrisse opere di grande valore umano e poetico e il suo Verismo non fu una fredda e distaccata riproduzione del reale ma la sua opera rispecchia, nonostante il rispetto del canone dell'impersonalit\u00e0, una personale visione del mondo, ed il suo forte sentimento di dolore e di tristezza di fronte alla vita.\nIl mondo del Verga \u00e8 un mondo senza Dio, un mondo governato dalle leggi della societ\u00e0 moderna, in continuo cammino per la conquista del progresso, che non \u00e8 grandioso per i vinti che alzano le braccia disperate e piegano il capo sotto il piede brutale dei vincitori.\nI personaggi verghiani.\nI personaggi verghiani, infatti, si ribellano e cos\u00ec facendo finiscono per soccombere oppure peggiorare la propria situazione: la loro vita \u00e8 dominata dal fato, un fato che non concede all'uomo alcuna libert\u00e0 di realizzare i propri sogni e le proprie aspirazioni.\nEssi sono preda di un cieco fatalismo e quando cercano di uscire dal solco inesorabilmente segnato, la loro condizione si aggrava.\nVerga ama profondamente i suoi personaggi perch\u00e9 li comprende profondamente, perch\u00e9 sa che essi hanno fede nella Provvidenza che sola pu\u00f2 far aspirare in un mondo di pace e di giustizia.\nIl progresso non reca felicit\u00e0.\nVerga, in netto contrasto con l'entusiasmo positivistico, nega che il progresso significhi serenit\u00e0 e felicit\u00e0 ed \u00e8 convinto che in questo mondo, teso verso la ricerca di beni materiali e di ambizioni sempre pi\u00f9 elevate, l'uomo \u00e8 chiuso in s\u00e9 affidato alle sue forze che si logorano giorno dopo giorno. Verga paragona il progresso a una fiumana, tipico fiume siciliano a regime torrentizio che per la maggior parte dell'anno \u00e8 in secca ma nella stagione delle piogge straripa e reca danno alle cose pi\u00f9 deboli. Allo stesso modo il progresso \u00e8 inattivo per la maggior parte del tempo, ma quando si attiva \u00e8 in grado di soggiogare i pi\u00f9 deboli e i pi\u00f9 poveri.\nImpossibilit\u00e0 ad uscire dal proprio stato sociale.\nUscire dallo stato sociale in cui il destino pone l'uomo non \u00e8 possibile, ed \u00e8 questo ci\u00f2 che avviene al giovane 'Ntoni ed a Lia, che vedono fallire il tentativo di trovare fuori dal proprio ambiente una vita migliore; \u00e8 questo ci\u00f2 che avviene anche a Mastro-don Gesualdo, il \"mastro\", che invano cerca di diventare \"don\" e che in questo vano tentativo verr\u00e0 respinto sia dai suoi simili, sia da coloro che appartengono alla classe sociale a cui egli voleva accedere. La \"roba\" diventa quindi in Verga una sorta di dannazione poich\u00e9 spinge l'uomo a ricercare sempre di pi\u00f9 fino a provocarsi l'autodistruzione.\nIn questo mondo si muovono i personaggi del Verga, uomini condannati al dolore e alla sconfitta ma, nonostante tutto, pieni di dignit\u00e0, una dignit\u00e0 umile ed eroica che nasce soprattutto dalla loro forza interiore, dal modo con cui sopportano le avversit\u00e0 quotidiane, senza vane ribellioni e senza vilt\u00e0.\nLa concezione tragica della vita.\nLa concezione che Verga ha della vita \u00e8 dolorosa e tragica perch\u00e9 egli vede tutti gli uomini sottoposti a un destino impietoso e crudele, che li condanna, non solo alla infelicit\u00e0 e al dolore, ma anche all'immobilismo nell'ambiente familiare, sociale ed economico in cui sono venuti a trovarsi nascendo.\nChi cerca di uscire dalla condizione in cui il destino lo ha posto non trova la felicit\u00e0 sognata, anzi va immancabilmente incontro a sofferenze maggiori, come succede a 'Ntoni Malavoglia ed a Mastro-don Gesualdo.\nPer il Verga, all'uomo non rimane che la rassegnazione eroica al suo destino.\nLa concezione fatalistica della vita.\n\u00c8 questa la concezione fatalistica (detta anche fatalismo rinunciatario) ed immobile dell'uomo che sembra contraddire la fede nel progresso, propria del Positivismo e al quale non rimane che la rassegnazione eroica al suo destino. Infatti per Verga il progresso \u00e8 solo esteriore e da esso derivano solamente pene infinite. L'umanit\u00e0 progredisce per le conquiste scientifiche e tecnologiche ma l'uomo singolo \u00e8 sempre dolorosamente infelice e costantemente posto nelle mani del fato. \u00c8 un modo di essere che porta all'abbandono al fato stesso come una rassegnazione a un destino che mai potr\u00e0 essere cambiato e al quale i \"vinti\" devono adeguarsi venendo travolti dalla fiumana del progresso e perdendo quindi la lotta per la sopravvivenza."}
{"id": "99708", "revid": "124778472", "url": "https://it.wikipedia.org/wiki?curid=99708", "title": "Gladiatore", "text": "Il gladiatore era un particolare lottatore dell'antica Roma. Il nome deriva da \"gladio\", la spada d'ordinanza del legionario romano passata in uso anche ai lottatori. La pratica dei duelli tra gladiatori proviene dall'Etruria e, come molti altri aspetti della cultura etrusca, anche questa fu adottata dai Romani.\nLa sua origine \u00e8 da ricollegare all'istituzione del cosiddetto \"munus\", un \"dovere\", un \"obbligo\", una munificenza privata di fornire un servizio o un contributo alla sua comunit\u00e0. Nell'antica Roma, i \"munera\" erano quindi le opere pubbliche realizzate per il bene del popolo romano da soggetti facoltosi e di alto rango.\nI \"munera\" si differenziavano invece dai \"Ludi\", \"giochi\", spettacoli sponsorizzati dallo Stato.\nI \"munera gladiatoria\", in particolare, erano dovuti all'abitudine dei personaggi pi\u00f9 facoltosi di offrire al popolo, a proprie spese, pubblici spettacoli in occasione di particolari circostanze, per esempio duelli all'ultimo sangue fra schiavi in occasione del funerale di qualche congiunto. I \"munera\" potevano essere \"ordinaria\", previsti cio\u00e8 in occasione di certe festivit\u00e0, o \"extraordinaria\" per celebrare particolari occasioni.\nLe origini.\nL'origine etrusca dei giochi gladiatori.\nL'ipotesi che i giochi gladiatori siano nati in Etruria o che i Romani li abbiano mutuati dagli Etruschi sembrerebbe trovare fondamento su testimonianze archeologiche, in particolare pitture tombali, e su fonti letterarie.\nSulle pareti di due tombe di Tarquinia, rispettivamente la \"Tomba degli \u00c0uguri\" (seconda met\u00e0 del VI secolo a.C.) e la \"Tomba delle Olimpiadi\" (ultimo venticinquennio del VI secolo a.C.), \u00e8 raffigurato un gruppo composto da uno strano personaggio mascherato, denominato \"Phersu\", che tiene al laccio un feroce cane che assale un uomo con la testa coperta da un sacco che si difende con una clava. In questa cruenta scena di combattimento Raymond Bloch ha ritenuto di vedere un'anticipazione dei giochi gladiatori romani che deriverebbero appunto dai giochi funebri dell'Etruria, nel corso dei quali venivano offerti al defunto selvaggi combattimenti tra avversari che cercavano disperatamente ciascuno di salvare la propria vita. \nSu urne e sarcofagi etruschi si ritrovano frequentemente rappresentazioni di combattimenti anche se l'interpretazione di tali scene non sempre porta a ritenere che si tratti effettivamente di gladiatori piuttosto che di scene mitologiche o di combattimenti tra guerrieri. \nNicola di Damasco (in Ateneo, \"I Deipnosofisti\", IV, 153 fr.), storico greco vissuto durante l'et\u00e0 di Augusto, ci riferisce che i giochi gladiatori sono stati importati a Roma dall'Etruria.\nDa Tertulliano, vissuto nel II secolo d.C., abbiamo un'ulteriore fonte dell'origine etrusca dei giochi gladiatori poich\u00e9 egli attesta che i lottatori uccisi nei combattimenti nell'arena venivano trascinati via da incaricati mascherati da Caronte, armati di martello, tipico attributo del demone etrusco Charun.\nI giochi gladiatori a Roma.\nIl primo spettacolo con gladiatori si svolse probabilmente nel 264 a.C. Nel 105 a.C. i giochi divennero pubblici.\nIl numero degli spettacoli gladiatorii aument\u00f2 enormemente durante l'Impero. La dinastia Flavia, iniziata con l'imperatore Vespasiano, fece costruire il pi\u00f9 grande e pi\u00f9 famoso anfiteatro del mondo, l'anfiteatro Flavio, successivamente conosciuto con il nome di Colosseo. Nel IV secolo, l'imperatore Costantino I, dopo aver abbracciato la fede cristiana, li proib\u00ec. La loro grande popolarit\u00e0 fece in modo che questi giochi continuassero pi\u00f9 o meno saltuariamente nonostante le reiterate proibizioni, in particolare nelle citt\u00e0 lontane dall'Imperatore e dalla sua corte (come Roma) dove gli ultimi spettacoli gladiatori arrivano ad essere celebrati nei primi anni del medioevo.\nI combattenti potevano essere dei veri professionisti, nuovi gladiatori inesperti, condannati (criminali, schiavi, galeotti, prigionieri di guerra, cristiani, e via dicendo), o degli uomini liberi, senza distinzioni di razza, n\u00e9 di sesso (i combattimenti di gladiatrici, estremamente rari, erano sempre quelli pi\u00f9 richiesti).\nI galeotti e i prigionieri di guerra, particolarmente agguerriti per essere sopravvissuti ad anni di lotte e di sofferenze, erano molto ricercati. Molto spesso erano originari di terre lontane (per esempio Numidia, Tracia, Germania), e si proponevano volentieri, in modo da poter progredire in questa carriera.\nLa partecipazione del pubblico era numerosa e talora, come accadde nel 59 d.C. a Pompei, nascevano scontri tra le contrapposte tifoserie, specialmente quando arrivavano spettatori da citt\u00e0 diverse da quella dove si svolgevano i giochi: vi fu infatti una sanguinosa rissa, come raffigura un affresco conservato nel Museo archeologico nazionale di Napoli e come ricorda Tacito:\nLe scuole di gladiatori.\nL'addestramento dei gladiatori al combattimento nell'arena avveniva in apposite scuole (\"ludi\") gestiti da un proprietario chiamato \"lanista\" che affittava i gladiatori all'organizzatore (\"editor\" o \"munerarius\") degli spettacoli gladiatorii, i \"munera\", traendone il proprio profitto che non veniva meno neppure se il gladiatore fosse morto durante il combattimento; in questo caso infatti l\"editor\", oltre a pagare il prezzo d'ingaggio, risarciva al lanista anche il valore del gladiatore, una sorta di indennizzo per i suoi mancati guadagni futuri. L'attivit\u00e0 del lanista era in genere poco stimata nel mondo romano e considerata di livello infimo, persino pi\u00f9 basso di quello dei lenoni.\nIl lanista era di solito un ex gladiatore coadiuvato nella sua attivit\u00e0 dai \"Doctores\" (o \"Magistri\"), abili ex gladiatori affrancati che, conclusa l'attivit\u00e0 agonistica, erano stati insigniti del \"rudis\" (la spada di legno) ed elevati, pertanto, al rango di \"rudiarii\".\nI gladiatori si sottomettevano tramite giuramento al lanista, capo della \"familia gladiatoria\" con potere legale sulla vita e la morte di ogni membro del gruppo, compresi i \"servi poenae\", \"auctorati\" e ausiliari.\nDopo l'iniziale periodo di ambientamento il lanista decideva insieme al \"magister\", che giudicava le caratteristiche fisiche, la mobilit\u00e0 e la perizia sul campo, e ad un \"medicus\", che ne valutava invece lo stato complessivo di salute, l'assegnazione del novizio (\"tiro\") alla classe gladiatoria pi\u00f9 idonea curandone, con la dieta e la ginnastica, lo sviluppo fisico e la tonicit\u00e0 muscolare.\nI gladiatori erano alloggiati in celle, disposte come in una caserma intorno a un'arena centrale. Giovenale descrive la disposizione dei gladiatori in base al loro ruolo nel circo secondo una rigida gerarchia all'interno della scuola.\nCostretti ad un durissimo allenamento quotidiano e all'osservanza di una disciplina ferrea, i gladiatori venivano introdotti gradualmente all'arte del duello, prima contro sagome umane (\"palum\") e poi contro veri avversari ma usando armi fittizie, fino ad ottenerne dei validi combattenti e dei professionisti dello spettacolo, addestrati ai segreti e all'etica della professione che prevedeva l'accettazione della morte.\nLa prima scuola di gladiatori di cui si ha notizia \u00e8 quella di Caio Aurelio Scauro a Capua che si occupava verso il 105 a.C. dell'addestramento dei gladiatori impiegati dallo Stato come addestratori dei legionari:\nNella scuola imperiale di Capua erano i gladiatori che all'inizio erano chiamati \"Iuliani\" (in seguito \"Neroniani\") perch\u00e9 appartenenti alla \"familia gladiatoria\" fondata nel 49 a.C. da Gaio Giulio Cesare\nLa pi\u00f9 grande ed importante scuola gladiatoria dell'antica Roma era la \"Ludus Magnus\", adiacente al Colosseo, al quale era collegata da una galleria sotterranea, intorno alla quale sorgevano il \"Ludus Matutinus\", ove alla mattina si svolgeva la caccia alle belve feroci (\"venationes\"), il \"Ludus Gallicus\" e il \"Ludus Dacicus\", altre due scuole che prendevano il nome dalla nazione dei gladiatori in esse ospitati.\nOltre a quella di Roma, le scuole pi\u00f9 prestigiose erano quelle di Ravenna, di Pompei e di Capua. Fu proprio per la rivolta scoppiata nel \"ludus gladiatorius\" di Capua, diretto dal lanista Lentulo Batiato, e capeggiata dal gladiatore Spartaco (109 a.C. circa\u201371 a.C.), domata solo dopo una serie prolungata di costose campagne, a volte disastrose, condotte dalle truppe romane regolari che si decise in epoca tardo-repubblicana di regolamentare il reclutamento dei gladiatori. La paura di rivolte simili, il rischio che le scuole di gladiatori servissero alla formazione di eserciti privati e lo sfruttamento dei \"munera\" per acquisire vantaggi politici, indusse il Senato romano ad assumere dei provvedimenti di maggior controllo sui gladiatori, sugli spettacoli e quindi, di fatto, su tutto il circuito gladiatorio. In epoca imperiale con Domiziano ormai molte scuole di gladiatori erano state pi\u00f9 o meno assorbite dallo Stato, comprese quelle di Pergamo, Alessandria, Preneste e Capua.\nLa dieta dei gladiatori.\nSembra che la dieta (\"sagina\") dei gladiatori fosse costituita prevalentemente di vegetali come legumi, cereali, cipolle, aglio, semi di finocchio, frutta e fichi secchi. Scarsa la carne ma non mancavano latticini, olio, miele, vino annacquato. La mensa dei gladiatori, cio\u00e8 il locale in cui si servivano loro i pasti, si chiamava \"monomachotrophium\" (dal gr. \"\u03bc\u03bf\u03bd\u03bf\u03bc\u03ac\u03c7\u03bf\u03b9\", 'gladiatori', e \"\u03c4\u03c1\u03ad\u03c6\u03b5\u03b9\u03bd\", 'nutrire'). Prima degli scontri nell'arena, per acquistare energia, i gladiatori di solito mangiavano focacce d'orzo speziate cosparse di miele e bevevano infusi di fieno greco (\"trigonella foenum-graecum\") dalle propriet\u00e0 rinforzanti.\nI combattimenti.\nSecondo la cultura popolare, prima del combattimento i concorrenti si recavano sotto la tribuna dell'Imperatore, quando egli era presente, e urlavano: \u201c\"Ave Caesar, morituri te salutant.\"\u201d, (\u201cAve Cesare, coloro che si apprestano a morire ti salutano.\u201d). Pare invece che la storiografia recente abbia confermato l'infondatezza di questa \"notizia\". Si ritiene che la frase sia stata pronunciata da un gruppo di condannati a morte che, tentando di ingraziarselo, la scandirono prima di iniziare a combattere per l'imperatore Claudio. Per nulla intenerito, egli disse semplicemente \"Continuate\".\nI combattimenti opponevano sempre delle coppie di gladiatori differenti: Reziari, Secutores, Mirmilloni, Traci, Dimachaeri. Ogni categoria di gladiatori aveva le proprie peculiarit\u00e0, in materia di equipaggiamento e di colpi permessi. Ogni categoria di gladiatori aveva dei vantaggi e degli svantaggi.Cercando di rendere pari le chance di ogni combattente, i Romani dosavano questi vantaggi e questi svantaggi.\nI combattimenti pi\u00f9 classici mettevano di fronte:\nSi gareggiava poi per trovare idee sempre nuove, traendo ispirazione da episodi mitologici, o ricercando situazioni grottesche, come quella inscenata dell'imperatore Domiziano che, nel 90 fece combattere nani contro donne.\n\u00c8 da smentire la credenza secondo cui, al termine del combattimento, il gladiatore perdente fosse generalmente ucciso per giudizio della folla. \u00c8 probabilmente vero che il pubblico esprimesse il suo gradimento e forse anche la volont\u00e0 di concedere la vita o la morte; ma era estremamente raro che un gladiatore professionista fosse ucciso, perch\u00e9 questi atleti erano estremamente costosi da addestrare e mantenere. Soltanto chi si comportava vilmente era \"condannato a morte\" dal pubblico, il che accadeva comunque raramente: i combattenti di carriera erano esperti nel dare spettacolo e il pubblico non voleva vederli morire, affinch\u00e9 potessero tornare in futuro a dare spettacolo.\nL'organizzatore, imperatore compreso, doveva pagare una cifra molto alta per ogni gladiatore ucciso. Non era perci\u00f2 francamente incline a chiedere spesso la morte. e del resto se il gladiatore fosse stato ferito, poteva in qualsiasi momento interrompere il combattimento. I Romani conservavano cimeli della carriera di alcuni gladiatori e le statistiche relative ai giochi che attestassero, ad esempio, quante volte i lottatori nel circo fossero stati \"graziati\" o avessero vinto.\nQuando un gladiatore veniva ucciso dal suo avversario, dopo che un addetto ai giochi verificava che fosse effettivamente morto toccandolo con un ferro rovente, altri inservienti, mascherati da Caronte o Mercurio, trascinavano il corpo attraverso la \"porta libitina \" portandolo nello \"spoliarium\" dove il gladiatore veniva spogliato dell'armatura e delle armi e, se era moribondo, gli si dava il colpo di grazia.\nEquivoco del pollice verso.\nSul famoso gesto del pollice verso, le fonti sono scarse e discordanti. Un passo delle \"Satire\" di Giovenale (\"\u00abverso pollice vulgus cum iubet\u00bb\") sembra dare spazio alla circostanza, ma le fonti storiche propriamente dette non ne parlano. Prudenzio, in \"contra Symmachum\" 2.1096 usa il verbo \"convertere\": \"\u00abEt, quoties victor ferrum jugulo inserit, illa delicias ait esse suas, pectusque jacentis virgo modesta jubet converso pollice rumpi\u00bb\". Altre espressioni sono \"pollicem premere\" e \"pollex infestus\". In realt\u00e0, in tutti i passi latini, il problema verte su quale sia il senso da dare all'espressione \"\u00abverso pollice\u00bb\" o \"\u00abconverso pollice\u00bb\" o simili, se cio\u00e8 \"pollice girato\" debba intendersi all'ins\u00f9 o all'ingi\u00f9. Appare certo, ad esempio, che il pollice rivolto in basso non significasse l'uccisione del gladiatore ma a decretarne la morte era proprio il pollice rivolto verso l'alto o disposto orizzontalmente.\nLa \"lusio\".\nPer moderare la virulenza dei cruenti spettacoli del circo che inorridiva la parte pi\u00f9 moderata dei Romani alcuni imperatori cercarono di temperare il \"munus\" rendendolo pi\u00f9 umano ricorrendo alla \"lusio\".\nLe \"hoplomachiae\" infatti potevano essere simulate, con armi adattate per non causare ferite, nel prologo al combattimento vero e proprio con la \"prolusio\" o con la \"lusio\" nei punti salienti dei \"munera\". Questi duelli simultanei incruenti tra gladiatori disarmati servivano alla loro preparazione per il vero scontro con l'uccisione dell'avversario.\nTraiano, Marco Aurelio cercarono di ampliare nelle loro feste la parte dedicata al \"lusio\" diminuendo cos\u00ec quella del \"munus\". Dopo i fasti di Ostia, Traiano, il 30 marzo 108 organizz\u00f2 una \"lusio\" della durata di tredici giorni con 350 coppie di gladiatori. Marco Aurelio, il cui figlio Commodo aspirava alla fama di gladiatore, cerc\u00f2 di diminuire, in ottemperanza alla sua filosofia stoica, le spese di bilancio destinate ai \"munera\" fuori Roma e quando offr\u00ec alla plebe romana le lotte tra gladiatori le organizz\u00f2 sempre come \"lusiones\".\nI Romani continuarono per\u00f2 a preferire alle lusiones le \"hoplomachiae\" tanto che in Gallia e in Macedonia dal II secolo in poi furono modificati i teatri affinch\u00e9 potessero servire ai combattimenti tra gladiatori e alle \"venationes\".\nA Roma si pens\u00f2 bene di trasferire le rappresentazioni di tragedie a forti tinte al Colosseo dove in una versione del \"Laureolus\" di Catullo un famoso bandito che impersonava il personaggio venne veramente crocefisso, nel \"Mucius Scaevola\" il protagonista doveva bruciare un braccio in un braciere e nella \"Morte di Ercole\" il mitico eroe veniva bruciato sul rogo.\nIl fascino.\nIl fascino dei gladiatori sulle donne romane \u00e8 confermato da alcune scritte ritrovate sui muri di Pompei: ad esempio il reziario Crescente viene indicato come \u00absignore e medico delle fanciulle nottambule\u00bb (\"dominus et medicus puparum noctornarum\"), mentre il trace Celado viene definito come \u00ablo struggimento e l'ammirazione delle ragazze\u00bb (\"suspirium et decus puellarum\"). Marziale defin\u00ec addirittura il gladiatore Ermes \u00abtormento e spasimo delle spettatrici\u00bb (\"cura laborque ludiarum\").\nSecondo una tradizione non verificata il sangue di un gladiatore morto veniva ricercato come efficace afrodisiaco ma si legge in Plinio che i romani per lo pi\u00f9 lo bevevano dai gladiatori morenti come da coppe viventi, per guarire dall'epilessia: \"sanguinem quoque gladiatorum bibunt, ut viventibus poculis, comitiales [morbi]\" o come rimedio per l'anemia. Spesso i reziari raccoglievano con spugne nell'arena il sangue dei gladiatori feriti o uccisi per venderlo."}
{"id": "99710", "revid": "4114", "url": "https://it.wikipedia.org/wiki?curid=99710", "title": "Desiderius Erasmus", "text": ""}
{"id": "99711", "revid": "1305772", "url": "https://it.wikipedia.org/wiki?curid=99711", "title": "Erasmus", "text": "Erasmus (letteralmente \"Erasmo\" in latino) pu\u00f2 riferirsi a:"}
{"id": "99712", "revid": "209113", "url": "https://it.wikipedia.org/wiki?curid=99712", "title": "Tindari", "text": "T\u00ecndari \u00e8 una frazione di Patti, comune italiano della citt\u00e0 metropolitana di Messina, in Sicilia.\nGeografia fisica.\nTerritorio.\nTindari \u00e8 situata su un promontorio costiero che si sporge, da un'altezza di 268 m, a picco sul mar Tirreno e sulla Riserva naturale orientata dei laghetti di Marinello. La riserva ai piedi del promontorio \u00e8 collegata all'area sacra e al parco archeologico mediante il sentiero denominato Coda di Volpe.\nOrigine del nome.\nIl nome odierno deriva dal greco antico \u03a4\u03c5\u03bd\u03b4\u03b1\u03c1\u03af\u03c2 (\"Tundar\u00eds\", traslitterabile come \"Tindaride\"), successivamente anche \u03a4\u03c5\u03bd\u03b4\u03ac\u03c1\u03b9\u03bf\u03bd (\"Tund\u00e1rion\"), cos\u00ec come riportatoci rispettivamente da Strabone e da Tolomeo. Il nome odierno dovrebbe essere una evoluzione della seconda forma.\nQuesti due nomi greci vennero successivamente acquisiti in come \"Tyndaris\" e \"Tyndareum\". \nIl toponimo in \u00e8 \"U T\u00ecnnaru\" (o \"Lu T\u00ecnnaru\"), mentre i suoi abitanti sono detti \"tinnaroti\" o \"tinnaritani\". In italiano, oltre ad essere stati acquisiti anche i demonimi siciliani in \"tindaroti\" e \"tindaritani\", vengono utilizzati anche i recuperi dotti di \"tindaridi\" (con accento sdrucciolo) e \"tindaridei\".\nSia il nome dell'insediamento che i suoi demonimi sono un riferimento al re spartano Tindaro (in greco antico \u03a4\u03c5\u03bd\u03b4\u03ac\u03c1\u03b5\u03bf\u03c2, \"Tund\u00e1reos\") e alla sua progenie, tra i quali spiccano i Dioscuri che, in quanto figli di Tindaro, erano appunto detti \"tindaridi\".\nStoria.\nTindari venne fondata da Dionisio I di Siracusa nel 396 a.C. come colonia di mercenari siracusani che avevano partecipato alla guerra contro Cartagine, nel territorio della citt\u00e0 sicula di Abacaenum (Tripi).\nDurante la prima guerra punica, sotto il controllo di Gerone II di Siracusa, fu base navale cartaginese, e nelle sue acque si combatt\u00e9 nel 257 a.C. la battaglia di Tindari, nella quale la flotta romana, guidata dal console Aulo Atilio Calatino, mise in fuga quella cartaginese.\nCon Siracusa pass\u00f2 in seguito nell'orbita romana e fu base navale di Sesto Pompeo. Presa da Augusto nel 36 a.C., che vi dedusse la colonia romana di \"Colonia Augusta Tyndaritanorum\", una delle cinque della Sicilia, Cicerone la cit\u00f2 come \"nobilissima civitas\".\nNel I secolo d.C. sub\u00ec le conseguenze di una grande frana, mentre nel IV secolo fu soggetta a due distruttivi terremoti.\nSede vescovile, venne conquistata dai Bizantini nel 535 e cadde nell'836, nelle mani degli Arabi dai quali venne distrutta.\nVi rimase il santuario dedicato alla Madonna Nera di Tindari, progressivamente ingrandito, che ospita una Maria con il Bambino scolpita in legno, considerata apportatrice di grazie e miracolosa dai cattolici.\nMonumenti e luoghi d'interesse.\nArchitetture religiose.\nBasilica pontificia minore o Santuario della Madonna di Tindari.\nIl Santuario di Tindari, divenuto Basilica pontificia minore l'8 settembre 2018, si trova all'estremit\u00e0 orientale del promontorio, a strapiombo sul mare, in corrispondenza dell'antica acropoli, dove una piccola chiesa era stata costruita sui resti della citt\u00e0 abbandonata.\nLa devozione alla \"Matri 'u Tinnaru\" \u00e8 indubbiamente tra le pi\u00f9 antiche devozioni mariane in Sicilia, diffusa e festeggiata praticamente in tutta l'isola. \nLa statua della Madonna Nera, scolpita in legno di cedro, \u00e8 di epoca imprecisata, forse giunta qui dall'Egitto in seguito al fenomeno dell'iconoclastia, nell'VIII-IX secolo. La Madonna, una \"Theot\u00f3kos Odigitria\" seduta nella posizione della Basilissa), regge in braccio il Bambino Ges\u00f9, ha una corona in testa, e presenta la caratteristica inconfondibile del volto lungo - lo si nota soprattutto nelle grandi proporzioni del naso, ma anche dalla conformazione della parte inferiore del volto stranamente allungato verso il basso, mantenendo comunque proporzioni aggraziate e davvero molto armoniose anche dal punto di vista artistico. Il volto lungo \u00e8 presente anche in altre raffigurazioni orientali e africane, ma raro tra le statue religiose in occidente. Alla base della statua si trova la scritta che riprende il Cantico dei cantici 1,5 e 1,6 \"Nigra sum sed formosa\", traducibile come \"sono bruna ma bella\".\nIl santuario ha una storia travagliata. Nel luglio 1544 l'assalto dell'armata corsara turco-ottomana capitanata dall'ammiraglio Khayr al-Din Barbarossa insidia la costa tirrenica siciliana: incendia la cattedrale di San Bartolomeo di Lipari, assedia l'abitato protetto dal castello di Santa Lucia del Mela, minaccia la cittadella fortificata di Milazzo, devasta la chiesa che \u00e8 ricostruita tra il 1552 e il 1598. Il vescovo Giovanni Previtera fonda il santuario di Tindari. Costruisce e finanzia la cattedrale con gli edifici annessi, i cui lavori furono completati dopo la sua morte grazie alle donazioni della famiglia Previtera alla diocesi di Patti. Il santuario \u00e8 ampliato dal vescovo Giuseppe Pullano con la costruzione di una nuova chiesa pi\u00f9 grande consacrata nel 1979. Come la Porziuncola di San Francesco a Santa Maria degli Angeli ad Assisi, o il santuario della Casa Santa della Madonna inglobata nella basilica-fortezza di Loreto, allo stesso modo dentro le mura degli edifici che attorniano il santuario di Tindari, nella parte esterna a ridosso del presbiterio, si trova l'originaria chiesa della Madonna nera, venendo a costituire dunque una sorta di chiesa nella chiesa, accessibile solo in determinati periodi dell'anno e in determinati orari giornalieri. Sulla cantoria in controfacciata, si trova il , costruito da Giuseppe Ruffatti nel 1978, con 78 registri su cinque manuali e pedale.La festa del santuario e della Madonna di Tindari si svolge ogni anno tra il 7 e l'8 settembre, in occasione della festa liturgica della Nativit\u00e0 della Vergine.\nResti archeologici.\nI resti della citt\u00e0 antica si trovano nella zona archeologica, in discreto stato di conservazione, per lo scarso interesse di un reimpiego dei blocchi di pietra arenaria di cui erano costituiti.\nI primi scavi si datano al 1838-1839 e furono ripresi tra il 1960 e il 1964 dalla Soprintendenza archeologica di Siracusa e ancora nel 1993, 1996 e 1998 dalla Soprintendenza di Messina, sezione dei beni archeologici. Sono stati rinvenuti mosaici, sculture e ceramiche, conservati in parte presso il museo locale e in parte presso il Museo archeologico regionale di Palermo.\nL'impianto urbanistico, risalente probabilmente all'epoca della fondazione della citt\u00e0, presentava un tracciato regolare a scacchiera. Si articolava su tre decumani, strade principali (larghezza di 8\u00a0m), correvano in direzione sud-est - nord-ovest, ciascuno ad una quota diversa, e si incrociavano ad angolo retto e a distanze regolari con i cardini, strade secondarie e in pendenza (larghezza 3\u00a0m). Sotto i cardini correva il sistema fognario della citt\u00e0, a cui si raccordavano le canalizzazioni provenienti dalle singole abitazioni. Gli isolati delimitati dalle vie avevano un'ampiezza di circa 30\u00a0m e una lunghezza di 77 o 78\u00a0m.\nUno dei decumani rinvenuti nello scavo, quello superiore doveva essere la strada principale della citt\u00e0: costeggia ad una estremit\u00e0 il teatro, situato pi\u00f9 a monte e scavato nelle pendici dell'altura, e all'altra estremit\u00e0 sfocia nell'agor\u00e0, oltre la quale, nella zona pi\u00f9 elevata, occupata oggi dal Santuario della Madonna Nera, doveva trovarsi l'acropoli.\nLe mura di cinta.\nLe mura cittadine, i cui resti attualmente visibili sono dovuti ad una ricostruzione del III secolo a.C. che ripercorre una cinta precedente, probabilmente coeva alla fondazione, venne completata sul lato verso il mare e rimaneggiata in epoca tardo imperiale e bizantina.La cinta si sviluppava per una lunghezza di circa 3\u00a0km ed era della tipologia \"a doppia cortina, con due muri paralleli (circa 0,70\u00a0m di spessore) in opera quadrata di arenaria con disposizione isodoma, separati da uno spazio, in origine riempito con terra o sassi (2,10\u00a0m di spessore), raggiungendo un'altezza di 6,85\u00a0m. A distanze diseguali si innalzavano torri quadrate: una di queste (spazio interno di 6,5 x 5,15\u00a0m e con muri larghi 0,43\u00a0m e lunghi 0,87\u00a0m) conserva un tratto della scala che portava alla sommit\u00e0 delle mura.\nLa porta principale, sul lato sud-occidentale, era fiancheggiata da due torri e protetta da un'antiporta a tenaglia di forma semicircolare, con l'area interna lastricata con ciottoli. Altri piccoli passaggi si aprivano a fianco delle torri della porta maggiore e venivano utilizzate per le sortite dei difensori.\nIl teatro.\nIl teatro venne costruito in forme greche alla fine del IV secolo a.C. e in seguito rimaneggiato in epoca romana, con una nuova decorazione e l'adattamento a sede per i giochi dell'Anfiteatro.\nRimasto a lungo in abbandono e conosciuto solo per le illustrazioni del XIX secolo era appoggiato alla naturale conformazione a conca della collina, nella quale furono scavate le gradinate dei sedili (0,40\u00a0m di altezza e 0,70\u00a0m di profondit\u00e0) della cavea, che doveva raggiungere una capienza di circa 3000 posti. In et\u00e0 romana vi si aggiunse un portico in opera laterizia e la ricostruzione della scena, di cui restano solo le fondazioni e un'arcata, restaurata nel 1939. L'orchestra venne trasformata in un'arena, circondando la cavea con un muro e sopprimendone i quattro gradini inferiori.\nDal 1956 vi ha sede un festival artistico che annovera tra le manifestazioni danza, musica, e ovviamente teatro.\nIsolato romano.\nNell'area urbana \u00e8 stata scavata, tra il 1949 ed il 1964, un isolato completo (\"insula IV\"), delimitato dai tratti dei due decumani scavati e da due strade secondarie. A causa della pendenza del terreno, i diversi edifici che la compongono erano costruiti su terrazze a diversi livelli.\nSul decumano inferiore si aprivano sei \"tabernae\", o ambienti per il commercio, tre delle quali erano dotate di retrobottega. Su queste poggiava un'ampia \"domus\" (casa B) con peristilio a dodici colonne in pietra con capitelli dorici. Il tablinium, o salone (lunghezza 8\u00a0m e larghezza 4,60\u00a0m). Al livello pi\u00f9 alto una seconda \"domus\", \"casa C\", con peristilio simile alla precedente, presenta l'accesso al tablinio inquadrato da colonne con capitelli corinzi italici in terracotta e basi realizzate con mattoni di forma rotonda.\nLe due case vennero costruite nel I secolo a.C., su precedenti fasi abitative e furono soggette a restauri e rimaneggiamenti: in particolare nella parte superiore si impiantarono delle piccole terme e gli originali pavimenti scutulati (\"scutulata\" con inserimento di piccole lastre di marmi colorati) o in signino con inserimento di tessere di mosaico bianche, o ancora con mosaici policromi, si sostituirono mosaici in bianco e nero con figure.\nBasilica.\nLa cosiddetta \"Basilica\", in passato identificata anche con un ginnasio, \u00e8 un propileo di accesso all'agor\u00e0, situato nel punto in cui vi entra il decumano massimo, la via principale della citt\u00e0. Si tratta di un edificio a due piani, datato al IV secolo costruito in opera quadrata di arenaria che presenta un ampio passaggio centrale con volta a botte ripartito da nove arcate. Ai lati altri archi scavalcano degli accessi secondari.\nAree naturali.\nMarinello.\nAlla base del promontorio si trova una zona sabbiosa con una serie di piccoli specchi d'acqua, la cui conformazione si modifica in seguito ai movimenti della sabbia, spinta dalle mareggiate. La spiaggia \u00e8 conosciuta con il nome di Marinello o \"il mare secco\" e vi sono legate diverse leggende.\nSecondo una di esse la spiaggia si sarebbe formata miracolosamente in seguito alla caduta di una bimba dalla terrazza del santuario, ritrovata poi sana e salva sulla spiaggia appena creatasi per il ritiro del mare. La madre della bambina, una pellegrina giunta da lontano, in seguito al miracolo, si sarebbe ricreduta sulla vera natura miracolosa della scultura, della quale aveva dubitato a causa dell'incarnato scuro della Vergine.\nUn'altra leggenda narra della morte, avvenuta proprio su questa spiaggia di papa Eusebio, il 17 agosto del 310, pochi mesi dopo la sua elezione, avvenuta il 18 aprile, che sarebbe stato esiliato in Sicilia da Massenzio.\nSopra la spiaggia, sul costone, si apre inoltre una grotta, che secondo una leggenda locale era abitata da una maga, che si dedicava ad attrarre i naviganti con il suo canto per poi divorarli. Quando qualcuno degli adescati rinunciava per la difficolt\u00e0 di raggiungere l'ingresso dell'antro, la maga sfogava la rabbia affondando le dita nella parete: a questo sarebbero dovuti i piccoli fori che si aprono numerosi nella roccia.\nCultura.\nDal toponimo derivano i nomi propri Tindaro e Tindara, specifici di quest'area circoscritta della Sicilia.\nLetteratura.\nDiversi sono i riferimenti letterari alla citt\u00e0. Nelle \"Verrine\", Cicerone si sofferma a lungo su Tindari e sulle spoliazioni da essa subite durante la magistratura di Verre. Inoltre, Salvatore Quasimodo le dedic\u00f2 la celebre poesia \"Vento a Tindari\" e d\u00e0 il titolo ad un romanzo giallo di Andrea Camilleri della serie di Montalbano, \"La gita a Tindari\", e all'episodio dello sceneggiato televisivo tratto dallo stesso, anch'esso intitolato \"La gita a Tindari\".\nCoda di Volpe.\nIl sentiero col suo percorso collega la Riserva Naturale Orientata dei Laghetti di Marinello e l'intera area portuale di Oliveri all'antica citt\u00e0 di \"Tyndaris\", tratto che \u00e8 stato successivamente utilizzato come via di pellegrinaggio al santuario mariano. La particolare conformazione altimetrica con sella intermedia ricorda lo sviluppo tipico dell'estremit\u00e0 caudale della volpe. Da qui il toponimo di \"Coda di volpe\", in siciliano \"Cuda [di] vurpi\" (oppure \"Cuda [d]\u00e2 vurpi\").\nIl sentiero che a tratti attraversa o delimita aree coltivate ad uliveto, \u00e8 caratterizzato da macchia mediterranea, offre spettacolari paesaggi del Golfo di Patti, incantevoli viste sulle Isole Eolie, un panorama mozzafiato sulla catena dei Peloritani e sulla penisola di Milazzo, spazia sull'area portuale di Oliveri e offre uno scenario unico del sistema lagunare di Marinello.\nIl percorso ha termine d'inizio a valle nella zona ricettiva di Marinello, si supera attraverso il sottopasso lo storico tracciato della ferrovia Messina-Palermo, le carreggiate dell'Autostrada A20 lato ovest prossime alle aree di servizio, le indicazioni sulla sinistra segnalano l'inizio dell'itinerario interamente staccionato e in parte pavimentato nel primo tratto. In circa due ore, dopo due lievi saliscendi, raggiunta l'altitudine di 283 metri, si perviene nelle aree di servizio ubicate sul precipizio alle spalle dell'intero complesso adibito a santuario, termine di fine sentiero a monte."}
{"id": "99720", "revid": "547034", "url": "https://it.wikipedia.org/wiki?curid=99720", "title": "Ponte di San Francesco di Paola", "text": "Il ponte di San Francesco di Paola di Taranto, pi\u00f9 noto come \"ponte girevole\" per la possibilit\u00e0 di aprirsi al passaggio delle navi, \u00e8 la struttura che collega l'isola del Borgo Antico con la penisola del Borgo Nuovo. Inaugurato il 22 maggio 1887 dall'ammiraglio Ferdinando Acton, il ponte sovrasta un canale navigabile lungo 375 metri, largo 73 metri e profondo 12 metri lungo il suo asse, che unisce il Mar Grande al Mar Piccolo. A causa della presenza del ponte, la larghezza nel tratto pi\u00f9 stretto del canale \u00e8 limitata a 58 metri.\nStoria.\nRealizzato dall'Impresa industriale italiana di costruzioni metalliche (Castellammare di Stabia) di Alfredo Cottrau, su progetto dell'ingegner Giuseppe Messina che ne diresse i lavori di costruzione, era originariamente costituito da un grande arco a sesto ribassato in legno e metallo, diviso in due braccia che giravano indipendentemente l'una dall'altra attorno ad un perno verticale posto su uno spallone. Il funzionamento avveniva grazie a turbine idrauliche alimentate da un grande serbatoio posto sul Castello Aragonese adiacente, capace di 600 metri cubici di acqua che in caduta azionavano le due braccia del ponte.\nLa struttura venne successivamente rimodernata negli anni 1957-1958, introducendo un funzionamento di tipo elettrico, ma mantenendo di fatto inalterati i principi ingegneristici della allora costituenda Direzione del genio militare per la Marina. Il progetto fu realizzato dalla Societ\u00e0 Nazionale Officine di Savigliano, per tutto quello che riguardava gli organi meccanici ed i comandi elettrici. Il nuovo ponte fu inaugurato dal presidente della Repubblica Giovanni Gronchi il 10 marzo 1958, e venne intitolato a san Francesco di Paola, protettore delle genti di mare.\nStruttura.\nIl ponte misura attualmente 89,9 metri di lunghezza e 9,3 metri di larghezza. Il ponte girevole \u00e8 sottoposto periodicamente ad accurati interventi di manutenzione, sia degli organi meccanici che dell'intera struttura metallica. Ciascun semiponte che costituisce di fatto la sua struttura, ruota intorno ad un perno centrale ancorato tramite tirafondi alla banchina in cemento, muovendosi sopra una cremagliera mediante un pignone sempre in presa azionato da un motore elettrico. Il tutto poggia su una pista di rotolamento costituita da una serie di cilindri di acciaio. L'apertura del ponte, si rende necessaria per consentire il passaggio delle grandi navi militari dirette alle banchine ed ai bacini dell'Arsenale della Marina Militare situati nel Mar Piccolo per i lavori di manutenzione. La gestione dell'apertura, cos\u00ec come la manutenzione, sono affidate alla Marina Militare.\nLe procedure di apertura e di chiusura del ponte richiedono complessivamente una ventina di minuti, le manovre sono condotte dall'interno di due cabine di pilotaggio situate nei pressi di ciascun semiponte, mentre quattro operai controllano il corretto funzionamento dei dispositivi automatici, pronti ad intervenire in caso di avaria degli stessi.\nLe prime operazioni manuali da compiere sono quelle di rimozione degli otto calaggi e di sganciamento dei due chiavistelli posti alle estremit\u00e0, che hanno lo scopo di rendere il ponte stabile quando \u00e8 chiuso. L'apertura vera e propria inizia con la rotazione di circa 45\u00b0 del semiponte lato Borgo Antico, quindi con la rotazione di 90\u00b0 del semiponte lato Borgo Nuovo, seguita dal completamento della rotazione di quello lato Borgo Antico.\nIl ponte girevole costituisce il principale simbolo della citt\u00e0 di Taranto, e pu\u00f2 essere considerato per la sua unicit\u00e0 una mirabile opera d'ingegneria navale. Inoltre, il transito delle navi con l'equipaggio sul ponte \u00e8 un momento molto suggestivo per i familiari e gli amici che salutano i propri cari dal lungomare.\nNel 1985 il ponte girevole \u00e8 oggetto di un restauro il quale \u00e8 consistito nel rifacimento dei solai di appoggio dei due semiponti con una nuova struttura in calcestruzzo armato, nella sostituzione dei due cuscinetti reggispinta di appoggio, dei motori e delle ruote dentate necessari per la loro rotazione, nella sabbiatura e verniciatura delle strutture metalliche. Durante i lavori, durati circa tre mesi, il collegamento delle due parti della citt\u00e0 \u00e8 stato possibile grazie ad un ponte di barche torpediniera con la discesa del Vasto.\nIl ponte in letteratura e nel cinema.\nIl ponte appare in alcuni film, il pi\u00f9 antico dei quali \u00e8 senz'altro \"La nave bianca\", girato a Taranto nel 1941. Anche Gabriele d'Annunzio cita la struttura in un suo poema:\nIl ponte girevole \u00e8 anche la destinazione di uno dei frequenti viaggi automobilistici del conte Oddino degli Oddi-Semproni e delle sue due zie, in \"Sipario ducale\" di Paolo Volponi, romanzo del 1975, ambientato nella Urbino del 1969.\nNel 2018 sono state girate numerose scene della pellicola \"6 Underground\", diretto da Michael Bay. Nonostante il capoluogo jonico sia stato teatro di numerosi ciak, questi nella finzione risulteranno ambientati a Beirut. "}
{"id": "99724", "revid": "123374013", "url": "https://it.wikipedia.org/wiki?curid=99724", "title": "Tele2", "text": "Tele2 AB \u00e8 un operatore di telecomunicazione svedese, presente in 24 Paesi.\nFondato nel 1993, fornisce servizi come operatore telefonico di rete fissa, televisione via cavo, telefonia mobile e per collegamenti a Internet (ISP).\nStoria.\nTele2 inizi\u00f2 come azienda di telecomunicazioni in Svezia verso la fine degli anni del 1970 dall'azienda Industrif\u00f6rvaltnings AB Kinnevik. Nel 1981, un gestore di telefonia mobile chiamato Comvik inizi\u00f2 a fornire servizi di telefonia mobile alternativa per Telia. Nel 1986, Kabelvision inizi\u00f2 ad offrire servizi di televisione via cavo. Nel 1988, Comvik cambi\u00f2 nome diventando Comviq quando la compagnia ottenne la licenza sul GSM e inizi\u00f2 a fornire nel 1992.\nNel 1991, Industrif\u00f6rvaltnings AB Kinnevik avvi\u00f2 Tele2 come il primo ISP della Svezia e nel 1997 con la liberalizzazione del telefono in Svezia, Tele2 inizi\u00f2 a offrire chiamate internazionali.\nNel 1997, le tre compagnie di Comviq, Kabelvision, e Tele2 si unirono utilizzando il marchio Tele2 nei servizi di telefonia fissa e Comviq nei servizi di telefonia mobile. La compagnia ha avuto anche uno sviluppo internazionale con l'acquisizione di compagnie in Estonia, Lettonia, Russia e Francia. Oggi Tele2 fornisce servizi come principale compagnia telefonica nelle nazioni nordiche e baltiche, oltre ad essere gestore alternativo in molte altre nazioni.\nTele2 attualmente opera in Svezia, Norvegia, Danimarca, Finlandia, Estonia, Lettonia, Lituania, Russia, Germania, Austria, Polonia, Repubblica Ceca, Ungheria, Croazia, Francia, Svizzera, Portogallo, Paesi Bassi, Lussemburgo, Liechtenstein e nel Belgio. Le filiali in Gran Bretagna e Irlanda sono state cedute, alla fine del 2005, a Carphone Warehouse.\nDall'ottobre 2007 Tele2 non \u00e8 pi\u00f9 presente in Italia e Spagna, avendo venduto le sue divisioni locali alla Vodafone.\nNel 2016 diventa partner ufficiale dell'Eurovision Song Contest 2016.\nIl suo sviluppo pi\u00f9 recente \u00e8 stato come compagnia televisiva Tango TV (T.TV) in Lussemburgo.\nIn Italia.\nTele2 Italia S.p.A. \u00e8 stata presente in Italia dall'aprile 1999 fino a dicembre 2007.\nHa richiesto la liberalizzazione da Telecom Italia, ovvero l'unbundling, riconosciuta solo a Wind e a Fastweb.\nDa gennaio 2006 offre la possibilit\u00e0 ai propri clienti di staccarsi da Telecom Italia.\nNell'autunno 2007 ha inserito nel proprio servizio ADSL una funzione di filtraggio del traffico P2P.\nIl 6 ottobre 2007 Tele2 Italia, come Tele2 Spagna, viene acquisita da Vodafone Italia per 775 milioni di euro. Tale operazione \u00e8 completata a dicembre.\nTele2 Italia ha cos\u00ec cambiato nome in Opitel, mantenendo transitoriamente il marchio Tele2.\nPoich\u00e9, a seguito di questa operazione, Tele2 Italia S.p.A. non \u00e8 pi\u00f9 in alcun modo legata a Tele2 AB Svezia, si \u00e8 provveduto a cambiare il nome dell'operatore, che dal 4 gennaio 2010 \u00e8 diventato TeleTu S.p.A."}
{"id": "99726", "revid": "767487", "url": "https://it.wikipedia.org/wiki?curid=99726", "title": "Clessidra ad acqua", "text": "La clessidra ad acqua (o clessidra idrica o semplicemente clessidra) \u00e8 un dispositivo per la misura dello scorrere del tempo basata su un flusso costante di acqua in uscita da un contenitore.\nStoria.\nPoich\u00e9 il flusso di acqua non \u00e8 facilmente controllabile e dipendente da diverse variabili, questo orologio non \u00e8 n\u00e9 molto preciso n\u00e9 molto accurato. \u00c8 stato per\u00f2 il primo strumento di misura del tempo indipendente dalle osservazioni astronomiche. Uno dei pi\u00f9 antichi esemplari fu ritrovato nella tomba del faraone Amenhotep I, risalente al XV secolo a.C..\nIn Grecia l'uso della clessidra ad acqua fu introdotto nel 325 a.C., sotto forma di contenitori in pietra di forma tronco conica che facevano fuoriuscire acqua da un foro praticato sul fondo, a un ritmo costante. Altre clessidre ad acqua avevano forma cilindrica o a coppa e venivano lentamente riempiti da un flusso costante di acqua. Alcuni segni sulla superficie interna del contenitore indicavano il trascorrere delle ore al salire del livello del liquido.\nUn'altra versione era costituita da un contenitore di metallo forato sul fondo che, posto a galleggiare in un contenitore pi\u00f9 grande, affondava in un tempo determinato. Questo sistema \u00e8 rimasto in uso fino al XX secolo in Nordafrica. Questi orologi erano in genere impiegati durante la notte, ma non di giorno, quando erano disponibili le pi\u00f9 precise meridiane.\nNella prima met\u00e0 del III secolo a.C. Ctesibio trasform\u00f2 la clessidra ad acqua in un pi\u00f9 complesso orologio ad acqua. Da lui e da altri furono introdotti vari meccanismi per aumentare la precisione dell'orologio regolando la pressione e mantenendo costante il flusso dell'acqua, ma anche per offrire una migliore visualizzazione dell'ora. Gli esemplari pi\u00f9 evoluti potevano suonare campane o gong, aprire finestre per mostrare immagini, oppure avevano indicatori mobili, quadranti o rappresentazioni di corpi celesti. Tra i progettisti di orologi di questo tipo vi furono Archimede ed Erone di Alessandria.\nL'astronomo macedone Andronico di Cirro fu responsabile della costruzione dell'\"Horologion\", noto oggi come \"Torre dei Venti\" al mercato di Atene, nella prima met\u00e0 del I secolo a.C. Si tratta di una torre ottagonale con raffigurazioni di studenti e persone al mercato, e reca sia una meridiana sia una indicazione meccanica dell'ora. Contiene un meccanismo a clessidra in grado di mostrare tutte le 24 ore, la stagione dell'anno nonch\u00e9 date e periodi astrologici. Indica anche la direzione dei venti principali, da cui il nome attuale.\nOrologi ad acqua furono usati anche in epoca imperiale.\nIn Estremo Oriente furono realizzati orologi meccanici astronomici tra il 200 e il 1300. Uno dei pi\u00f9 elaborati \u00e8 la torre orologio alta dieci metri realizzata probabilmente da \"Su Song\" (\u8607\u980c) nel 1088. Il meccanismo incorpora uno scappamento ad acqua inventato nel 725 e presenta una sfera armillare mossa automaticamente, un globo celeste e cinque pannelli che si aprono mostrando personaggi che suonano gong e mostrano tavolette su cui \u00e8 riportata l'ora e altri momenti particolari della giornata."}
{"id": "99728", "revid": "2199530", "url": "https://it.wikipedia.org/wiki?curid=99728", "title": "Pragmatismo", "text": "Per pragmatismo (dal greco \u03c0\u03c1\u1fb6\u03b3\u03bc\u03b1 \"fatto concreto\") si intende un movimento filosofico il quale sostiene che l'attivit\u00e0 concreta, intesa nel senso di un comportamento in ambito sociale, politico o scientifico diretto alla realizzazione di un fine concreto, esercita un primato su quella teoretica astratta o etico-morale.\nQuesta corrente di pensiero si afferma verso la fine del XIX secolo negli Stati Uniti e successivamente si diffonde anche in Europa.\nIl pragmatismo fu la prima filosofia americana elaborata autonomamente. Il padre ispiratore di questa corrente di pensiero fu Ralph Waldo Emerson, considerato un protopragmatista o anche un vero e proprio pragmatista: i suoi fondatori furono Charles Sanders Peirce e William James. Il filosofo e pedagogista americano John Dewey, tornando fra l'altro ad una personale rilettura di Emerson, elabor\u00f2 il pragmatismo in una nuova filosofia che chiam\u00f2 Strumentalismo.\nTerminologia.\nIl termine \"pragmatism\" fu coniato da Peirce nel senso terminologico usato da Immanuel Kant che distingueva una \"ragion pratica\" (\"praktisch\"), intesa come fondamento razionale della legge morale e una \"ragion pragmatica\" (\"pragmatisch\") nel senso di una razionalit\u00e0 diretta al conseguimento di un fine concreto:\nEsiste in realt\u00e0 una profonda differenza concettuale rispetto alla ragione kantiana essenzialmente formale ben diversa dalla ragione pragmatica che viene intesa come un \"processo di intervento attivo\" sulla realt\u00e0. \nDescrizione.\nIl pragmatismo trovava corrispondenze con la teoria evoluzionistica nel senso che in questa teoria lo sviluppo della coscienza era finalizzato alla conservazione e all'accrescimento della vita. La conoscenza quindi nasce quando comincia a cedere la fiducia in una credenza e quindi si incrina l'abito a considerarla valida di modo che comincia a ricercarsi una nuova credenza su cui basare un'abitudine pi\u00f9 consolidata ed efficace.\nDel tutto negativo \u00e8 il giudizio del pragmatismo sul pensiero cartesiano che affermava che la verit\u00e0 si originava dal cogliere intuitivamente il carattere di chiarezza e distinzione delle idee. Per il pragmatismo invece per chiarire ci\u00f2 che pensiamo infatti non serve l'intuizione che caratterizza l'evidenza ma vedere quale comportamento abitudinario comporta credere nella verit\u00e0 di un'idea e ricercarne la validit\u00e0 confrontandola pubblicamente con gli altri. \nBisogna infine convincersi inoltre che la verit\u00e0 di un'idea non pu\u00f2 basarsi su fatti passati ma vedere quali conseguenze nel futuro comporta credere in un'idea come vera.\nIl pragmatismo con Charles Sanders Peirce, intende affermare poi che il significato di un\u2019espressione si identifica con l\u2019insieme di tutte le concepibili conseguenze pratiche che derivano dalla sua accettazione, per cui significato e azioni possibili si sovrappongono. \nPer William James sostenere una teoria del significato che si risolve nell'azione \u00e8 di fatto un controsenso e, in accordo con John Dewey, identifica invece la verit\u00e0 con l\u2019utilit\u00e0 pratica per cui la funzione fondamentale dell'intelletto \u00e8 di consentire una conoscenza obiettiva della realt\u00e0 al fine di realizzare un'efficace azione su di essa. \nPer rispondere alle critiche di chi vedeva nel pragmatismo una filosofia del successo ben adeguata alla concezione utilitaristica americana della vita, Peirce cambi\u00f2 il nome del pragmatismo in \"pragmaticismo\" rifiutando le accuse e anzi sostenendo che il pragmatismo voleva elevare il livello della razionalit\u00e0 nel comportamento. \nUn pragmatista, in altre parole, sar\u00e0 interessato a questioni di metodo o di scopo se la loro risoluzione porta ad agire con profitto ed efficacia, attraverso un continuo rimando a premesse e circostanze concrete, tralasciando le sottigliezze meramente verbali. Avr\u00e0 un atteggiamento mentale e comportamento di chi privilegia la pratica e la concretezza rispetto alla teoria, agli schemi astratti e ai principi ideali. Al concetto tradizionale di verit\u00e0 teoretica come criterio di scelta tra diverse dottrine si sostituisce dunque la pratica utilit\u00e0, intesa in senso ampio (fecondit\u00e0 per la vita religiosa e morale come per la scienza).\nRichard Rorty propone tre caratterizzazioni del termine \"pragmatismo\" (termine a suo dire \"vago, ambiguo e trito\"):\nRappresentanti del pragmatismo.\nProtopragmatismo\nPragmatismo classico\nNeopragmatismo\nBibliografia.\nR.M. Calcaterra, G. Maddalena, G. Marchetti, \"Il Pragmatismo. Dalle origini agli sviluppi contemporanei\", Carocci, Roma 2015."}
{"id": "99731", "revid": "125754392", "url": "https://it.wikipedia.org/wiki?curid=99731", "title": "Omicidio di Giorgiana Masi", "text": "L'omicidio di Giorgiana Masi, una studentessa italiana il cui vero nome era Giorgina Masi, venne commesso a Roma il 12 maggio 1977 durante una manifestazione. Quel giorno si trovava insieme al fidanzato Gianfranco Papini nel centro storico dove erano scoppiati violenti scontri tra dimostranti e forze dell'ordine, in seguito a una manifestazione pacifica del Partito Radicale, a cui si erano uniti membri della sinistra extraparlamentare.\nAlle ore 19:55 i due erano in piazza Giuseppe Gioachino Belli quando un proiettile calibro 22 colp\u00ec Giorgiana all'addome; subito soccorsa, fu trasportata in ospedale, dove ne fu constatato il decesso.\nLe ipotesi accreditate, seppur mai verificate, rimasero due: il \u00abfuoco amico\u00bb, come sostenne l'allora Ministro dell'Interno Francesco Cossiga, addossandone la responsabilit\u00e0 a frange di Autonomi, o le forze dell'ordine in borghese, che fecero fuoco con una pistola non d'ordinanza, mai individuata, secondo l'avvocato di parte civile, la sinistra e i radicali. In ricordo dell'accaduto tutti gli anni, il 12 maggio, si tiene a Roma in piazza Sonnino, che si trova a ridosso del luogo dell\u2019omicidio, la commemorazione della vittima. La vicenda \u00e8 stata presa a simbolo di molte lotte giovanili contro quelle che erano reputate ingiustizie delle forze dell'ordine e della politica, ed \u00e8 ancora oggetto di forte polemica.\nStoria.\nIl contesto biografico della Masi.\nNata il 6 agosto 1958, abitava con il padre (un parrucchiere), la madre casalinga e la sorella maggiore in un appartamento di via Trionfale a Roma, nei pressi dell'ospedale San Filippo Neri. All'epoca dei fatti frequentava il quinto anno del liceo scientifico statale \"Louis Pasteur\", nella stessa classe di Federica Sciarelli.\nNella seconda met\u00e0 degli anni settanta il clima di violenza politica che caratterizzava l'Italia si manifest\u00f2 anche a Roma, dove si verific\u00f2 una lunga serie di scontri tra fazioni politiche di destra e di sinistra, tra loro o con le forze dell'ordine, culminati con la sparatoria del 21 aprile 1977 tra agenti di polizia e manifestanti dell'area di Autonomia Operaia che si concluse con l'uccisione dell'agente Settimio Passamonti e il ferimento di quattro suoi commilitoni.\nIl giorno stesso, il Ministro dell'interno Francesco Cossiga annunci\u00f2 in Parlamento di aver dato disposizioni per vietare nella capitale, fino al successivo 31 maggio, tutte le manifestazioni pubbliche.\nIl provvedimento, assunto dal comitato interministeriale per la sicurezza presieduto dal Presidente del Consiglio Giulio Andreotti, era stato approvato \u2013 malgrado alcune perplessit\u00e0 iniziali \u2013 anche dal ministro dell'Interno Francesco Cossiga e fu energicamente sostenuto dal Partito Comunista Italiano che riteneva di non trovarsi \"\"pi\u00f9 di fronte a turbamenti anche violenti dell'ordine, ma a un criminoso assalto armato allo Stato e alla societ\u00e0\" chiedendo apertamente \"fermezza, ordine, sicurezza nella democrazia\"\".\nIl Partito Radicale decise di sfidare apertamente il divieto, indicendo un \"sit-in\" in piazza Navona per il 12 maggio, motivato dalla raccolta di firme alla proposta dei referendum abrogativi e dal celebrare il terzo anniversario della vittoria nel precedente referendum sul divorzio.\nLa manifestazione a Roma e l'omicidio.\nIl 12 maggio 1977 il Partito Radicale e la sinistra extraparlamentare indissero un sit-in per la raccolta di firme su alcuni referendum. La manifestazione costituiva anche una reazione alla decisione del Ministro dell'Interno Francesco Cossiga di vietare nel Lazio, quale misura preventiva contro il terrorismo, tutte le manifestazioni politiche, eccettuate quelle indette dai partiti dell'arco costituzionale; forte era inoltre la presa di posizione di Pannella contro la legislazione emergenziale. Nonostante Cossiga gli avesse chiesto di non effettuare il sit in, motivando la sua richiesta con l'alto rischio di scontri con la polizia, Pannella rimase fermo nella sua decisione; nella manifestazione, molti attivisti del partito furono effettivamente coinvolti negli scontri a fuoco tra poliziotti e militanti della sinistra extraparlamentare, nel corso dei quali una pallottola colp\u00ec a morte la Masi.\nLa dinamica dei fatti.\nAll'iniziativa si erano uniti anche i simpatizzanti di quello che verr\u00e0 poi chiamato movimento del '77 e gli appartenenti a varie formazioni della sinistra extraparlamentare, per protestare contro la diminuzione degli spazi di espressione politica e il clima repressivo nei loro confronti: tra loro molti membri dell'Autonomia Operaia, a volte armati di pistola.\nAlla manifestazione erano presenti circa 5.000 agenti delle forze dell'ordine in assetto antisommossa, coadiuvati da agenti in borghese, il cui coordinamento operativo era stato messo a punto nel corso di una riunione al Viminale, il precedente 3 maggio. Nella giornata scoppiarono diversi incidenti, con il lancio di bombe incendiarie e colpi d'arma da fuoco. Nei giorni successivi diverse persone, tra i quali Marco Pannella, sottolinearono nelle loro dichiarazioni la presenza di agenti in borghese nascosti tra i dimostranti.\nIntorno alle 19.00, alcuni parlamentari mediarono con le forze dell'ordine, per consentire ai manifestanti di evacuare la zona verso Trastevere. Il consenso fu in realt\u00e0 solo apparente: da quel momento gli incidenti si fecero pi\u00f9 gravi. Durante l'evacuazione, fumogeni e colpi di pistola vennero esplosi, apparentemente da Ponte Garibaldi. La situazione si fece confusa, i manifestanti iniziarono a fuggire. Il primo a essere ferito fu l'allievo sottufficiale dei Carabinieri Francesco Ruggeri. Poco dopo, alcuni presenti videro la Masi cadere a terra \u201ccome fosse inciampata\u201d e venire caricata su un'auto per essere trasportata all'ospedale.\nIl bilancio finale della giornata vide la morte della Masi e il ferimento di altre otto persone, fra cui una donna \u2013 Elena Ascione - ferita a una coscia e l'allievo sottufficiale dei carabinieri \u2013 Francesco Ruggeri o Ruggero a seconda delle fonti \u2013 ferito a un polso.\nNonostante l'autore dell'omicidio sia rimasto ignoto, Pannella e i radicali sostennero a pi\u00f9 riprese la tesi di una responsabilit\u00e0 morale di Cossiga, chiedendo anche l'istituzione di una commissione parlamentare d'inchiesta sull'accaduto. Dal canto suo, Cossiga ha sempre respinto la tesi di una sua responsabilit\u00e0 morale, attribuendola invece allo stesso Pannella, avendo questi deciso di effettuare il sit-in pur avvertito dell'altissima probabilit\u00e0 di scontri armati e del conseguente rischio per i militanti radicali e i simpatizzanti della manifestazione.\nUna celebre vignetta di Giorgio Forattini (citata da Vauro Senesi nel 2010) ritrae Cossiga col maglione e la pistola del poliziotto infiltrato Giovanni Santone.\nLe indagini.\nLa prima istruttoria e l'archiviazione del 1981.\nL'inchiesta sull'omicidio della Masi e sul ferimento di Elena Ascione e del carabiniere Francesco Ruggeri (o Ruggero) fu chiusa il 9 maggio 1981 dal giudice istruttore Claudio D'Angelo, su conforme richiesta del Pubblico Ministero, con la dichiarazione di impossibilit\u00e0 di procedere poich\u00e9 rimasti ignoti i responsabili del reato.\nIn un estratto della sentenza, il giudice scrisse: \u00ab [...] \"\u00c8 netta sensazione dello scrivente che mistificatori, provocatori e sciacalli (estranei sia alle forze dell'ordine sia alle consolidate tradizioni del Partito Radicale, che della non-violenza ha sempre fatto il proprio nobile emblema), dopo aver provocato i tutori dell'ordine ferendo il sottufficiale Francesco Ruggero, attesero il momento in cui gli stessi decisero di sbaraccare le costituite barricate e disperdere i dimostranti, per affondare i vili e insensati colpi mortali, sparando indiscriminatamente contro i dimostranti e i tutori dell'ordine\".\u00bb.\nLa riapertura nel 1998.\nNel 1998, in seguito alla riapertura delle indagini affidate al sostituto procuratore Giovanni Salvi, fu riesaminata la pista che riguardava la pistola.\nDurante le indagini sull'omicidio di Marta Russo (studentessa ferita a morte il 9 maggio 1997 in un vialetto della cittadella universitaria in circostanze simili a Masi) una vecchia pistola arrugginita, avvolta in un berretto di lana, fu trovata casualmente in un'intercapedine del bagno del rettorato dell'Universit\u00e0 La Sapienza.\nL'arma, una Beretta Serie 70 a canna corta, risultava non essere stata usata da anni e si supponeva si trovasse in quel posto dagli anni settanta: fu quindi confrontata con il proiettile che a suo tempo aveva ucciso Giorgiana Masi nell'ambito di un fascicolo d'inchiesta aperto sull'autonomo Fabrizio Nanni (deceduto nel 1979 e fratello della brigatista Mara Nanni), in seguito a dichiarazioni di un testimone, rimasto anonimo, alla DIGOS nell'aprile 1998, che sosteneva che \u00abil fratello di Mara Nanni\u00bb avesse colpito la Masi per errore. Gli stessi uomini della DIGOS riportarono quindi la \"soffiata\" alla procura. La procura dispose una serie di perizie balistiche aventi per oggetto tutte le pistole calibro 22 trovate nei covi delle Brigate Rosse. Nessuna perizia diede un esito certo e/o positivo.\nIl 12 maggio 1997 il noto criminale neofascista Angelo Izzo, uno degli autori del massacro del Circeo, rese dichiarazioni spontanee a un giudice e in seguito al deputato della Federazione dei Verdi Athos De Luca, in cui accus\u00f2 il suo ex complice Andrea Ghira (del quale all'epoca era sconosciuta la morte avvenuta nel 1994) di aver sparato lui quel giorno del 1977, per \"colpire una femminista\" a caso. Queste parole, come molte altre del pluriomicida (per un certo periodo collaboratore di giustizia, per esempio sulla strage di Bologna), non troveranno conferma. Inoltre \u00e8 accertato che Ghira nel giugno 1976 si era gi\u00e0 arruolato nella legione straniera spagnola col nome fittizio di \"Massimo Testa de Andr\u00e9s\" e pertanto non poteva essere a Roma nel 1977 come affermato da Izzo, dato che non sarebbe pi\u00f9 tornato in Italia secondo quanto risulta dai documenti.\nPer l'ex presidente della Commissione Stragi Giovanni Pellegrino, le parole di Cossiga pronunciate sull'accaduto confermerebbero come \"\"quel giorno ci possa essere stato un atto di strategia della tensione, un omicidio deliberato per far precipitare una situazione e determinare una soluzione involutiva dell'ordine democratico, quasi un tentativo di anticipare un risultato al quale per via completamente diversa si arriv\u00f2 nel 1992-1993\" e, sempre nel 1998, il deputato verde Paolo Cento present\u00f2 una proposta di legge per la costituzione di una commissione che si occupasse di \"abbattere il muro di omert\u00e0, silenzi e segreti attorno all'assassinio della giovane e per individuare chi ha permesso l'impunit\u00e0 dei responsabili\"\".\nAspetti dibattuti.\nLa motivazione del tentato suicidio col gas di Papini, in realt\u00e0, risultava principalmente il dispiacere per la perdita (non essendo invece collegata al delitto come sostenuto da Cossiga), come riferito anche nel 2007 da Vittoria Masi, sorella di Giorgiana. L'unico imputato, in un procedimento collegato marginalmente, fu l'avvocato Boneschi, denunciato per diffamazione dal giudice istruttore Claudio D'Angelo.\nInfluenza culturale.\nTelevisione.\nLa morte di Giorgiana Masi appare nel primo episodio della serie televisiva \"Romanzo Criminale\", andata in onda nel 2008."}
{"id": "99739", "revid": "767487", "url": "https://it.wikipedia.org/wiki?curid=99739", "title": "Jean Victor Adam", "text": "Biografia.\nFu allievo di Charles Meynier e successivamente del barone Jean-Baptiste Regnault. Al \"Salon de peinture et de sculpture\" del 1819, present\u00f2 \"Erminia soccorre Tancredi\"; dal 1824, inizi\u00f2 al lavorare con la tecnica della litografia, realizzando nella sua carriera oltre quattromila pezzi su temi storici, scene di costume, di caccia e di cavalli. A lui si devono, inoltre, le illustrazioni per le opere di Fran\u00e7ois Rabelais nel 1810 e per le \"Favole\" di Jean-Pierre Claris de Florian nel 1838. L'anno successivo realizz\u00f2 le illustrazioni del libro \"Parigi nel XIX secolo\" e, nel 1844, quelle per il libro \"Fatti memorabili della storia di Francia\".\nMor\u00ec a Viroflay nel 1867."}
{"id": "99741", "revid": "74801", "url": "https://it.wikipedia.org/wiki?curid=99741", "title": "Valerio Adami", "text": "Partito da una pittura espressionista influenzata dall'opera di Francis Bacon e poi da una pittura astratto - gestuale, si pose successivamente il problema del recupero della figurazione risolta, secondo i moduli della Pop Art americana e in particolare di Roy Lichtenstein, sviluppando una sorta di racconto a fumetti fantastico e ironico dove in interni spersonalizzati si dispongono oggetti banali, assunti come simboli, anche sessuali, della modernit\u00e0. Lo stile si distingue nell'uso di una materia cromatica in stesure piatte, lisce e continue, dentro le nette recinzioni nere del disegno. \nBiografia.\nDal 1954 frequenta l'Accademia di Brera a Milano, sotto la guida di Achille Funi. Nel 1955 compie il primo viaggio a Parigi, dove entra in contatto con i pittori Wifredo Lam e Roberto Sebastian Matta. Nel 1958, partecipa al Premio Marzotto, vincendolo \"ex aequo\", e nel 1959 tiene la sua prima mostra personale alla Galleria del Naviglio di Milano.\nLavora tra Londra e Parigi dal 1961 al 1964, anno in cui \u00e8 presente con una sala personale a Documenta 3 di Kassel; nel 1967 a New York realizza una serie di tele che esporr\u00e0 l'anno successivo alla Biennale di Venezia. \nDal 1969 tiene personali allo Studio Marconi di Milano; nel 1985 esegue le otto vetrate per il nuovo H\u00f4tel de Ville di Vitry-sur-Seine e appare una mostra antologica al Centre Pompidou di Parigi; nel 1980 viene selezionato dal Catalogo Nazionale d'Arte Bolaffi (no. 15) assieme a Giulio Paolini, Mimmo Paladino, Lucio Bulgarelli, Sergio Cassano e Gianfranco Goberti; nel 1986 partecipa alla XLII Biennale di Venezia e tra quest'ultimo anno e il 1987 realizza i due grandi pannelli per l'atrio della Gare d'Austerlitz a Parigi; successivi sono i cinque pannelli murali per la First National City Bank di Madison e il grande muro di ceramica per la nuova scuola di belle arti a Cergy-Pontoise. \nPartecipa ad una serie di retrospettive a Madrid nel 1991, a Siena nel 1994, a Bochum nel 1997 e a Buenos Aires nel 1998.\nL'esposizione personale pi\u00f9 recente, composta di opere appartenenti alla collezione dello stesso artista, \u00e8 stata inaugurata alla sua presenza il 12 ottobre 2013 a Ravenna, presso il MAR - Museo d'Arte della citt\u00e0 (12 ottobre - 8 dicembre 2013). La sua serigrafia \"Senza titolo\" del 1967 \u00e8 conservata al Museo Cantonale d'arte a Lugano."}
{"id": "99742", "revid": "92723", "url": "https://it.wikipedia.org/wiki?curid=99742", "title": "Kalah", "text": "Il Kalah o Kalaha \u00e8 un gioco da tavolo astratto gi\u00e0 esistente in et\u00e0 barocca (Due tavoli da gioco presenti nel Castello di Weikersheim datati in et\u00e0 barocca) e poi re-introdotto da William Julius Champion Jr. nel 1940. Il gioco \u00e8 chiaramente ispirato ai mancala africani prendendo il nome dal deserto del Kalahari, e asiatici e utilizza, in effetti, un tavoliere e un insieme dei pezzi identici a quelli usati da molti mancala tradizionali. Le regole sono quasi uguali a quelle dell'Endodoi e dell'Ayoayo (rispettivamente diffusi in Africa Orientale e Africa Occidentale), sebbene vi siano stati aggiunti elementi del Congklak indonesiano (inclusa la forma del tavoliere con granai). Il gioco ha avuto un notevole successo commerciale negli Stati Uniti e in Germania, ed \u00e8 stato in seguito incluso come gioco in alcuni telefoni cellulari Nokia con il nome bantumi.\nSebbene l'autore del gioco abbia a pi\u00f9 riprese sostenuto che il Kalah sia un gioco tradizionale antico (addirittura sumero), questa affermazione \u00e8 certamente falsa, data la stretta parentela con Ayoayo e Endodoi. Tuttavia, molte fonti (per esempio siti Web che forniscono implementazioni \"online\" del gioco) identificano addirittura il Kalah con il \"mancala\" in generale.\nUna variante nota \u00e8 il cross-kalah (Zillion 2004); un altro gioco piuttosto simile \u00e8 il Sahara pubblicato dalla Pelikan nel 1976.\nRegole.\nTavoliere e situazione iniziale.\nIl tavoliere \u00e8 identico a quello del Wari, con due file di sei case e due granai alle estremit\u00e0. Ogni giocatore controlla la fila di sei case posta sul suo lato del tavoliere, e il granaio alla sua destra.\nI semi sono 36, indifferenziati; all'inizio del gioco sono piazzati in numero di 3 per casa.\nObiettivo del gioco.\nL'obiettivo del gioco \u00e8 \"catturare\" pi\u00f9 semi dell'avversario. Poich\u00e9 i semi sono in totale 36, 19 semi catturati assicurano la vittoria, e la partita pu\u00f2 finire in pareggio (18 a 18).\nLa semina.\nCome in tutti i mancala, il giocatore di turno esegue una \"semina\" prelevando i semi da una delle sei case sotto il suo controllo, e depositandoli a uno a uno nelle case adiacenti, percorrendo il tavoliere in senso antiorario.\nA differenza di quanto avviene nel Wari, anche i granai vengono attraversati dalle semine. In particolare, se una semina \"termina\" nel granaio del giocatore di turno, questi pu\u00f2 immediatamente iniziare un'altra semina (guadagna un turno extra).\nLa cattura.\nSe la semina termina in una casa vuota del giocatore di turno, e se la casa avversaria di fronte contiene uno o pi\u00f9 semi, il giocatore di turno cattura sia il seme deposto nella sua casa che i semi presenti nella casa avversaria, deponendo i semi catturati nel proprio granaio.\nVarianti.\nAnzich\u00e9 con 36 semi, si pu\u00f2 giocare il Kalah partendo con 4, 5, 6 o pi\u00f9 semi per casa. Il numero di semi presenti inizialmente in ogni casa influisce in modo determinante (ovviamente) sul tipo di \"aperture\" possibili, nonch\u00e9 sull'effettivo vantaggio di cui gode il giocatore primo di turno.\nUna variante significativa \u00e8 stata inventata dall'americano W. Dan Troyka e pubblicata da Zillions nel 2004 con il nome Cross-Kalah. L'unica differenza rispetto alle regole del Kalah \u00e8 che la semina a partire da buche \"con un numero dispari\" di pezzi avviene in senso orario. Questa variazione, apparentemente non drastica, riduce il vantaggio del giocatore primo di mano, rendendo il gioco pi\u00f9 equilibrato."}
{"id": "99744", "revid": "536103", "url": "https://it.wikipedia.org/wiki?curid=99744", "title": "Cloroformio", "text": "Il cloroformio, nome IUPAC triclorometano, \u00e8 un alogenuro alchilico, noto anche come freon 20 o CFC 20. La struttura chimica della sua molecola \u00e8 assimilabile a quella di una molecola di metano in cui tre atomi di idrogeno sono stati sostituiti da tre atomi di cloro.\nA temperatura ambiente \u00e8 un liquido trasparente, abbastanza volatile, dall'odore caratteristico. Non \u00e8 infiammabile da solo, ma lo \u00e8 in miscela con altri composti infiammabili.\n\u00c8 un composto nocivo alla salute umana e all'ambiente, nonch\u00e9 un forte sospetto cancerogeno.\nIl cloroformio, esposto alla luce e in presenza di ossigeno atmosferico si trasforma nel ben pi\u00f9 tossico e pericoloso fosgene. Per questo motivo viene conservato in contenitori ambrati e ben chiusi. \nStoria.\nIl cloroformio fu prodotto per la prima volta nel 1831 sia da Justus von Liebig sia da Eug\u00e8ne Soubeiran sia dall'americano Samuel Guthrie. Tutti e tre lo ottennero dalla reazione tra ipoclorito di calcio e acetone o etanolo, un'applicazione della reazione oggi nota come reazione dell'aloformio, tuttavia i tre ricercatori non conoscevano ancora la struttura chimica del composto e supposero di aver sintetizzato il dicloroetano.\nNel 1834 il chimico francese Jean-Baptiste Dumas identific\u00f2 la formula chimica e diede il nome al composto scoperto di cloroformio.\nNel 1847 l'ostetrico di Edimburgo James Young Simpson us\u00f2 il cloroformio per anestetizzare le pazienti durante il parto; da allora l'uso si estese alla chirurgia, specialmente in Europa. Negli Stati Uniti non rimpiazz\u00f2 l'etere come anestetico fino all'inizio del XX secolo, tuttavia fu presto abbandonato una volta noti i suoi effetti tossici indesiderati e appurata la sua tendenza a provocare delle fatali aritmie cardiache. Attribuita al cloroformio fu la morte di Edwin Bartlett causata dalla moglie Adelaide protagonista di un famoso processo tenuto nella Londra del XIX secolo. A partire dal 1900 il cloroformio fu definitivamente sostituito dall'etere nelle anestesie.\nIniezioni di cloroformio nel cuore sono state utilizzate da Josef Mengele per uccidere i gemelli monozigoti sui quali eseguiva i suoi esperimenti.\nProduzione.\nA livello industriale, il cloroformio \u00e8 prodotto per riscaldamento di una miscela di cloro e metano o cloruro di metile alla temperatura di 400-500 \u00baC. A questa temperatura avvengono reazioni di sostituzione radicalica che convertono il metano nei corrispondenti composti clorurati.\nIl prodotto di questa reazione \u00e8 una miscela dei quattro clorometani (mono-, di-, tri- e tetra-) che vengono successivamente separati per distillazione.\nUtilizzi.\nA cavallo tra il XIX ed il XX secolo il cloroformio era usato come anestetico per inalazione in chirurgia e nelle preparazioni di sciroppi antitosse. Oggi \u00e8 stato sostituito da sostanze meno tossiche. In alcuni telefilm della serie Ironside, il cloroformio viene iniettato endovena per ottenere un effetto anestetico temporaneo; ci\u00f2 \u00e8 tuttavia privo di qualsiasi significato.\nIl principale utilizzo del cloroformio oggi \u00e8 la produzione di freon R-22 (denominato anche HCFC-22), usato come fluido refrigerante, tuttavia anche i freon sono stati messi internazionalmente al bando per via del loro effetto distruttivo sullo strato di ozono dell'alta atmosfera.\nPiccole quantit\u00e0 di cloroformio sono usate come solvente nei laboratori - anche se la tendenza \u00e8 quella di sostituirlo ovunque possibile con il meno pericoloso cloruro di metilene - ed in alcuni processi industriali.\nIl cloroformio reagisce con l'idrossido di sodio in soluzione acquosa - preferibilmente in presenza di un catalizzatore di trasferimento di fase - per produrre \"in situ\" il diclorocarbene; questo reagisce rapidamente con composti aromatici attivati (come i fenoli) producendo le corrispondenti aril-aldeidi (reazione di Reimer-Tiemann di idroformilazione). Il diclorocarbene pu\u00f2 anche reagire con un alchene addizionandosi al doppio legame e producendo un diclorociclopropano sostituito.\nIl cloroformio deuterato, CDCl3, in cui l'atomo di idrogeno \u00e8 rimpiazzato da un atomo di deuterio, \u00e8 uno dei pi\u00f9 comuni solventi usati nella spettroscopia di risonanza magnetica nucleare (NMR).\nIl cloroformio viene anche utilizzato nell'artigianato per incollare il metacrilato (plexiglas).\nPrecauzioni.\nL'inalazione di cloroformio ha un effetto deprimente sul sistema nervoso centrale, da qui il suo effetto anestetico. La respirazione di aria contenente 900 ppm di cloroformio produce in breve tempo confusione, affaticamento e mal di testa. Un'esposizione prolungata pu\u00f2 produrre danni al fegato (dove viene metabolizzato in fosgene) e ai reni. In alcuni soggetti, l'esposizione pu\u00f2 produrre irritazioni alla pelle e reazioni allergiche con febbre fino a 40 \u00baC.\nSperimentazioni su topi hanno dimostrato che l'esposizione durante la gravidanza ad aria contenente da 30 a 300 ppm di cloroformio o la sua ingestione pu\u00f2 produrre aborti o nascite di cuccioli malformati. Nei maschi si \u00e8 osservata un'alterazione dello sperma. L'effetto del cloroformio sulla riproduzione umana non \u00e8 noto.\nSospetto agente cancerogeno o carcinogeno, come evidenziato nelle monografie pubblicate dalla International Agency for Research on Cancer (IARC) [PDF], probabilmente associato al carcinoma epatocellulare, \u00e8 stato bandito in molte nazioni dall'uso in prodotti farmaceutici o ausiliari (dentifrici, sciroppi, unguenti)."}
{"id": "99745", "revid": "767487", "url": "https://it.wikipedia.org/wiki?curid=99745", "title": "Berillo di Bostra", "text": "Eusebio nella sua \"Historia Ecclesiastica\" (cap. VI 33) riportava, vagamente, che Berillo, vescovo di Bostra, insegnasse che il Salvatore non aveva una sua distinta preesistenza prima dell'Incarnazione, e non aveva una Divinit\u00e0 propria, ma che la Divinit\u00e0 del Padre si era riversata in Lui, cos\u00ec come nei profeti. Nel 244, Origene Adamantio si rec\u00f2 in Arabia Petrea per confutare le sue tesi convincendolo dell'errore. I particolari della disputa erano noti ad Eusebio.\nNon \u00e8 chiaro se Berillo fosse un modalista o un dinamista, era comunque molto radicale."}
{"id": "99751", "revid": "22166", "url": "https://it.wikipedia.org/wiki?curid=99751", "title": "Sampdoria", "text": ""}
{"id": "99753", "revid": "1354930", "url": "https://it.wikipedia.org/wiki?curid=99753", "title": "Fara Novarese", "text": "Fara Novarese (\"Fara\" in dialetto locale e in piemontese) \u00e8 un comune italiano di abitanti della provincia di Novara in Piemonte.\nOrigini del nome.\nFara \u00e8 un termine di origine longobarda indicante un gruppo, costituito da famiglie e da individui imparentati, in cui era diviso il popolo. Lo stanziamento dei Longobardi avveniva per fare, veri e propri organismi politici-militari, il cui nome indicava anche il territorio abitato dal gruppo. Vi \u00e8 inoltre la devozione longobarda a santa Fara. Ne sono testimonianza i vari comuni che ancora oggi in Italia portano questo nome.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nLa stazione di Fara Novarese, posta sulla ferrovia Novara-Varallo Sesia, rimase attiva fino al 2015, anno in cui il servizio sulla linea venne sospeso per decisione della Regione Piemonte; da allora nell'impianto fermano solo treni storici gestiti a calendario dalla Fondazione FS.\nFra il 1884 e il 1933 presso la stazione era presente il capolinea settentrionale della tranvia Vercelli-Biandrate-Fara.\nCollegamenti esterni.\nGruppo fotografico Flickr su Fara Novarese\nBlog su Fara Novarese"}
{"id": "99756", "revid": "1266208", "url": "https://it.wikipedia.org/wiki?curid=99756", "title": "Serie C 1970-1971", "text": "La Serie C 1970-1971 \u00e8 stata la 33\u00aa edizione della terza categoria del campionato italiano di calcio, disputato tra il 13 settembre 1970 e il 13 giugno 1971, si \u00e8 concluso con la promozione della , del e del .\nGirone A.\nAvvenimenti.\nSono gli emiliani della a vincere il girone A e riconquistare prontamente la Serie B, dopo la retrocessione dell'anno precedente dalla serie cadetta, staccando l' seconda a -6. Il 6 giugno 1971, i granata vincono a Trieste contro i padroni di casa, ormai condannati per la prima volta nella loro storia alla Serie D. Mentre i piemontesi persero a Venezia contro i lagunari.\nRetrocedettero in Serie D, tutte le squadre del Triveneto: Sottomarina (25 punti), (26 punti), e la che retrocedette solo per la peggior differenza reti nei confronti della (-18 dei giuliani contro i -13 dei bustocchi), dando inizio per i rossoalabardati un lento declino.\nClassifica finale.\nLegenda:\nRegolamento:\nNote:\nGirone B.\nAvvenimenti.\nIl di Arturo Silvestri riconquista subito la Serie B, dopo la disastrosa annata nella serie cadetta che port\u00f2 i grifoni per la prima volta nella storia in terza serie: i liguri ebbero un lungo testa a testa con la per tutto il campionato fino al 13 giugno 1971 quando i rossobl\u00f9 vinsero, in un Ferraris stracolmo di gente (55.000 persone), contro il per 2-1.\nRetrocessero invece nei dilettanti il , la e il , al ritorno in Serie C dopo 23 anni dall'ultima apparizione. e ebbero la meglio sui toscani vincendo entrambe alla penultima giornata il 6 giugno 1971 (i bolognesi sconfissero l' e i marchigiani l').\nClassifica finale.\nLegenda:\nRegolamento:\nGirone C.\nAvvenimenti.\nIl di Giancarlo Vitali, conquista una storica, quanto sudata, promozione in B con un solo punto di distanza che la divideva dalla seconda: la data storica per i sorrentini \u00e8 il 30 maggio 1971 quando con una vittoria in casa contro la e la momentanea sconfitta dei granata a Barletta, i rossoneri poterono festeggiare lo storico traguardo della cadetteria.\nRetrocesse in Serie D l' che, torner\u00e0 a giocare nei campionati dilettantistici dopo parecchi anni tra i professionisti, il e l' che retrocesse per la peggior differenza reti nei confronti di e Pro Vasto.\nClassifica finale.\nLegenda:\nRegolamento:"}
{"id": "99762", "revid": "124524657", "url": "https://it.wikipedia.org/wiki?curid=99762", "title": "Val Mesolcina", "text": "La Val Mesolcina, o semplicemente Mesolcina (in romancio \"Val Mesauc\", in tedesco \"Misox\"), \u00e8 una valle della Svizzera Italiana quasi interamente compresa nel Grigioni italiano con l'eccezione dei comuni di Lumino e parzialmente quello di Arbedo-Castione, facenti parte del Cantone Ticino. Si trova a Sud delle Alpi confinante a Est con l'Italia, a Sud con il Canton Ticino, a Ovest con la Valle Calanca e a Nord con la valle del Reno posteriore. In altitudine passa dai 260\u00a0m s.l.m. del Piano di San Vittore ai 3270\u00a0m s.l.m. del Pizzo Tamb\u00f2.\nStoria.\nFin dal Medioevo la Diocesi di Coira prese il controllo del passo del San Bernardino includendo la valle Mesolcina, che quindi si orient\u00f2 politicamente verso il Nord delle Alpi anzich\u00e9 verso la Lombardia.\nLa nobile famiglia de Sacco, residente nel castello di Mesocco e successivamente vassalli del Ducato di Milano, detenne la signoria sulla valle dal XII secolo fino al 1480, quando il conte Giovanni Pietro de Sacco vendette la signoria a Gian Giacomo Trivulzio. Questi fu signore della valle con successore suo figlio Gian Francesco, da cui i mesolcinesi si riscattarono del 1549. Ma gi\u00e0 prima gli abitanti di Soazza e Mesocco entrarono a far parte della Lega Grigia e precisamente nel 1480, mentre il resto della valle segui a partire dal 4 agosto del 1496. Da allora il destino della valle segu\u00ec quello dell'attuale Canton Grigioni.\nNel 1851 venne creato il distretto della Moesa comprendente anche la Valle Calanca.\nGeografia.\nOrografia.\nDal punto di vista orografico la valle si trova nelle Alpi dell'Adula (sottosezione delle Alpi Lepontine).\nI monti principali che contornano la valle sono:\nAmministrazione.\nLa valle Mesolcina nella sua parte grigionese conta circa 6\u00a0800 abitanti (dati del 2004) suddivisi in 9 comuni. La stessa \u00e8 suddivisa in due circoli.\nLa valle Mesolcina \u00e8 pure un importante asse di transito nord-sud, infatti \u00e8 l'unica alternativa al Gottardo in inverno (in estate si aggiunge il Lucomagno) per passare in via diretta dal Ticino all'Europa tedescofona.\nIl fiume che percorre la valle, nascendo alle pendici del San Bernardino, si chiama Moesa. La Moesa va ad affluire nel fiume Ticino all'altezza del comune di Arbedo-Castione.\nReligione cristiana.\nLa maggior parte della popolazione aderisce al Cattolicesimo romano, ma vi \u00e8 una significativa presenza protestante che fa capo ad una comunit\u00e0 riformata situata a Grono ed aderente alla Chiesa evangelica riformata del Canton Grigioni."}
{"id": "99763", "revid": "126257", "url": "https://it.wikipedia.org/wiki?curid=99763", "title": "Battaglia di Legnano", "text": "La battaglia di Legnano fu combattuta tra l'esercito imperiale di Federico Barbarossa e le truppe della Lega Lombarda il 29 maggio 1176 tra le localit\u00e0 di Legnano e Borsano, nell'Alto Milanese, nell'attuale Lombardia. Sebbene la presenza del nemico nei dintorni fosse gi\u00e0 nota a entrambi gli schieramenti, questi si incontrarono improvvisamente senza avere il tempo di pianificare alcuna strategia.\nLo scontro fu cruciale nella lunga guerra intrapresa dal Sacro Romano Impero per tentare di affermare il suo potere sui comuni dell'Italia settentrionale, che decisero di mettere da parte le reciproche rivalit\u00e0 alleandosi in un'unione militare guidata simbolicamente da papa Alessandro III, la Lega Lombarda.\nLa battaglia pose fine alla quinta e ultima discesa in Italia dell'imperatore Federico Barbarossa, che dopo la sconfitta cerc\u00f2 di risolvere la questione italiana tentando l'approccio diplomatico. Questo sfoci\u00f2 qualche anno pi\u00f9 tardi nella pace di Costanza (25 giugno 1183), con la quale l'Imperatore riconobbe la Lega Lombarda dando concessioni amministrative, politiche e giudiziarie ai comuni e ponendo ufficialmente fine al suo tentativo di egemonizzare l'Italia settentrionale.\nAlla battaglia fa riferimento \"Il Canto degli Italiani\" di Goffredo Mameli e Michele Novaro, che recita: \u00ab [...] Dall'Alpi a Sicilia dovunque \u00e8 Legnano [...]\u00bb in ricordo della vittoria delle popolazioni italiane su quelle straniere. Grazie a questo scontro, Legnano \u00e8 l'unica citt\u00e0, oltre a Roma, a essere citata nell'inno nazionale italiano. A Legnano, per commemorare la battaglia, si svolge annualmente dal 1935, nell'ultima domenica di maggio, il Palio cittadino. In ambito istituzionale, la data del 29 maggio \u00e8 stata scelta come festa regionale della Lombardia.\nLe premesse.\nIl contesto storico.\nLo scontro tra i comuni dell'Italia settentrionale e il potere imperiale ebbe origine nella lotta per le investiture, ovvero in quel conflitto che coinvolse, tra l'XI e il XII secolo, il Papato, il Sacro Romano Impero e le rispettive fazioni, i cosiddetti \"guelfi e ghibellini\". A tratti fu uno scontro cos\u00ec aspro che diversi comuni del Norditalia giunsero ad allontanare i propri vescovi con l'accusa di simonia, visto che erano stati investiti del proprio ruolo dall'imperatore e non dal Papa.\nAlla lotta delle investiture, come causa delle frizioni tra l'Impero e i comuni del Norditalia, si aggiunse anche la crisi del feudalesimo, che fu cagionata tra l'altro dalla crescita economica delle citt\u00e0 italiane e dal conseguente desiderio di affrancamento di queste municipalit\u00e0 dal potere imperiale. Inoltre, i territori italiani del Sacro Romano Impero erano notevolmente differenti da quelli germanici a livello sociale, economico e politico e mal tolleravano il potere imperiale, che era per di pi\u00f9 detenuto da un'autorit\u00e0 di stirpe tedesca. In aggiunta, la nobilt\u00e0 italiana dei territori dominati dall'Impero non era coinvolta nella politica di amministrazione dello Stato come quella teutonica. A causa degli attriti che inevitabilmente si crearono, tra l'XI e il XII secolo, le citt\u00e0 dell'Italia settentrionale conobbero una fase di fermento che port\u00f2 alla nascita di nuova forma di autogoverno locale basata su un organo collegiale elettivo avente compiti amministrativi, giudiziari e di sicurezza, e che nominava a sua volta i consoli cittadini: il comune medioevale.\nTale mutamento istituzionale fu contemporaneo alla lotta per le investiture. Ci\u00f2 non fu un caso: nei periodi in cui il vescovo, che aveva anche una forte influenza sulle questioni civili della citt\u00e0, era occupato nelle diatribe tra Impero e Papato, i cittadini furono stimolati, e per certi versi obbligati, a cercare una forma di autogoverno che li sganciasse dal potere ecclesiastico in grave difficolt\u00e0. D'altro canto, i cittadini, che di conseguenza incominciarono ad autoamministrarsi, presero pi\u00f9 consapevolezza degli affari pubblici del proprio comune e accettarono sempre meno l'antica struttura feudale, che prevedeva una gestione del governo molto pi\u00f9 rigida e gerarchica. Il mutamento che port\u00f2 a una gestione collegiale dell'amministrazione pubblica affondava le radici nella dominazione longobarda del Norditalia; questo popolo germanico era infatti avvezzo a dirimere le questioni pi\u00f9 importanti, principalmente militari, tramite un'assemblea presieduta dal re e composta dai soldati pi\u00f9 valorosi, il cosiddetto \"gairethinx\" o \"arengo\". I consoli medioevali rappresentavano le classi pi\u00f9 potenti della citt\u00e0: sebbene la durata del loro mandato fosse di un solo anno, e nonostante ci fosse un certo ricambio di persone nel ricoprire questa carica, l'amministrazione comunale si riduceva a tutti gli effetti a una consorteria di poche famiglie che esercitavano il potere in modo oligarchico. Per i motivi accennati, l'evoluzione storica dei comuni dell'Italia settentrionale port\u00f2 pertanto a una situazione in cui le varie municipalit\u00e0 non si riconoscevano pi\u00f9 nelle secolari e rigidamente gerarchiche istituzioni feudali, che apparivano ormai superate.\nInoltre, i predecessori di Federico Barbarossa, per varie vicissitudini, adottarono per un certo periodo un atteggiamento di indifferenza nei confronti delle questioni dell'Italia settentrionale, badando pi\u00f9 a costituire dei rapporti che prevedessero una supervisione della situazione italiana piuttosto che l'effettivo esercizio del potere. Come conseguenza, il potere imperiale non imped\u00ec le mire espansionistiche delle varie citt\u00e0 sui territori circostanti e sulle altre municipalit\u00e0, e quindi i comuni incominciarono a combattersi a vicenda per tentare di instaurare un'egemonia nella regione. Federico Barbarossa, invece, ripudi\u00f2 la politica dei suoi predecessori tentando di ristabilire il potere imperiale sui comuni del Norditalia anche sulla scorta delle richieste di alcuni di questi ultimi, che chiesero a pi\u00f9 riprese l'intervento imperiale per limitare il desiderio di supremazia di Milano, citt\u00e0 che tent\u00f2 a pi\u00f9 riprese di predominare sulle altre: ad esempio, nel 1111 e nel 1127 conquist\u00f2, rispettivamente, Lodi e Como obbligando a un atteggiamento di passivit\u00e0 Pavia, Cremona e Bergamo.\nA peggiorare i rapporti tra l'Impero e i comuni si aggiunsero le angherie perpetrate da Federico Barbarossa nei confronti del contado milanese. Gli avvenimenti che cagionarono l'insofferenza delle popolazioni contro il potere imperiale furono principalmente due: per tentare di interrompere i rifornimenti a Milano durante una delle sue discese in Italia, nel 1160, l'imperatore devast\u00f2 l'area a nord della citt\u00e0 distruggendo i raccolti e gli alberi da frutta degli agricoltori. In particolare il Barbarossa, in quindici giorni, distrusse le campagne di Vertemate, Mediglia, Verano, Briosco, Legnano, Nerviano, Pogliano e Rho. Il secondo avvenimento fu invece legato ai provvedimenti presi da Federico Barbarossa dopo la resa di Milano (1162): il vicario dell'imperatore che amministrava il contado milanese dopo la sconfitta di Milano obblig\u00f2 gli agricoltori della zona a versare un pesante tributo annuale di derrate alimentari all'imperatore, che rese la popolazione sempre pi\u00f9 ostile nei confronti del potere imperiale.\nLe prime tre discese di Federico Barbarossa in Italia.\nPer tentare di pacificare l'Italia settentrionale e di ristabilire il potere imperiale, Federico Barbarossa varc\u00f2 le Alpi alla testa del suo esercito per cinque volte. La prima discesa, che ebbe inizio nell'autunno del 1154 alla guida di soli 1\u00a0800 uomini, port\u00f2 il sovrano ad assediare e conquistare le riottose Asti, Chieri e Tortona e ad attaccare alcuni castelli del contado milanese, ma non il capoluogo meneghino, dato che non possedeva forze sufficienti. Questa campagna prosegu\u00ec con la convocazione della dieta di Roncaglia, con cui Federico ristabil\u00ec l'autorit\u00e0 imperiale annullando, tra l'altro, le conquiste fatte da Milano negli anni precedenti, soprattutto nei confronti di Como e Lodi. Nell'aprile del 1155 Federico Barbarossa venne incoronato re d'Italia nella basilica di San Michele a Pavia, dopo la cerimonia organizz\u00f2 la sua partenza verso Roma. La prima parte di quel viaggio continu\u00f2 lungo la Via Francigena e si concluse a Roma con l'incoronazione di Federico Barbarossa a sovrano del Sacro Romano Impero da parte di papa Adriano IV (18 giugno 1155). Durante il suo soggiorno a Roma, Federico, che era partito dal Nord con il solo titolo di re di Germania, fu duramente contestato dal popolo dell'Urbe; in risposta, l'imperatore reag\u00ec soffocando nel sangue la rivolta. In seguito a questo episodio, e alla campagna militare di Federico, i rapporti tra il Sacro Romano Impero e il Papato incominciarono quindi a incrinarsi. Durante il viaggio di ritorno in Germania, l'imperatore distrusse Spoleto, accusata di aver corrisposto il fodro, cio\u00e8 le tasse da versare al sovrano, con valuta falsa. Gi\u00e0 durante questa prima discesa, si avvert\u00ec la differenza tra Federico e i suoi predecessori. Il Barbarossa dimostr\u00f2 infatti una forte avversione verso le autonomie comunali: la sua volont\u00e0 era quella di ristabilire un potere effettivo sul Norditalia.\nLa seconda discesa, che incominci\u00f2 nel giugno del 1158, fu originata dalla riottosit\u00e0 di Milano e dei comuni alleati ad accettare il potere imperiale. Questa lunga spedizione incominci\u00f2 con l'attacco di Federico Barbarossa a Milano e ai suoi alleati del contado milanese: dopo aver sconfitto Brescia, che era una sodale di Milano, e aver liberato Lodi dal giogo milanese, il Barbarossa diresse l'attacco al capoluogo meneghino, che accett\u00f2 di arrendersi (8 settembre 1158) per evitare un lungo e sanguinoso assedio. Milano perse nuovamente le conquiste fatte negli anni precedenti (Como, il Seprio e la Brianza), ma non fu rasa al suolo. Federico Barbarossa, allora, convoc\u00f2 una seconda dieta a Roncaglia (autunno 1158) dove ribad\u00ec il dominio imperiale sui comuni del Nord Italia, con l'autorit\u00e0 del sovrano che s'imponeva su quella delle istituzioni locali, stabilendo, tra l'altro, che le regalie fossero interamente versate al sovrano. I proclami di questa seconda dieta di Roncaglia ebbero effetti dirompenti sui comuni italiani, che si ribellarono subito. Dopo aver ricevuto rinforzi dalla Germania e aver conquistato diverse municipalit\u00e0 riottose dell'Italia settentrionale durante una campagna militare che dur\u00f2 qualche anno, il Barbarossa rivolse la sua attenzione nei confronti di Milano, che fu prima assediata nel 1162 e poi, dopo la sua resa (1\u00ba marzo), completamente distrutta. Sorte analoga tocc\u00f2 a diverse citt\u00e0 alleate del capoluogo. Federico inaspr\u00ec quindi la stretta del potere imperiale sulle citt\u00e0 italiane, andando oltre le disposizioni decise durante la seconda dieta di Roncaglia: predispose una struttura burocratica gestita da funzionari che rispondevano direttamente all'imperatore in luogo delle autonomie comunali, che vennero praticamente soppresse, e insedi\u00f2 un podest\u00e0 di nomina imperiale a capo delle citt\u00e0 ribelli. Intanto moriva papa Adriano IV e il suo successore, Alessandro III, si dimostr\u00f2 ben presto solidale con i comuni italiani e particolarmente ostile all'imperatore.\nNel 1163 la ribellione di alcune citt\u00e0 dell'Italia nordorientale costrinse Federico Barbarossa a discendere per la terza volta in Italia in una campagna militare che si risolse per\u00f2 in un nulla di fatto, soprattutto nei confronti della Lega Veronese, che nel frattempo si era costituita tra alcune citt\u00e0 della Marca di Verona. Con la Lombardia pacificata, Federico prefer\u00ec infatti rinviare lo scontro con gli altri comuni dell'Italia settentrionale a causa della scarsit\u00e0 numerica delle sue truppe e quindi, dopo aver verificato la situazione, torn\u00f2 in Germania.\nLa quarta campagna militare in Italia e la Lega Lombarda.\nAlla fine del 1166 l'imperatore scese in Italia per la quarta volta alla testa di un poderoso esercito. Per evitare la Marca di Verona, dopo aver varcato la Alpi dal Brennero, invece di percorrere la consueta valle dell'Adige, il Barbarossa pieg\u00f2 verso la Val Camonica; il suo obiettivo non era per\u00f2 l'attacco ai riottosi comuni italiani, bens\u00ec il Papato. Federico parteggiava infatti per l'antipapa Pasquale III, che nel frattempo aveva scalzato dal Soglio di Pietro il pontefice legittimo, Alessandro III; quest'ultimo, nel 1165, dopo aver ottenuto il riconoscimento degli altri sovrani europei, era tornato a Roma, ma il Barbarossa, memore del ruolo che ebbero i suoi predecessori sulle nomine papali, decise di intervenire direttamente. Come prova di forza, e a scopo dimostrativo, Federico attacc\u00f2 alcune citt\u00e0 del Norditalia giungendo vittorioso a Roma, ma un'epidemia che si diffuse tra le file dell'esercito imperiale (forse di malaria) e che tocc\u00f2 anche lo stesso imperatore, lo costrinse a lasciare Roma, che nel frattempo si era arresa, e a tornare precipitosamente nel Norditalia in cerca di rinforzi (agosto 1167).\nQualche mese prima dell'epidemia che colp\u00ec l'esercito imperiale, i comuni dell'Italia settentrionale si erano coalizzati nella Lega Lombarda, un'unione militare il cui nome in latino era \"Societas Lombardiae\". Secondo la narrazione tradizionale i comuni suggellarono la loro alleanza il 7 aprile 1167 con il giuramento di Pontida; tale avvenimento \u00e8 per\u00f2 messo in dubbio dagli storici per il suo mancato accenno nelle cronache contemporanee e a causa del fatto che la prima menzione del giuramento \u00e8 tardiva, dato che compare in un documento del 1505. Il 1\u00ba dicembre 1167 la Lega Lombarda si ampli\u00f2 notevolmente con l'adesione dei comuni della Lega Veronese. Giunto nel Norditalia, Federico decise di affrontare la Lega, ma trovandosi in una situazione di stallo che era causata da alcuni assedi falliti e dalla crescita costante del numero di citt\u00e0 che aderivano all'alleanza militare comunale, decise di rinviare il confronto e di tornare in Germania (1168). Dopo la partenza dell'imperatore, il ruolo della Lega Lombarda si limit\u00f2 alla risoluzione, diplomatica o militare, delle diatribe che periodicamente scoppiavano tra i comuni appartenenti all'alleanza.\nPoco dopo il ritorno in Germania del Barbarossa, la Lega fond\u00f2 una nuova citt\u00e0, Alessandria, chiamata cos\u00ec in onore di papa Alessandro III, che parteggiava per i comuni italiani tanto che la coalizione militare comunale era simbolicamente capeggiata dallo stesso pontefice. La fondazione di una nuova citt\u00e0 senza il consenso dell'autorit\u00e0 imperiale fu un grave smacco a Federico Barbarossa, che decise di risolvere definitivamente la questione italiana.\nLa quinta e ultima discesa.\nNel 1174 il Barbarossa, per tentare di risolvere la situazione una volta per tutte, scese in Italia per la quinta volta con un poderoso esercito di circa 10\u00a0000 uomini. Invece di varcare le Alpi dal consueto Brennero, presidiato dalla Lega, l'imperatore era passato dalla Savoia grazie al sostegno del conte Umberto III. Nella prima fase della campagna riusc\u00ec ad assoggettare facilmente alcune citt\u00e0 dell'Italia nordoccidentale tentando senza fortuna di conquistare anche Alessandria (1174-1175). Dopo questo sfortunato assedio, con l'esercito stremato, Federico si rec\u00f2 a Pavia (aprile 1175), sua alleata e poco prima battuta dalle armate comunali, per tentare di trovare un accordo con l'esercito della Lega, ma senza successo. Durante le trattative l'imperatore pens\u00f2, a un certo punto, che l'intesa fosse vicina e quindi licenzi\u00f2 la maggior parte del suo esercito; le trattative per\u00f2 fallirono nel maggio del 1175 e gli eserciti si prepararono nuovamente alla guerra.\nAccortosi dell'errore compiuto, che si riveler\u00e0 poi decisivo, l'imperatore incontr\u00f2 a Chiavenna, tra il gennaio e il febbraio del 1176, il cugino Enrico il Leone e altri feudatari con l'obiettivo di chiedere rinforzi per la prosecuzione della sua campagna. Al diniego di Enrico, Federico si rivolse alla moglie Beatrice di Borgogna e ai vescovi di Colonia e Magdeburgo chiedendo truppe aggiuntive da spedire in Italia; dopo aver ricevuto l'appoggio di questi ultimi, si spost\u00f2 a Bellinzona per attenderle. All'arrivo delle truppe, Federico si accorse per\u00f2 che il loro numero era di molto inferiore alle previsioni, essendo costituite solamente da un numero di cavalieri compreso, secondo le discordi fonti dell'epoca, tra le 1\u00a0000 e le 2\u00a0000 unit\u00e0 (quest'ultima, secondo la maggior parte degli storici, \u00e8 l'entit\u00e0 pi\u00f9 probabile).\nNonostante il numero insufficiente di rinforzi provenienti dalla Germania e da altri alleati italiani, l'imperatore decise di lasciare le vallate alpine riprendendo la marcia da Como a Pavia, entrambe sue alleate, in un territorio ostile ma caratterizzato dalla presenza di vaste zone ricoperte da una foresta impenetrabile che consentiva un viaggio relativamente sicuro. Il suo obiettivo era quello di riunirsi con il resto delle sue milizie e di scontrarsi con le truppe comunali nel Milanese oppure ad Alessandria; Federico Barbarossa era infatti certo che una marcia a tappe forzate verso Pavia avrebbe potuto impedire alle truppe comunali di intercettarlo. La Lega Lombarda, invece, decise di ingaggiare battaglia con l'esercito imperiale il prima possibile per impedire la riunificazione delle armate teutoniche; questo nonostante fosse ancora a ranghi ridotti (15.000 uomini), dato che non poteva contare su tutte le forze militari precettate nelle varie citt\u00e0 facenti parte dell'alleanza (30.000 uomini), che stavano infatti ancora convergendo su Milano.\nLa Lega Lombarda era capeggiata dal cremonese Anselmo da Dovara e dal vicentino Ezzelino I da Romano in rappresentanza delle due anime della coalizione, quella lombarda e quella veneta. Le operazioni militari delle truppe comunali, in questa occasione, vennero invece guidate dal milanese Guido da Landriano, gi\u00e0 console del capoluogo meneghino, rettore della Lega Lombarda oltre che esperto cavaliere.\nLe fasi della battaglia.\nFederico Barbarossa a Cairate.\nNella notte tra il 28 e il 29 maggio 1176, durante la discesa verso Pavia, Federico Barbarossa si trovava con le sue truppe presso il monastero delle benedettine di Cairate (dipendente dal vescovo di Pavia, suo alleato) per una sosta che gli si riveler\u00e0 poi fatale, dato che caus\u00f2 un ritardo rispetto alle contemporanee mosse della Lega Lombarda. L'imperatore, probabilmente, pass\u00f2 la notte a Castelseprio nel maniero dei conti dell'omonimo contado, che erano acerrimi nemici di Milano. Il Barbarossa decise di fermarsi a Cairate per oltrepassare il fiume Olona, l'unica barriera naturale che lo separava dalla fedele Pavia, confidando di avere la possibilit\u00e0 di entrare nella zona controllata dalla citt\u00e0 alleata dopo aver percorso i rimanenti 50\u00a0km in una giornata di cavallo.\nNel complesso, secondo la maggior parte degli storici, l'esercito imperiale accampato a Cairate era formato da 3.000 uomini (2.000 dei quali erano i rinforzi provenienti dalla Germania), la stragrande maggioranza del quale era costituito da cavalleria pesante, che era in grado, in caso di necessit\u00e0, di combattere anche a piedi. Nonostante la disparit\u00e0 numerica, l'entit\u00e0 dell'esercito teutonico era di tutto rispetto, dato che era formato da militari di professione. L'esercito della Lega era invece principalmente costituito da privati cittadini che erano reclutati in caso di necessit\u00e0; i cavalieri della Lega, dato l'elevato costo del destriero e dell'armatura, erano di estrazione sociale elevata, mentre i fanti erano perlopi\u00f9 contadini e cittadini provenienti dalle basse classi sociali.\nIl Carroccio a Legnano.\nL'informazione riguardante il Barbarossa accampato a Cairate non giunse per\u00f2 ai capi della Lega Lombarda, i quali erano convinti che l'imperatore fosse distante, ancora a Bellinzona in attesa delle truppe di rinforzo. Per questo motivo il Carroccio, l'emblema dell'autonomia dei comuni appartenenti alla Lega Lombarda che trasportava la croce di Ariberto d'Intimiano, scortato da qualche centinaio di uomini della Lega fu trasferito da Milano a Legnano, uscendo dal capoluogo meneghino da Porta Romana, e risalendo poi l'Olona fino alla destinazione finale. A Legnano il Carroccio venne posizionato lungo una scarpata fiancheggiante il fiume, presumibilmente boscosa, per avere una difesa naturale almeno su un lato, quello tracciato dal corso d'acqua.\nIn questo modo, il Barbarossa, che era atteso lungo il fiume proveniente da Castellanza, sarebbe stato obbligato ad assalire l'esercito comunale in una situazione di svantaggio, dovendo risalire tale avvallamento. Questa scelta si rivel\u00f2 poi sbagliata: il Barbarossa arriv\u00f2 infatti da Borsano, cio\u00e8 dalla parte opposta, obbligando le truppe comunali a resistere intorno al Carroccio con la strada di fuga sbarrata dall'Olona. Un altro possibile motivo che spinse le truppe comunali a posizionare il Carroccio a Legnano fu quello di anticipare il Barbarossa, creduto ancora lontano, facendo un'incursione nel Seprio con l'obiettivo di impedire una nuova alleanza tra i due: il Seprio era infatti un territorio storicamente sodale con l'imperatore insieme con un'altra area della Lombardia, la Martesana.\nLe truppe della Lega Lombarda presero possesso della zona compresa tra Legnano, Busto Arsizio e Borsano. La restante parte dell'esercito, che nel complesso era formato da circa 15.000 uomini (3.000 dei quali erano cavalieri, mentre 12.000 erano fanti), seguiva con ragguardevole distacco lungo la strada tra il capoluogo lombardo e Legnano. La scelta di collocare il Carroccio a Legnano non fu casuale. All'epoca il borgo rappresentava per chi proveniva da Nord un facile accesso al contado milanese, dato che si trovava allo sbocco della Valle Olona, che termina a Castellanza; tale varco doveva essere quindi chiuso e strenuamente difeso per prevenire l'attacco a Milano, che era agevolato anche dalla presenza di un'importante strada che esisteva fin dall'epoca romana, la via Severiana Augusta, che congiungeva \"Mediolanum\" (la moderna Milano) con il \"Verbanus Lacus\" (il Lago Verbano, ovvero il Lago Maggiore), e da qui al passo del Sempione (lat. \"Summo Plano\"). Il suo percorso poi fu ripreso da Napoleone Bonaparte per realizzare la strada statale del Sempione.\nPer tale motivo, a Legnano era presente una fortificazione alto medioevale, il castello dei Cotta, che fu realizzata all'epoca delle incursioni degli Ungari e che fu poi utilizzato durante la battaglia di Legnano come avamposto militare. In seguito, il castello dei Cotta fu sostituito, come baluardo difensivo di Legnano, dal castello Visconteo, che sorge pi\u00f9 a sud lungo l'Olona. Il castello dei Cotta era affiancato da un sistema difensivo formato da mura e da un fossato allagabile che cingevano il centro abitato, e da due porte di accesso al borgo: la Legnano medievale si presentava quindi come una cittadella fortificata.\nUn secondo motivo che spiega il posizionamento del Carroccio a Legnano risiedeva nel fatto che il Legnanese fosse un territorio non ostile alle truppe della Lega Lombarda, dato che la popolazione della zona era ancora memore delle devastazioni operate da Federico Barbarossa qualche anno prima; queste genti avrebbero quindi fornito appoggio anche logistico alle truppe della Lega. Dal punto di vista strategico, a Legnano l'esercito comunale si trovava quindi in una posizione tale che avrebbe impedito all'imperatore entrambe le mosse pi\u00f9 logiche: attaccare Milano oppure raggiungere Pavia.\nIl primo contatto tra gli eserciti a Borsano.\nDopo aver passato la notte a Cairate, Federico Barbarossa riprese la marcia su Pavia dirigendosi verso il Ticino. Nel frattempo alcune avanguardie dell'esercito della Lega Lombarda di stanza a Legnano, formate da 700 cavalieri, si staccarono dal grosso dell'esercito e perlustrarono il territorio tra Borsano e Busto Arsizio. Secondo altre fonti, i cavalieri controllarono invece la zona tra Borsano e Legnano, oltre cio\u00e8 gli odierni rioni legnanesi di Ponzella e Mazzafame.\nA 3 miglia (circa 4,5\u00a0km) da Legnano, nei pressi di Cascina Brughetto, i 700 cavalieri comunali in avanscoperta incrociarono \u2014 appena fuori da un bosco \u2014 300 cavalieri dell'esercito imperiale in perlustrazione, che rappresentavano per\u00f2 solo le avanguardie delle truppe di Federico. Essendo numericamente superiori, i cavalieri della Lega attaccarono la colonna imperiale riuscendo, perlomeno all'inizio, ad avere la meglio. Subito dopo i primi scontri, il Barbarossa sopraggiunse con il grosso dell'esercito e caric\u00f2 le truppe comunali. Alcuni cronisti dell'epoca riportano che i consiglieri del Barbarossa avessero suggerito all'imperatore di temporeggiare per preparare una nuova strategia, ma il sovrano avrebbe rifiutato per approfittare della superiorit\u00e0 numerica e per non essere costretto a indietreggiare verso territori ostili; inoltre, una ritirata avrebbe intaccato il prestigio dell'imperatore. Le sorti della battaglia dunque si ribaltarono e le truppe imperiali costrinsero le prime file dell'esercito comunale a indietreggiare in preda alla confusione.\nIl forte impatto sub\u00ecto obblig\u00f2 poi i cavalieri comunali a ritirarsi verso Milano, lasciando soli i soldati che erano a Legnano a difesa del Carroccio. Il Barbarossa decise quindi di attaccare quest'ultimo con la cavalleria, dato che esso era difeso solo dalla fanteria \u2014 secondo i canoni dell'epoca reputata nettamente inferiore alla cavalleria \u2014 e da un esiguo numero di milizie a cavallo.\nLa difesa del Carroccio a Legnano e l'epilogo.\nA questo punto accadde un fatto eccezionale rispetto alla tradizionale dominanza della cavalleria sulle fanterie propria di quel periodo. A Legnano i fanti comunali, con i pochi cavalieri rimasti, dopo essere stati attaccati dal Barbarossa, si sistemarono intorno al Carroccio (mantenendo per\u00f2 una certa distanza dal simbolo delle loro municipalit\u00e0), organizzandosi su alcune linee difensive lungo un semicerchio ampio 2\u20133\u00a0km, ognuna delle quali era formata da soldati protetti da scudi. Tra uno scudo e l'altro erano poi allungate le lance, con la prima fila di fanti che combatteva in ginocchio cos\u00ec da formare un coacervo di lance puntate contro il nemico. Durante il combattimento, che dur\u00f2 otto-nove ore dal mattino alle tre del pomeriggio e che fu caratterizzato da ripetute cariche inframmezzate da lunghe pause per far rifiatare e risistemare gli eserciti, le prime due linee infine cedettero, ma la terza resistette agli urti. Secondo altre fonti, le file che capitolarono furono invece quattro, con una quinta e ultima che respinse gli attacchi.\nNel frattempo le truppe comunali che stavano ripiegando verso Milano incontrarono il grosso dell'esercito della Lega Lombarda in movimento verso Legnano; l'esercito comunale, ora riunificato, dopo essersi riorganizzato si mosse verso Legnano e giunto nel punto dove si trovava il Carroccio attacc\u00f2 sui fianchi e da tergo le truppe imperiali, che erano gi\u00e0 stanche per i vani assalti al carro comunale. Con l'arrivo della cavalleria, anche i fanti intorno al carro comunale passarono alla controffensiva. Intuendo che il cuore della battaglia fosse ormai intorno al Carroccio, Federico Barbarossa, con l'audacia che gli era abituale, si gett\u00f2 nel mezzo della mischia cercando di incoraggiare le sue truppe, senza per\u00f2 apprezzabile risultato. Nel fervore della battaglia il suo cavallo fu ferito a morte e l'imperatore spar\u00ec alla vista dei combattenti; in aggiunta, il portastendardo dell'esercito imperiale fu ucciso trapassato da una lancia. Gli imperiali, attaccati su due lati, cominciarono quindi a scoraggiarsi e andarono incontro a una sconfitta totale.\nLa strategia degli imperiali di resistere fino a sera per poi, al termine dello scontro, ripiegare per rifiatare e riorganizzarsi non and\u00f2 a buon fine. Essi tentarono di fuggire verso il Ticino passando da Dairago e Turbigo, ma furono inseguiti dalle truppe della Lega Lombarda per otto miglia. Le acque del fiume furono il teatro delle ultime fasi della battaglia, che si concluse con la cattura e l'uccisione di molti soldati dell'esercito imperiale e con il saccheggio del campo militare di Federico Barbarossa a Legnano. L'imperatore stesso incontr\u00f2 difficolt\u00e0 a sfuggire alla cattura e a raggiungere la fedele Pavia.\nDopo la battaglia i milanesi scrissero ai bolognesi, loro alleati nella Lega, una lettera dove affermavano, tra le altre cose, di avere in custodia, proprio a Milano, un cospicuo bottino in oro e argento, lo stendardo, lo scudo e la lancia imperiale e un gran numero di prigionieri, tra cui il conte Bertoldo IV di Z\u00e4hringen (uno dei principi dell'Impero), Filippo d'Alsazia (uno dei nipoti dell'imperatrice) e Gosvino di Heinsberg (il fratello dell'arcivescovo di Colonia).\nLe perdite degli schieramenti.\nNon si hanno dati precisi sulle perdite sub\u00ecte dai due eserciti che si fronteggiarono nella battaglia di Legnano; dalle descrizioni in nostro possesso, si pu\u00f2 per\u00f2 affermare che quelle imperiali furono pesanti, mentre le perdite ascrivibili all'esercito comunale furono abbastanza lievi.\nIn base ad alcuni studi condotti da Guido Sutermeister, parte dei morti della battaglia di Legnano furono seppelliti intorno alla chiesetta di San Giorgio, ora non pi\u00f9 esistente, che un tempo si trovava sulla sommit\u00e0 della collina di San Martino lungo la moderna via Dandolo, nei pressi dell'omonima chiesa legnanese.\nL'analisi della battaglia.\nDal punto di vista militare, la battaglia di Legnano fu uno scontro rilevante che coinvolse un numero ragguardevole di uomini. Altre battaglie importanti combattute nello stesso periodo non impiegarono infatti un numero di soldati paragonabile: ad esempio, nella battaglia di Muret furono coinvolti 1.400 cavalieri aragonesi e 800 francesi.\nA livello strategico, lo scontro tra i due eserciti fu accuratamente preparato da entrambe le fazioni. Il Barbarossa scelse meticolosamente il luogo dove attraversare le Alpi, decidendo di aspettare i rinforzi e di valicare di nuovo l'arco alpino centralmente in luogo del consueto Brennero, per riuscire agevolmente a raggiungere Pavia. La seconda scelta avrebbe comportato infatti un tragitto molto pi\u00f9 lungo e in territorio nemico. Inoltre, accorciando il tragitto verso Alessandria, suo reale obiettivo, punt\u00f2 sull'effetto sorpresa, che in parte ottenne. Anche i capi della Lega Lombarda agirono con lungimiranza: per battere sul tempo l'imperatore, anticiparono i tempi e si mossero verso Legnano per sbarragli la strada verso il resto del suo esercito, obbligandolo a combattere in un territorio a loro conosciuto e quindi favorevole.\nUna delle fasi pi\u00f9 importanti della battaglia fu l'energica resistenza della fanteria intorno al Carroccio dopo il temporaneo ripiegamento della cavalleria; sotto l'emblema dell'autonomia delle loro municipalit\u00e0, i fanti comunali resistettero infatti contro un esercito militarmente superiore e per di pi\u00f9 a cavallo. Il Carroccio aveva anche una funzione tattica: essendo un simbolo molto importante, in caso di ripiegamento, l'esercito comunale sarebbe stato obbligato a proteggerlo a ogni costo, e cos\u00ec accadde che, proprio per rimanere attorno al carro, i fanti comunali si organizzarono in un sistema difensivo a semicerchio. La posizione delle lance all'interno di questa formazione, tutte rivolte all'esterno, fu sicuramente un altro motivo della vittoriosa resistenza, dato che costitu\u00ec un baluardo difensivo difficilmente superabile. Inoltre le truppe comunali, raggruppate su base territoriale, erano legate da rapporti di parentela o di vicinato, che contribuirono a compattare ulteriormente le file. Oltre a combattere per i loro commilitoni, i soldati comunali lottavano anche per la libert\u00e0 della loro citt\u00e0 e per difendere i loro averi e ci\u00f2 port\u00f2 a un ulteriore stimolo alla resistenza contro il nemico.\nQuesta battaglia rappresenta uno dei primi esempi in cui la fanteria medievale pot\u00e9 dimostrare il suo potenziale tattico nei confronti della cavalleria. Il merito della vittoria delle truppe comunali va per\u00f2 anche condiviso con la cavalleria leggera, giunta in seguito, che effettu\u00f2 la carica decisiva contro gli imperiali.\nLe fonti e i luoghi della battaglia.\nA secoli di distanza, data la scarsit\u00e0 di informazioni autentiche scritte dai cronisti contemporanei agli eventi, \u00e8 difficile stabilire con precisione i luoghi dove avvennero gli scontri. Le cronache dell'epoca che trattano della battaglia di Legnano sono infatti dei brevi scritti formati da un numero di parole compreso tra le cento e le duecento; l'eccezione \u00e8 la \"Vita di Alessandro III\" redatta dal cardinale Bosone, che raggiunge le quattrocento parole. In qualche occasione si rileva il problema delle storpiature dei toponimi effettuate dai copisti dell'epoca, che non conoscevano la geografia della zona.\nLe fonti contemporanee che trattano della battaglia di Legnano si dividono in tre categorie: le cronache redatte dai milanesi o dalle citt\u00e0 federate nella Lega Lombarda, quelle scritte dagli imperiali o dai loro alleati e i documenti ecclesiastici di parte papale. Le cronache milanesi coeve riportano all'unanimit\u00e0 che la battaglia sia stata combattuta \"de\", \"apud\", \"iuxta\", \"ad Lignanum\" oppure \"inter Legnanum et Ticinum\". Tra di esse spicca un documento compilato da due cronisti anonimi (\"Gesta Federici I imperatoris in Lombardia\" ovvero \"Le gesta dell'imperatore Federico I in Lombardia\"), le cui due parti del testo, una scritta da un cronista sconosciuto tra il 1154 e il 1167 e l'altra completata da un altro anonimo nel 1177, sono state ricopiate nel 1230 da Sire Raul. Riferiscono \"apud Legnanum\" anche gli annali di Brescia, di Crema, il cronista genovese Ottobono, Salimbene da Parma e il vescovo di Crema. Le cronache contemporanee di parte imperiale, invece, non specificano i luoghi dello scontro ma si limitano a descrivere gli avvenimenti; tra i documenti di parte teutonica, i pi\u00f9 importanti sono gli annali di Colonia, gli scritti di Ottone di Frisinga e le cronache di Goffredo da Viterbo. Le fonti ecclesiastiche coeve pi\u00f9 importanti sono gli scritti dell'arcivescovo di Salerno e la \"Vita di Alessandro III\" redatta dal cardinale Bosone, con i primi che non riferiscono l'indicazione dei luoghi, e i secondi che riportano il toponimo storpiato di \"Barranum\".\nTra le fonti posteriori alla battaglia, Bonvesin de la Riva, che scrisse circa un secolo dopo il combattimento, afferm\u00f2 che lo scontro fosse avvenuto \u00ab\"inter Brossanum et Legnanum\"\u00bb, mentre Goffredo da Bussero, contemporaneo di Bonvesin de la Riva, riporta che \u00ab\"imperator victus a Mediolanensisbus inter Legnanum et Borsanum\"\u00bb.\nLa prima fase della battaglia, che \u00e8 collegata allo scontro iniziale tra i due eserciti, pare abbia avuto luogo tra Borsano e Busto Arsizio. Questa tesi \u00e8 suffragata, tra l'altro, dal documento dei due cronisti anonimi, dove si racconta che:\nPer quanto riguarda invece le fasi finali della battaglia, che sono ricollegate alla difesa del Carroccio e ai successivi e risolutivi scontri tra i due eserciti, la \"Vita di Alessandro III\" di Bosone, contemporaneo della battaglia, fornisce un'indicazione importante: in tale testo si indicano i toponimi, evidentemente storpiati dai copisti, di \"Barranum\" e \"Brixianum\", che potrebbero indicare Legnano e Borsano oppure Busto Arsizio e Borsano, e la distanza precisa tra il luogo delle ultime fasi della battaglia e Milano, 15 miglia (circa 22\u00a0km), che \u00e8 l'esatta distanza tra Legnano e il capoluogo lombardo. Questa distanza di 15 miglia \u00e8 stata poi utilizzata per riferirsi a Legnano anche in documenti successivi. Nella \"Vita di Alessandro III\", infatti, si legge che:\nLa stessa fonte cita anche la distanza di 3 miglia (circa 4,5\u00a0km) da Legnano in riferimento al primo contatto dei due eserciti, confermando l'ipotesi che questa fase dello scontro sia avvenuta tra Borsano e Busto Arsizio. Lo stesso documento riporta infatti che:\nPer quanto riguarda l'individuazione del luogo dove le truppe della Lega Lombarda in fuga incontrarono la restante parte dell'esercito, le fonti sono discordanti. Le cronache del cardinal Bosone riportano infatti che l'incrocio dei due eserciti sia avvenuto a mezzo miglio (circa 700 m) dal Carroccio:\nGli annali di Piacenza invece riferiscono che il contatto si sia verificato nei pressi di Milano:\nPer quanto concerne l'ubicazione esatta del Carroccio in riferimento alla topografia della Legnano attuale, una delle cronache dello scontro, gli \"Annali di Colonia\", contengono un'informazione importante:\nCi\u00f2 farebbe pensare al fatto che il Carroccio fosse situato sul bordo di un ripido pendio fiancheggiante l'Olona, cos\u00ec che la cavalleria imperiale, il cui arrivo era previsto lungo il corso del fiume, sarebbe stata obbligata ad assalire il centro dell'esercito della Lega Lombarda risalendo la scarpata. Considerando l'evoluzione dello scontro questo potrebbe significare che le fasi cruciali a difesa del Carroccio siano state combattute sul territorio della contrada legnanese di San Martino (pi\u00f9 precisamente, nei pressi dell'omonima chiesa quattrocentesca, che infatti domina un pendio che digrada verso l'Olona) oppure del quartiere legnanese di \"costa di San Giorgio\", non essendo in altra parte delle zone limitrofe individuabile un altro avvallamento con le caratteristiche adatte alla sua difesa. Considerando l'ultima ipotesi citata, lo scontro finale potrebbe essere avvenuto anche su parte del territorio ora appartenente alle contrade legnanesi di Sant'Ambrogio e San Magno (tra il quartiere di \"costa di San Giorgio\" e l'Olona \u00e8 ancora oggi presente un ripido pendio: questa scarpata \u00e8 stata in seguito inclusa nel parco Castello) e al comune di San Giorgio su Legnano.\nUna leggenda popolare narra che a quei tempi una galleria sotterranea mettesse in comunicazione San Giorgio su Legnano al castello Visconteo di Legnano e che per questo cunicolo Federico Barbarossa fosse riuscito a fuggire e a salvarsi dopo la sconfitta. Verso la fine del XX secolo, durante alcuni scavi, furono effettivamente trovati dei tronconi di una galleria sotterranea molto antica: il primo fu trovato non lontano da San Giorgio su Legnano, mentre il secondo troncone fu scoperto a Legnano. Entrambi vennero subito ostruiti dall'amministrazione comunale per ragioni di sicurezza. Durante alcuni scavi effettuati nel 2014 presso il castello Visconteo di Legnano \u00e8 stato individuato l'ingresso di un'altra galleria sotterranea.\nLe conseguenze della battaglia.\nLa battaglia di Legnano pose fine alla quinta discesa in Italia di Federico Barbarossa e al suo tentativo di egemonizzazione dei comuni dell'Italia Settentrionale. Federico perse inoltre l'appoggio militare dei principi tedeschi, i quali, dopo i 10.000 cavalieri forniti all'inizio della sua campagna e i 3.000 faticosamente raccolti poco prima della battaglia di Legnano, difficilmente avrebbero concesso altri aiuti al Barbarossa per sanare la situazione italiana, che a loro avrebbe portato ben pochi benefici. Non avendo pi\u00f9 appoggi in Patria, Federico, per cercare di risolvere il contenzioso, tent\u00f2 l'approccio diplomatico, con l'armistizio che venne sottoscritto al congresso di Venezia del 1177. In questo accordo, l'imperatore riconobbe, tra l'altro, Alessandro III come legittimo pontefice e si sottomise al potere papale ricomponendo lo scisma che si era creato qualche anno prima.\nI primi negoziati per la pace definitiva avvennero a Piacenza tra il marzo e il maggio del 1183. La Lega Lombarda chiese a Federico Barbarossa la completa autonomia delle citt\u00e0, la possibilit\u00e0 di queste ultime di erigere liberamente mura e fortificazioni, l'esenzione da ogni tipo di tasse e l'assenza di qualsiasi tipo di ingerenza da parte dell'imperatore nelle questioni locali; richieste a cui Federico Barbarossa, in prima battuta, si oppose fermamente. Poco prima dei negoziati di Piacenza, in ottica imperiale, accadde per\u00f2 un fatto importante: Alessandria si sottomise al potere imperiale e venne riconosciuta da Federico come citt\u00e0 dell'Impero.\nIl prosieguo dei negoziati port\u00f2 alla firma della pace di Costanza (25 giugno 1183), che prevedeva innanzitutto il riconoscimento della Lega Lombarda da parte di Federico Barbarossa. Per quanto riguarda le singole citt\u00e0, l'imperatore faceva concessioni amministrative, politiche e giudiziarie; in particolare, Federico concesse un'ampia autonomia rispetto alla gestione delle risorse del territorio come i boschi, le acque e i mulini, nei confronti delle cause giudiziarie e le relative pene e, infine, riguardo agli aspetti militari, come il reclutamento dell'esercito e la libera costruzione di mura difensive e di castelli. Per quanto concerneva le vicende giudiziarie, i vicari imperiali sarebbero intervenuti nelle contese solo per le cause d'appello che avessero coinvolto beni o risarcimenti di valore superiore a 25 lire, ma applicando le leggi vigenti nei singoli comuni. Inoltre, il Barbarossa confermava le consuetudini che le citt\u00e0 avevano conquistato nei trent'anni di scontri con l'Impero, e concedeva ufficialmente alle municipalit\u00e0 il diritto di avere un console, che doveva per\u00f2 giurare fedelt\u00e0 all'imperatore.\nI comuni della Lega Lombarda, invece, riconoscevano formalmente l'autorit\u00e0 imperiale e accettavano di pagare il fodro ma non le regalie, che rimanevano alle municipalit\u00e0. Inoltre, le municipalit\u00e0 italiane accettarono di versare all'Impero, come tasse, 15.000 lire \"una tantum\" e un obolo annuo di 2.000 lire. A guadagnarci dalla sconfitta di Federico Barbarossa non furono solo i comuni italiani, ma anche il Papato, che riusc\u00ec a rimarcare la sua posizione di superiorit\u00e0 sull'Impero. La pace di Costanza fu l'unico riconoscimento imperiale delle prerogative dei comuni italiani: per tale motivo, venne celebrata per secoli.\nAlberto da Giussano e la Compagnia della Morte.\nSecondo una leggenda raccontata per la prima volta dal cronista trecentesco Galvano Fiamma, che scriveva 150 anni dopo la battaglia, alla testa della cavalleria comunale si trovava una compagine militare chiamata Compagnia della Morte, composta da 900 cavalieri e guidata da Alberto da Giussano. La Compagnia delle Morte, sempre secondo Galvano, doveva il suo nome al giuramento che fecero i suoi componenti, che prevedeva la lotta fino all'ultimo respiro senza mai abbassare le armi. Secondo queste cronache, Alberto da Giussano era coadiuvato dai fratelli Ottone e Raniero.\nI racconti di Fiamma andrebbero presi per\u00f2 con il beneficio del dubbio dato che nelle sue cronache sono presenti inesattezze, imprecisioni e fatti leggendari. Per quanto concerne quest'ultimo aspetto, Fiamma dichiara che un certo \"prete Leone\" aveva visto tre colombe uscire dalle sepolture dei santi Sisinnio, Martirio e Alessandro (festeggiati proprio il 29 maggio) alla basilica di San Simpliciano di Milano. Durante la battaglia, i tre uccelli prima si posarono sul Carroccio causando la fuga del Barbarossa e poi, spaventati dai furiosi combattimenti, si ripararono in una zona boscosa della localit\u00e0 San Bernardino a Legnano. Nelle cronache di Galvano \u00e8 anche citato il fatto che le compagini militari che difesero il Carroccio fossero tre. La prima era la Compagnia della Morte, i cui 900 cavalieri erano ognuno provvisto di un anello d'oro; la seconda compagnia era invece formata da 300 popolani a guardia del Carroccio, mentre la terza sarebbe stata costituita da 300 carri falcati, ognuno dei quali era guidato da dieci soldati.\nDa queste asserzioni si pu\u00f2 certamente dedurre l'inattendibilit\u00e0 dei racconti del Galvano: \u00e8 infatti inverosimile che la battaglia sia stata vinta dalla Lega Lombarda grazie a tre colombe che misero in fuga il Barbarossa, e pare molto poco probabile che prete Leone abbia visto l'intero itinerario dei tre uccelli dalle tombe dei santi a Milano fino a Legnano. Inoltre sembra improbabile il fatto che Milano, durante la situazione di ristrettezze economiche causata dalla guerra, avesse fornito ben 900 anelli d'oro ai cavalieri. In aggiunta pare altrettanto strano che le altre cronache dell'epoca non menzionino n\u00e9 la presenza di 300 carri falcati, che sarebbe stato un avvenimento molto particolare senz'altro degno di nota, n\u00e9 Alberto da Giussano n\u00e9 le tre compagnie militari. Galvano Fiamma, infine, nei suoi scritti, riporta il toponimo storpiato di \"Carate\" in luogo di Cairate e asserisce che gli scontri tra il Barbarossa e la Lega Lombarda siano stati ben due, una a \"Carate\" (1176) e il secondo tra Legnano e Dairago (29 maggio 1177), inventando quindi una fantomatica battaglia di Carate e spostando lo scontro di Legnano all'anno successivo.\nCi\u00f2 suffraga la tesi che questi fatti raccontati, in realt\u00e0, non siano altro che delle fantasie di Galvano. Il fatto che Alberto da Giussano e la Compagnia della Morte non siano mai esistiti \u00e8 stato poi confermato da molte analisi storiche che si sono svolte nei secoli seguenti. Il motivo dell'invenzione della figura di Alberto da Giussano da parte di Galvano Fiamma risiede probabilmente nel tentativo di fornire alla Lega Lombarda una figura dai connotati eroici ed epici che facesse da contraltare a quella del Barbarossa.\nMemoria della battaglia.\nIl significato postumo.\nNei secoli successivi, la battaglia di Legnano non rest\u00f2 nella memoria degli italiani perch\u00e9 la Penisola continu\u00f2 a essere divisa in molti Stati \u2014 autonomi o dipendenti da potenze straniere \u2014 caratterizzati da usi, costumi e lingue locali differenti: in altre parole, in Italia, per secoli, non esistette una coscienza collettiva nazionale che fissasse nell'immaginario collettivo lo scontro tra la Lega Lombarda e Federico Barbarossa. La battaglia di Legnano venne rivalutata come uno dei simboli della lotta per l'unit\u00e0 nazionale nel XIX secolo, quando l'Italia incominci\u00f2 a essere percorsa da fermenti patriottici indirizzati alla cacciata degli austriaci dal suolo nazionale; in questo contesto, la battaglia di Legnano fu riscoperta dagli intellettuali dell'epoca, complice anche la medesima origine teutonica che accomunava Federico Barbarossa agli imperatori austriaci. In particolare, a met\u00e0 del XIX secolo, gli intellettuali risorgimentali diedero molta evidenza ai fatti leggendari collegati alla battaglia, come le tre colombe sul Carroccio che avrebbero messo in fuga Federico Barbarossa o la presenza, tra le file della Lega Lombarda, di Alberto da Giussano. \nPer tale motivo, nel \"Canto degli italiani\" fu inserito un riferimento alla battaglia di Legnano: esso infatti recita \u00ab [...] Dall'Alpi a Sicilia dovunque \u00e8 Legnano [...]\u00bb in ricordo della vittoria delle popolazioni italiane su quelle straniere. Questo componimento, scritto da Goffredo Mameli nell'autunno del 1847 in pieno periodo risorgimentale e successivamente musicato da Michele Novaro, fu poi scelto, il 12 ottobre 1946, come inno nazionale della Repubblica Italiana. Grazie a questo scontro, Legnano \u00e8 l'unica citt\u00e0, oltre a Roma, a essere citata nell'inno di Mameli.\nIl 16 giugno 1862, a Risorgimento quasi concluso, Giuseppe Garibaldi visit\u00f2 Legnano; da un balcone di un palazzo del centro cittadino l'Eroe dei due mondi fece un discorso ai legnanesi incitandoli a erigere un'opera scultorea in ricordo della battaglia con queste parole:\nI legnanesi seguirono l'esortazione di Garibaldi e nel 1876 innalzarono un primo monumento in occasione del settecentesimo anniversario dello scontro. Questa statua, che venne realizzata da Egidio Pozzi, fu poi sostituita nel 1900 dal \"Monumento al Guerriero di Legnano\", opera bronzea di Enrico Butti spesso erroneamente associata al condottiero leggendario Alberto da Giussano.\nDa un punto di vista strettamente storico, la battaglia di Legnano non fece tuttavia parte di una guerra contro lo straniero: infatti, nell'esercito imperiale, erano compresi anche i pavesi e i comaschi, che si allearono con il Barbarossa per arginare l'espansione di Milano. I comuni italiani che presero parte alla battaglia, sia quelli che appartenevano alla Lega Lombarda sia quelli alleati con Federico Barbarossa, facevano ciascuno gli interessi della propria municipalit\u00e0, con i primi, in particolare, che non erano mossi da sentimenti nazionali contro lo straniero invasore. L'unico obiettivo dei comuni della Lega era infatti quello di ottenere una forte autonomia dall'Impero. Un'analisi storica meno influenzata da connotati romanzeschi e mitizzati incominci\u00f2 a essere praticata a partire dalla fine del XIX secolo, cio\u00e8 a Risorgimento concluso.\nL'iconografia della battaglia di Legnano \u00e8 stata ripresa pi\u00f9 recentemente dal partito politico autonomista della Lega Nord. Il nome del movimento fondato da Umberto Bossi era infatti originariamente omonimo a quello della Lega Lombarda medioevale. La Lega Nord, inoltre, oltre a essere spesso soprannominata dai media \"Il Carroccio\", ha come simbolo il \"Monumento al Guerriero di Legnano\".\nLa battaglia di Legnano nelle arti.\nNella musica, l'opera lirica pi\u00f9 importante che ebbe come soggetto lo scontro fu \"La battaglia di Legnano\" di Giuseppe Verdi; scritta su libretto di Salvadore Cammarano in quattro atti, debutt\u00f2 il 27 gennaio 1849 al Teatro Argentina di Roma e ottenne un grande successo grazie alle forti tinte patriottiche della trama. Di una certa importanza fu \"Il patto di Pontida\" di Domenico Panizzi, un inno cantato per pianoforte. Per il settimo centenario della battaglia, Leopoldo Marenco scrisse un componimento che fu musicato da Filippo Sangiorgio e che venne eseguito il 28 maggio 1876 in piazza Duomo a Milano da 200 voci e 150 musicisti.\nIn ambito letterario, tra le rime pi\u00f9 importanti che ricordano la battaglia di Legnano ci furono quelle scritte da Giovanni Berchet nel poemetto lirico \"La Fantasie\" (1829). Giosu\u00e8 Carducci, alla vittoria della Lega Lombarda a Legnano dedic\u00f2 invece la poesia \"Il Parlamento\", che fa parte del poema \"La canzone di Legnano\". Versi ad Alberto da Giussano vennero decantati da Gabriele D'Annunzio, mentre il Carroccio fu celebrato da alcune rime di Giovanni Pascoli. La Lega Lombarda fu invece immortalata da versi di Cesare Cant\u00f9 e da un dramma di Luigi Capranica. Dedicate ad Alberto da Giussano sono anche una ballata di Felice Cavallotti e una poesia di Roberto Mandel, mentre alla citt\u00e0 di Legnano sono stati destinati alcuni versi di Giovanni Bertacchi. La citt\u00e0 del Carroccio \u00e8 stata anche menzionata in diversi proclami patriottici di Giuseppe Garibaldi e Giuseppe Mazzini.\nPer quanto riguarda le arti figurative, il pittore che ha pi\u00f9 di tutti immortalato la battaglia di Legnano e gli eventi connessi \u00e8 stato Amos Cassioli, le cui opere sono conservate nella Galleria d'arte moderna di Palazzo Pitti a Firenze e all'interno del Palazzo Pubblico di Siena. Altri pittori che si sono cimentati nella pittura di questo soggetto sono stati Gaetano Previati, la cui opera \u00e8 conservata nel Museo civico Sutermeister di Legnano, e Gallo Gallina, la cui incisione a colori si trova nella sala giunta a Palazzo Malinverni, sede del municipio della citt\u00e0 del Carroccio. Ludovico Pogliaghi ha dipinto un gran numero di opere raffiguranti la storia di Milano del XII secolo, e la battaglia di Legnano non \u00e8 stata un'eccezione. Andrea Cefaly ha realizzato un'opera raffigurante Alberto da Giussano che \u00e8 conservata al Museo provinciale di Catanzaro, mentre Massimo d'Azeglio ha rappresentato la battaglia di Legnano su una tela conservata presso la Galleria civica d'arte moderna e contemporanea di Torino. Per quanto concerne le sculture, le due opere pi\u00f9 importanti realizzate sulla battaglia di Legnano sono le gi\u00e0 citate statue di Egidio Pozzi ed Enrico Butti.\nRicorrenze.\nLe commemorazioni storiche documentate pi\u00f9 antiche della battaglia di Legnano si svolsero il 29 maggio 1393 a Milano nella basilica di San Simpliciano. Nell'occasione, il 29 maggio fu dichiarato giorno di festivit\u00e0 per tutto il contado milanese. Nel 1499, con l'invasione del Ducato di Milano da parte dei francesi, la festivit\u00e0 fu prima soppressa, poi ristabilita da san Carlo Borromeo nel 1596, e infine nuovamente sospesa nel 1784. Il 29 maggio torn\u00f2 a essere festeggiato durante il Risorgimento. Le due commemorazioni pi\u00f9 grandiose furono quelle del 1848 a Milano durante i moti insurrezionali e quelle del 1876 a Legnano in occasione del settimo centenario della battaglia.\nSull'onda dei festeggiamenti del settimo centenario, a Legnano vennero organizzate saltuariamente dalla popolazione diverse commemorazioni della battaglia. La prima celebrazione organizzata dalle autorit\u00e0 cittadine fu quella predisposta nel 1932, che venne chiamata \"Festa del Carroccio\": questo evento comprendeva una fiera gastronomica, una sfilata storica e una gara ippica organizzata al locale campo sportivo Brusadelli che non si concluse per un infortunio a un fantino.\nDopo il preludio del 1932, dal 1935 a Legnano si svolge annualmente a ricordo della battaglia, all'ultima domenica di maggio, il Palio cittadino. Gi\u00e0 nel 1936, il nome della manifestazione mut\u00f2 in \"Sagra del Carroccio\" per ordine diretto di Benito Mussolini, che obblig\u00f2 gli organizzatori della manifestazione legnanese a cambiare il nome dell'evento in modo tale che il termine \"palio\" fosse associato, in via esclusiva, solo all'omonima manifestazione di Siena. Nel 2006 questa manifestazione \u00e8 tornata a chiamarsi \"Palio di Legnano\". Alla corsa ippica a pelo che chiude la manifestazione concorrono le otto contrade storiche della citt\u00e0. La rievocazione storica comprende anche un corteo di oltre mille figuranti in abiti medievali, fedeli ricostruzioni dell'epoca. Il corteo si snoda attraverso Legnano per finire allo stadio della citt\u00e0, dove ha poi luogo la gara ippica.\nIn ambito istituzionale, la data del 29 maggio \u00e8 stata scelta come festa regionale della Lombardia."}
