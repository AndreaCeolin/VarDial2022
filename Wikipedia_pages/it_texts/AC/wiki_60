{"id": "120066", "revid": "124419123", "url": "https://it.wikipedia.org/wiki?curid=120066", "title": "Forum sociale mondiale", "text": "Il Forum sociale mondiale (indicato anche con l'acronimo FSM; in inglese \"World Social Forum\") \u00e8 un incontro annuale dei membri dei movimenti della societ\u00e0 civile per la globalizzazione alternativa, per coordinare le campagne mondiali, condividere e raffinare le strategie organizzative, informarsi vicendevolmente sui diversi movimenti sparsi per il mondo e sulle loro tematiche. Tende a incontrarsi in gennaio contrapponendosi per finalit\u00e0 al Forum economico mondiale che si riunisce nello stesso periodo a Davos (Svizzera).\nStoria.\nIl primo FSM si svolse dal 25 al 30 gennaio 2001 a Porto Alegre (Brasile), organizzato da molti gruppi coinvolti nei movimenti di alternativa alla globalizzazione, tra cui l'Associazione per la tassazione delle transazioni finanziarie e per l'aiuto ai cittadini. Il FSM venne sponsorizzato in parte dal governo di Porto Alegre, guidato dal Partito dei Lavoratori (PT) del Brasile. La citt\u00e0 stava sperimentando un innovativo modello di governo locale, che combinava le tradizionali rappresentanze istituzionali con la partecipazione popolare ad assemblee aperte. 12.000 persone provenienti da tutto il mondo parteciparono alla prima edizione. In quel periodo il Brasile si trovava in un momento di trasformazione che avrebbe successivamente portato alla vittoria elettorale del candidato del PT Luiz In\u00e1cio Lula da Silva.\nIl secondo FSM si tenne anch'esso a Porto Alegre, dal 31 gennaio al 5 febbraio 2002, con la partecipazione di oltre 12.000 delegati ufficiali in rappresentanza di 123 paesi, 60.000 partecipanti, 652 laboratori e 27 dibattiti. Uno degli oratori pi\u00f9 famosi fu il famoso scrittore e dissidente auto-proclamato Noam Chomsky.\nIl terzo FSM si tenne anch'esso a Porto Alegre, dal 23 al 28 gennaio 2003. Ci furono molti laboratori paralleli, tra cui ad esempio quello intitolato \"Vita dopo il capitalismo\", che propose delle discussioni mirate su possibilit\u00e0 partecipative, non-comuniste e non-capitaliste, per aspetti differenti delle strutture sociali, politiche, economiche e di comunicazione .\nIl quarto FSM si tenne a Mumbai (India), dal 16 al 21 gennaio 2004. La partecipazione attesa di 75.000 persone venne superata di migliaia. La diversit\u00e0 culturale fu un aspetto notevole del forum. L'altra decisione importante che venne presa fu la presa di posizione sul software libero. Uno degli oratori principali del FSM 2004 fu Joseph Stiglitz.\nIl quinto FSM si tenne anch'esso a Porto Alegre, dal 26 al 31 gennaio 2005. Un gruppo di partecipanti al forum rilasci\u00f2 il Manifesto di Porto Alegre.\nIl sesto FSM fu \"policentrico\" e si svolse in diverse citt\u00e0 del mondo: nel gennaio 2006 a Caracas (Venezuela) e Bamako (Mali) e nel marzo 2006, a Karachi (Pakistan).\nIl Forum in Pakistan fu spostato a marzo a causa del terremoto del Kashmir.\nIl settimo FSM si tenne a Nairobi, in Kenya nel gennaio 2007.\nL'ottavo FSM fu una Giornata globale di azione del Forum sociale mondiale il 26 gennaio 2008, che quell'anno sostituir\u00e0 l'evento-Forum centralizzato.\nIl nono FSM si \u00e8 tenuto a Bel\u00e9m (Brasile) nel gennaio 2009\nIl decimo FSM, quello del 2010 si \u00e8 tenuto a Porto Alegre con una speciale marcia fino a Sapiranga tra il 26 al 29 gennaio, ad Haiti, a Salvador de Bahia tra il 29 e il 30 gennaio, a Madrid e Barcellona tra il 28 e il 31 gennaio, nella Repubblica Ceca, Praga tra il 29 e il 30 gennaio, a Stoccarda, Germania tenuta dal 29 al 30 gennaio, nel Giappone ad Osaka tra il 21 e 22 marzo, a Rio de Janeiro tra il 20 e il 20 dello stesso mese. Prossimi sono Citt\u00e0 del Messico dal 2 al 4 maggio, a Detroit, MI, USA tra il 22e 26 giugno lo US Social Forum, in Guinea a luglio, a Bel\u00e9m, tra il 21 e 26 luglio, ad Asunci\u00f3n in Paraguai tra l'11 e il 15 agosto, in Niger ad ottobre dal 15 al 19, in Argentina a La Plata tra l'8 e il 13 novembre, a Santiago di Compostela a dicembre, in Bangladesh a dicembre, in Nigeria a dicembre ed in Bolivia nel secondo semestre di questo stesso anno. Egitto, Iraq, Turchia, Marocco, Mali e Giordania non ancora hanno deciso la data precisa.\nIl FSM ha incitato all'organizzazione di diversi social forum, tra cui il Forum sociale europeo, il Forum sociale asiatico, il Forum sociale del Mediterraneo e il Forum sociale di Boston. Tutti i forum sociali aderiscono allo stilato dal World Social Forum.\nRelazioni col Vaticano.\nDal 2002 la Caritas Internazionale ha partecipato regolarmente agli incontri annuali dell'FSM, in qualit\u00e0 di membro osservatore. \nSecondo Alessandro Santagata, il World Social Forum del 2001 a Porto Alegre fu il punto di partenza per la creazione di un network mondiale che riunisce pi\u00f9 di 100 organizzazioni di 70 Paesi sotto un'unica egida, che presenti forti affinit\u00e0 con i discorsi pubblici e i documenti promulgati da Benedetto XVI e da papa Francesco. A partire dal 2002, si sarebbero tenuti in Vaticano incontri privati e non ufficiali in vista dei raduni annuali della rete.\nNell'ottobre 2014, Bergoglio ha benedetto pubblicamente in Vaticano vari movimenti, quali: No TAV, No Exp\u00f2, cartoneros, campesinos, centro sociale \"Leoncavallo\", rete Genuino Clandestino. Nell'occasione ha dichiarato:\nCritiche.\nIl FSM \u00e8 soggetto alle stesse critiche avanzate contro i movimenti anti-globalizzazione o di globalizzazione alternativa, ovvero che la globalizzazione e il capitalismo a cui si oppongono sono inevitabili. I partecipanti al FSM hanno risposto che questa idea dell\"'inevitabilit\u00e0\" della globalizzazione \u00e8 un puro e semplice mito ideologico, abbracciando quindi lo slogan \"Un altro mondo \u00e8 possibile\".\nGli oppositori di destra all'attuale ordine globale hanno criticato il presunto pluralismo del FSM, in quanto esso comprendebbe solo movimenti di sinistra (dai social-democratici agli anarchici).\nAlleanza Cattolica, un'associazione di laici cattolici tradizionalisti ha definito FSM \"un laboratorio di sovversione\".\nAnche alcune attivit\u00e0 dei partecipanti al FSM sono state criticate, come nel 2001, quando alcuni attivisti invasero e distrussero una piantagione sperimentale transgenica della Monsanto."}
{"id": "120068", "revid": "474175", "url": "https://it.wikipedia.org/wiki?curid=120068", "title": "Provincia di Santiago del Estero", "text": " \nSantiago del Estero \u00e8 una provincia dell'Argentina centro-settentrionale.\nGeografia fisica.\nConfina a nord-ovest con la provincia di Salta, a nord-est con quella di Chaco, ad est con Santa Fe, a sud con C\u00f3rdoba, ad ovest con Catamarca e Tucum\u00e1n.\nQuesta provincia argentina si caratterizza naturalmente per il suo rilievo molto piano (tipico della pianura del Gran Chaco) coperta di boschi e selve di \"quebracho\" e palma \"caranday\", clima subtropicale e molto continentale con estati molto calde. Nel confine ovest esistono alcune basse cordigliere come quella di Guasay\u00e1n e di Sumampa. Dal 1990 la maggior parte di questa foresta naturale \u00e8 stata eliminata per seminare soia transgenica da esportare.\nLa capitale Santiago del Estero, sul fiume Dulce, forma con la vicina La Banda una conurbazione di circa 400.000 abitanti.\nLa provincia \u00e8 attraversata dal fiume Salado del Norte, un affluente del Paran\u00e1.\nIn questa provincia argentina risaltano, come attrattive turistiche e centri di balneoterapia, le Termas de R\u00edo Hondo (terme di fiume profondo).\nAmministrazione.\nDipartimenti.\nLa provincia \u00e8 suddivisa in 27 dipartimenti (tra parentesi i capoluoghi):\nComuni.\nLa provincia di Santiago Del Estero affida l'amministrazione degli interessi della popolazione a enti locali che, a seconda del numero degli abitanti, si suddividono in comuni (\"municipios\" in spagnolo) di prima, seconda e terza categoria, e in \"commissioni municipali\" (\"comisiones municipales\")."}
{"id": "120072", "revid": "74801", "url": "https://it.wikipedia.org/wiki?curid=120072", "title": "Provincia di Tucum\u00e1n", "text": " \nTucum\u00e1n \u00e8 una provincia dell'Argentina, \u00e8 situata nel nordovest del Paese. La Capitale \u00e8 San Miguel de Tucum\u00e1n, spesso abbreviato in \"Tucum\u00e1n\". La provincia ha una popolazione di abitanti (2010) e una superficie di . Da nord in senso orario, confina con le province Salta, Santiago del Estero e Catamarca. \u00c8 soprannominata \"El Jard\u00edn de la Rep\u00fablica\" (il giardino della Repubblica).\nStoria.\nPrima della Colonizzazione spagnola delle Americhe la regione era abitata dai Diaghiti, popolazioni che praticavano l'agricoltura nell'estremo ovest, mentre nella maggior parte occidentale del territorio vivevano i Lules, che praticavano principalmente la caccia e la raccolta ed erano frequentemente in guerra contro i Diaghiti e dal secolo XV in infiammata guerra contro gli invasori provenienti dal Per\u00f9 chiamati Quechua, che riuscirono respingere. I quechua chiamavano spregiativamente i lules col soprannome di \"sur\u00ed\" dal quale gli spagnoli presero la denominazione \"Xur\u00ed\" e dopo \"Jur\u00ed\". \nNel 1533 l'esploratore Diego de Almagro esplor\u00f2 l'Argentina nord-occidentale compresa Tucum\u00e1n. Nel 1565 ci fu la fondazione di San Miguel de Tucum\u00e1n da parte di Diego de Villaroel, con la conseguente creazione della \"Provincia de Tucum\u00e1n, Jur\u00edes y Diaguitas\", il cui primo governatore fu Francisco de Aguirre. La citt\u00e0 di San Miguel de Tucum\u00e1n venne nuovamente fondata nel 1685 da Fernando Mate de Luna a causa della lontananza della strada commerciale che portava all'alto Per\u00f9, molto importante per la crescita economica della regione, e anche per i costanti allagamenti della zona; oltre a queste due cause anche perch\u00e9 si era diffusa la malattia infettiva conosciuta come dengue.\nTucum\u00e1n fu un centro di passaggio per i convogli d'oro e d'argento diretti verso gli imbarchi del Vicereame del Per\u00f9, sviluppando importanti attivit\u00e0 legate all'allevamento, al tessile e alla carpenteria al servizio dei convogli stessi lungo la via per Buenos Aires. A causa della sua posizione geografica e in qualit\u00e0 di capo civile e della Chiesa cattolica della regione la citt\u00e0 acquist\u00f2 un certo potere durante il XVIII secolo.\nDopo la creazione del Vicereame del R\u00edo de la Plata nel 1776 ci fu la graduale decadenza della via commerciale dal Per\u00f9 verso Buenos Aires. Tucum\u00e1n, con i suoi 20.000 abitanti all'epoca, soffr\u00ec molto le importazioni di prodotti britannici. Nel 1783 l'Intendenza di Tucum\u00e1n venne divisa e la citt\u00e0 di Tucum\u00e1n fin\u00ec sotto la giurisdizione del \"Salta del Tucum\u00e1n\" con capitale a Salta.\nNel 1812 il generale patriota argentino Manuel Belgrano vinse gli spagnoli nella battaglia detta di Tucum\u00e1n, decisiva per la indipendenza dell'Argentina, nel 1813 il generale argentino Jos\u00e9 de San Mart\u00edn giunse nella regione dove install\u00f2 la Scuola Militare. Nel 1814 l'Intendenza di Salta venne divisa nelle odierne province. Il 9 luglio 1816 al Congresso di Tucum\u00e1n le \"Provincias Unidas del R\u00edo de la Plata\" dichiararono la loro indipendenza dalla Spagna, ma i conflitti interni ritardarono la fusione delle varie province nella Rep\u00fablica Argentina.\nAll'inizio del XX secolo, grazie all'arrivo della ferrovia, giunsero in gran numero immigranti spagnoli, italiani, francesi, libanesi per cui ci fu una forte ripresa economica della provincia e della sua produzione di canna da zucchero, tuttavia la crisi dell'economia dello zucchero del 1960 port\u00f2 a un altro terribile periodo d'instabilit\u00e0 economica, essendo l'intero sistema economico della provincia legato alla produzione dello zucchero. Alla fine del XX secolo sono stati stabiliti nella citt\u00e0 di Tucuman fabbriche di grandi camion o autocarri, locomotive (nelle officine meccaniche di Taf\u00ed Viejo), ricevitori radio, batterie, olio di limone e birra.\nL'invasione silenziosa: a partire dalla fine del 1990 -e principalmente durante il periodo 2001 ad 2015 - alcune zone di Tucum\u00e1n hanno dato asilo a immigrati poveri (a maggioranza aimara) provenienti dell'Altopiano boliviano, questi ora sostengono di essere \"popoli originari\" e usurpano terre, falsamente proclamandosi come \"Diaguitas\" (dieghiti) o gli \"indiani die' guita\". Nel 2017 la Provincia di Tucum\u00e1n \u00e8 la principale produttrice mondiale di limoni, il cui olio viene esportato come gli altri prodotti industriali; anche questa provincia dell'Argentina gode di meritata fama turistica per i suoi paesaggi.\nGeografia fisica.\nA dispetto della sua relativamente media estensione territoriale, occorre distinguere due separate realt\u00e0 geografiche della provincia. L'est, con le pianure del Gran Chaco, e l'ovest, che presenta un misto di \"sierra\" delle \"Pampa\" a sud, e i \"canyon\" dell'Argentina nord-occidentale a nord, con l'alto picco del Cerro del Bols\u00f3n, con i suoi metri.\nLe calde temperature sub-tropicali pervadono l'intera regione, ma nelle regioni montane vi sono circa di precipitazioni (essendo in esse frequenti le nevicate invernali), in contrasto con i delle pianure. Questo fenomeno si spiega con l'effetto delle montagne sui venti caldi provenienti dall'Oceano Atlantico, che producono la condensazione dell'aria umida e quindi della pioggia e nell'inverno meridionale, della neve.\nAmministrazione.\nLa provincia \u00e8 divisa in 17 dipartimenti:\nOgni dipartimento \u00e8 suddiviso in comuni (\"municipios\") e centri rurali (\"comunas rurales\"). I comuni, a loro volta, a seconda del numero di abitanti, si distinguono in comuni di prima, seconda o terza categoria."}
{"id": "120074", "revid": "1714743", "url": "https://it.wikipedia.org/wiki?curid=120074", "title": "Ferdinando I di Braganza", "text": " \nOrigine familiare.\nFiglio secondogenito del futuro duca di Braganza, Alfonso (figlio naturale del re del Portogallo Jo\u00e3o I o Giovanni I d'Aviz e della sua amante, In\u00e9s Pires) e di Beatriz Pereira de Alvim, l'unica figlia di Nuno \u00c1lvares Pereira, conestabile del regno e conte di Arraiolos, Barcelos e Our\u00e9m, e di sua moglie Leonor de Alvim.\nBiografia.\nNel 1412, rimase orfano di madre: durante la sua giovinezza il nonno materno gli affid\u00f2 il governo della contea di Arraiolos.\nNel 1429, spos\u00f2 Giovanna di Castro (1407-1479), figlia di Giovanni di Castro, signore di Cadaval.\nNel 1431, alla morte del nonno materno, Nuno \u00c1lvares Pereira, eredit\u00f2 la contea di Arraiolos.\nNel 1433, alla morte del nonno paterno, sul trono del Portogallo, sal\u00ec Edoardo (il fratellastro di suo padre), col quale, nel 1437, pur non approvando il tentativo della conquista di Tangeri, fortemente voluta dagli zii Enrico il Navigatore e Ferdinando, detto Fernando il Santo, partecip\u00f2 all'impresa che si concluse in un disastro. Negli anni successivi, Ferdinando fu governatore di Ceuta.\nNel 1455, il re del Portogallo il cugino, Alfonso V detto \"l'Africano\" concesse a Ferdinando il marchesato di Vila Vi\u00e7osa.\nNel 1458, Alfonso V part\u00ec per il Nordafrica e il duca di Braganza, Alfonso, ricevette la luogotenenza del regno per tutto il periodo di assenza del re, che, nella conquista della citt\u00e0 marocchina di Alc\u00e1cer-Ceguer, situata tra Tangeri e Ceuta, nel 1458, e poi nella spedizione del 1460, che port\u00f2 alla conquista di Tangeri, ebbe al suo fianco il cugino, Ferdinando, che nell'occasione si comport\u00f2 molto bene.\nNel frattempo Ferdinando, nel 1460, alla morte del fratello, Alfonso, conte di Our\u00e9m, eredit\u00f2 la contea di Our\u00e9m e nel 1461, alla morte del padre, eredit\u00f2 la contea di Barcelos e divenne il secondo duca di Braganza\nAl ritorno dalla spedizione africana, il re Alfonso V gli fece la grazia di elevare Braganza al rango di citt\u00e0.\nQuando, nel 1470, suo cugino il re, Alfonso si \u00ecmbarco in un'ultima campagna contro i musulmani del Nord Africa, Ferdinando fu nominato aiutante della reggente del regno, l'infanta Giovanna, figlia di Alfonso V.La spedizione port\u00f2 alla conquista di Arzila (1470) e alla definitiva conquista di Tangeri, nel 1471, e fece guadagnare ad Alfonso V il soprannome di \"Africano\".\nFerdinando mor\u00ec nel 1478, e gli successe il figlio, Fernando.\nDiscendenza.\nFerdinando dalla moglie, Giovanna, ebbe nove figli:"}
{"id": "120075", "revid": "1305772", "url": "https://it.wikipedia.org/wiki?curid=120075", "title": "Provincia di Mendoza", "text": " \nMendoza \u00e8 una provincia dell'Argentina (148.827\u00a0km\u00b2 capoluogo Mendoza). Situata nella parte occidentale del Paese, confina ad ovest con il Cile e da nord, in senso orario, con le province di San Juan, San Luis, La Pampa, R\u00edo Negro e Neuqu\u00e9n.\nGeografia.\nNella provincia si trovano le montagne pi\u00f9 alte del mondo al di fuori dell'Asia, come l'Aconcagua e il Tupungato, parte della cordigliera delle Ande. Quasi immediatamente a est comincia la Precordigliera e subito dopo la pendenza di un pedipiano stepposo. Le zone pi\u00f9 basse sono nel nordest, nelle Lagune di Guanache, e i suoi stagni attualmente sono quasi disseccati dalla fine del secolo XIX. Tale ambiente di Guanacache \u00e8 condiviso con le province di San Luis e San Juan ed \u00e8 abitato da popolazioni creole di origini miste europee e discendenti degli Huarpe.\nNel sudest sottolineano il massiccio i vulcani chiamato La Payunia, pieno di curiose geoforme, e la grossa gola del fiume Atuel.\nGeografia antropica.\nLa popolazione umana si concentra su enormi oasi di irrigazione e in valli precordiglierane, abitate quasi totalmente da gente argentina oriunda dell'Italia, Spagna e Francia e \"portoghesi\" provenienti dalle Azzorre, catturati dagli spagnoli (XVIII secolo) e i \"gauchi\". Questa popolazione da molto pi\u00f9 di un secolo ha fatto della Provincia di Mendoza una delle zone principali produttrici di vino, come la Valle di Uco (Valle de Uco). \u00c8 cos\u00ec che da questa estesa provincia argentina proviene eccellente frutta, specialmente uva, ed eccellenti vini e, grazie i suoi grandi oliveti, anche olio di oliva, pomodori e noce da frutto.\nStoria.\nI primi abitanti conosciuti furono i barbuti Huarpe nella regione del Cuyo (tali abitanti, come quasi tutti gli indigeni dell'Argentina, avevano molto bassa densit\u00e0 demografica), nel secolo XVI arrivarono i conquistatori spagnoli europeizzando la regione di Il Cuyo. In 1810 l'immensa maggioranza della popolazione era gi\u00e0 \"gaucha\" e tale popolazione ader\u00ec entusiasta alla Rivoluzione di Maggio che emancip\u00f2 l'Argentina; in quel tempo (1816) risalt\u00f2 il primo governatore di Mendoza e di tutta l'antica Provincia di Il Cuyo: il liberatore Jos\u00e9 de San Mart\u00edn che dall'Il Cuyo lanci\u00f2 le suespedizioni, di successo, emancipatrici dal Cile e dal Per\u00f9.\nAi fine del secolo XIX la Provincia di Mendoza ricevette una grande immigrazione dall'Italia, dalla Spagna e dalla Francia passando allora ad essere una delle principali province dell'Argentina.\nSuddivisioni amministrative.\nLa provincia di Mendoza \u00e8 suddivisa in 18 dipartimenti:\nNella provincia di Mendoza, ogni dipartimento corrisponde ad un comune, che dunque risultano essere 18. I dipartimenti/comuni sono a loro volta suddivisi in distretti (\"distritos\"), eccetto il dipartimanto di Capital che invece \u00e8 suddiviso in 12 sezioni (\"secciones\") numerate.\nCuriosit\u00e0.\nIl videogioco \"Aconcagua\" \u00e8 interamente ambientato nella regione di Mendoza, che nel gioco \u00e8 uno stato indipendente chiamato Meruza."}
{"id": "120077", "revid": "1318658", "url": "https://it.wikipedia.org/wiki?curid=120077", "title": "Alfonso I di Braganza", "text": "Origine.\nEra il figlio illegittimo primogenito del re del Portogallo e dell'Algarve, Giovanni I \"il Buono\" o d'Aviz e della sua amante, In\u00eas Pires, figlia di Pero Esteves, un calzolaio ebreo di origine castigliana, e Maria Anes.\nBiografia.\nNel 1385, suo padre fu eletto re del Portogallo dalle \"cortes\" portoghesi riunite a Coimbra.\nL'11 febbraio del 1387, a Porto, suo padre Giovanni I spos\u00f2 Filippa di Lancaster, ma tenne sempre in considerazione i figli illegittimi, tanto che, il 31 ottobre del 1391, Alfonso fu creato Conte di Neiva.\nIl 20 ottobre 1401, Alfonso fu legittimato da suo padre.\nL'8 novembre del 1401, a Leiria, spos\u00f2 la contessa di Barcelos e di Arraiolos Beatrice Pereira de Alvim (1380 - 1412), unica figlia ed erede del conestabile del Portogallo Nuno \u00c1lvares Pereira, figlio di \u00c1lvaro Gon\u00e7alves Pereira e di Iria Gon\u00e7alves do Carvalhal (entrambi discendenti da nobili famiglie portoghesi), e di Leonora de Alvim, nobile originaria del nord del Portogallo. Beatrice era l'erede della pi\u00f9 ricca casata portoghese. A seguito del matrimonio, Alfonso divenne, per il diritto del coniuge, l'ottavo conte di Barcelos.\nIl giorno stesso del suo matrimonio, Alfonso venne creato Conte di Faria (una freguesia di Barcelos) e Penafiel.\nNel 1415, mentre suo padre Giovanni I e i fratellastri Edoardo, Pietro ed Enrico erano in Nordafrica alla conquista di Ceuta, Alfonso fu incaricato del governo delle province di \"Estremadura\" (gli attuali distretti di Aveiro, Coimbra, Leiria, Lisbona, Santar\u00e9m e Set\u00fabal) e di \"Entre Duero y Mi\u00f1o\" (gli attuali distretti di Viana do Castelo, Braga e Porto) e gli fu conferito il grado di capitano della guardia reale.\nAl ritorno dalla vittoriosa spedizione di Ceuta, il padre gli concesse ulteriori onori.\nA Sintra, il 23 luglio 1420, Alfonso spos\u00f2 in seconde nozze Constanza di Nore\u00f1a (? - 1480), detta \"la piadosa\", figlia del Conte di Gij\u00f3n e Nore\u00f1a, Alfonso Enriquez (figlio naturale del re di Castiglia e Le\u00f3n, Enrico II) e di Isabella del Portogallo (1364-1395), figlia naturale del re del Portogallo, Ferdinando.\nAlfonso, nel 1422, fu creato Conte di Our\u00e9m e Arraiolos.\nNel 1431, il suocero, Nuno \u00c1lvares Pereira, mor\u00ec lasciando tutti i titoli ed i domini ai nipoti (la figlia era gi\u00e0 morta) e di conseguenza Alfonso divenne l'uomo economicamente pi\u00f9 influente del regno.\nNel 1433, il padre mor\u00ec e, sul trono del Portogallo, sal\u00ec il fratellastro Edoardo, con cui mantenne un ottimo rapporto, ma nel 1437 non riusc\u00ec a convincerlo a desistere dall'intraprendere la conquista di Tangeri, fortemente voluta dai fratellastri Enrico e Ferdinando, detto Fernando il Santo, che si concluse in un disastro.\nDopo la morte, per peste, di Edoardo (1438), durante la reggenza della regina madre Eleonora per il figlio minorenne Alfonso V detto \"l'Africano\", Alfonso di Braganza si schier\u00f2 apertamente con Eleonora, che veniva contestata, in quanto straniera, sia dalla nobilt\u00e0 che dalla borghesia cittadina, mentre il fratellastro Pietro, duca di Coimbra, veniva proposto come reggente.\nDopo che le \"cortes\", nel dicembre del 1439, si pronunciarono a favore di Pietro, che dall'inizio del 1440 esercit\u00f2 la reggenza, i rapporti tra Alfonso e Pietro non furono molto buoni, arrivando quasi ad uno scontro armato a Mes\u00e3o Frio sulle sponde del Duero.\nI rapporti col re Alfonso V invece rimasero ottimi, tanto che Alfonso di Braganza era ritenuto lo zio favorito del re.\nNel corso del 1442 il reggente, Pietro, cerc\u00f2 una riconciliazione col fratellastro Alfonso, nominandolo, il 30 dicembre dello stesso anno, primo duca di Braganza (confermandolo cos\u00ec il nobile pi\u00f9 ricco e potente del regno). Era il terzo duca creato in Portogallo dopo i fratellastri, Pietro primo duca di Coimbra ed Enrico, primo duca di Viseu.\nNel 1445, quando il rapporto tra Pietro ed Alfonso di Braganza sembrava essersi normalizzato, il matrimonio tra il re Alfonso V e Isabella di Coimbra, la figlia di Pietro, offese enormemente Alfonso di Braganza, che riteneva che il re doveva sposare una delle sue nipoti; pertanto i rapporti tra Pietro, il reggente, e Alfonso di Braganza, lo zio pi\u00f9 ascoltato da Alfonso V, si guastarono in modo definitivo.\nAlfonso V, che aveva raggiunto la maggior et\u00e0 nel 1446, dal 9 giugno del 1448 cominci\u00f2 a governare direttamente senza pi\u00f9 bisogno della reggenza dello zio Pietro, anzi sotto l'influenza di Alfonso I di Braganza, che gli sugger\u00ec di annullare tutti i provvedimenti presi da Pietro durante la reggenza. Cosa che Alfonso V fece il 15 settembre creando malumore in Pietro.Alfonso di Braganza, ora principale consigliere del re, cominci\u00f2 a mettere in giro la voce che Pietro, non condividendo le posizioni del re, fosse un ribelle; nel 1449 lo fece dichiarare apertamente un ribelle, facendo precipitare gli eventi e portando ad una rottura che sfoci\u00f2 in una guerra aperta. Questo conflitto, nel quale Pietro era alleato del proprio figlio, Pietro di Coimbra, nuovo conestabile del Portogallo, contro Alfonso di Braganza ed il re Alfonso V, si concluse con la battaglia di Alfarrobeira, nelle vicinanze di Vila Franca de Xira, dove il duca di Coimbra perse la vita ed il figlio, il conestabile del Portogallo, dovette lasciare il paese e andare in esilio in Castiglia (riusc\u00ec ad entrare in possesso dei titoli e dei feudi del padre solo dopo il 1454, anno in cui si riappacific\u00f2 col re Alfonso V).\nVi \u00e8 ancor oggi incertezza sul fatto che Pietro sia morto durante il combattimento o sia stato assassinato da uno dei suoi stessi uomini.\nDopo la sconfitta di Pietro, Alfonso ricevette dal re altri riconoscimenti e, nel 1450, divenne signore di Guimar\u00e3es e Vila Vi\u00e7osa. Il suo potere aument\u00f2 ulteriormente e quando il re Alfonso V, nel 1458, part\u00ec per l'Africa, il duca di Braganza ricevette la luogotenenza del regno per tutto il periodo di assenza del re.\nAlfonso, primo duca di Braganza, mor\u00ec, nel 1461, a Chaves, nel Distretto di Vila Real, e a Chaves fu tumulato.\nAd Alfonso successe il figlio secondogenito, Fernando.\nDiscendenza.\nAlfonso dalla prima moglie, Beatrice Pereira de Alvim, ebbe tre figli:\nDalla seconda moglie, Constanza de Noronha, Alfonso non ebbe figli."}
{"id": "120078", "revid": "9", "url": "https://it.wikipedia.org/wiki?curid=120078", "title": "Ferdinando I di Bragan\u00e7a", "text": ""}
{"id": "120079", "revid": "124965213", "url": "https://it.wikipedia.org/wiki?curid=120079", "title": "Ghigo Renzulli", "text": "Carriera.\nInizi (1979-1980).\nNato a Manocalzati, in provincia di Avellino, nell'adolescenza si appassiona al rock grazie ai Vanilla Fudge, che ha modo di vedere eseguire \"Some velvet mornig\" in tv alla Mostra Internazionale della Canzone di Venezia, successivamente si avvicina agli ambienti \"freak\" dove viene iniziato al genere che gli cambier\u00e0 la vita: l'hard rock dei Led Zeppelin, dei Black Sabbath e soprattutto dei Deep Purple. Sugli accordi di questi ultimi inizia a suonare. Continua l'universit\u00e0 fino a che la voglia di esprimersi diventa incontenibile: interrompe Biologia a pochi esami dalla laurea e si dedica solo alla musica. Quando il punk inizia a farsi sentire anche in Italia, incuriosito va a trascorrere un paio d'anni a Londra, dove vive appieno l'atmosfera new wave del periodo: si procura addirittura una paresi facciale e varie complicazioni dopo una notte brava sotto l'effetto di alcool e/o sostanze proibite, dopo aver assistito ad un concerto degli Ultravox al famoso club Marquee.\nNel 1979 \u00e8 ormai waver convinto e si trasferisce a Firenze. Dopo pochi mesi nascono infatti i Caf\u00e8 Caracas, un trio formato da lui alla chitarra, Renzo Franchi alla batteria e Raffaele Riefoli (che divent\u00f2 poi famoso come Raf) in qualit\u00e0 di bassista e frontman. Il gruppo, che ha uno stile \"punk-reggae\" \u00e0 la Police, ha per\u00f2 vita breve. Dopo essersi esibiti come supporter ai Clash a Bologna, sorgono infatti dissapori: Riefoli vuole sterzare verso il pop mentre Renzulli cerca qualcosa di pi\u00f9 ambizioso. L'unico singolo (comprendente \"Say it's all right joy\", pi\u00f9 una versione rock di \"Tintarella di luna\") viene infatti pubblicato con un altro chitarrista, Serse Mai. Ghigo ha gi\u00e0 abbandonato la band e preso in affitto una cantina per creare il gruppo Wave dei suoi sogni.\nNascita e prima fase dei Litfiba (1980-1989).\nGrazie a un annuncio su una rivista locale, Renzulli recluta Gianni Maroccolo (basso), Francesco Calamai (batteria) e successivamente Antonio Aiazzi alle tastiere, e Piero Pel\u00f9 alla voce.\nIl gruppo, a due passi dal suo primissimo concerto, avvenuto il giorno 6 dicembre 1980, alla Rokkoteca Brighton (mentre l'esordio fuori dalla Toscana fu un concerto del 1981 allo Slego di Viserba), assume il nome Litfiba proprio su idea di Renzulli. Lo crea componendo un ipotetico indirizzo \"telex\" che riconduca alla cantina da lui affittata. Il telex \u00e8 il sistema di comunicazione aziendale pi\u00f9 avanti rimpiazzato dal Fax.\nI primi album dei Litfiba sono veri e propri lavori di \"gruppo\". Ognuno, a modo suo, contribuisce quindi al sound complessivo. Ghigo dimostra una grande predisposizione alla composizione e arrangiamento dei brani. Ha una notevole capacit\u00e0 di sintesi che gli permette di sfornare azzeccatissimi riff etno-wave e disegnare affascinanti melodie fondamentali per la riuscita dei brani. Inoltre, ha ben assorbito le ultime tendenze del rock, soprattutto nel suo biennio inglese. Insieme a Maroccolo ed Aiazzi, \u00e8 la spina dorsale compositiva del progetto. Lui crea l'ossatura \"rock\", gli altri due le oscure, grezze e barocche atmosfere che gli danno spessore, mentre Piero Pel\u00f9 scrive testi e melodie. In quanto \"fondatore\" del Litfiba e componente con maggiore esperienza alle spalle, \u00e8 anche colui che con Gianni coordina tecnicamente l'ensemble, in cantina e sui molti palchi che solcher\u00e0 in tutto il mondo.\nIl successo degli anni '90 (1989-1999).\nDopo l'uscita di Aiazzi e Maroccolo (con il primo ancora presente per vari anni come collaboratore) l'onere compositivo ricade tutto su Pel\u00f9 e Renzulli. Negli anni novanta la fama del gruppo cresce notevolmente, passando dalla scena underground, a quella mainstream. Fino al 1999 i dischi dei Litfiba percorrono varie facce del rock, dal grunge all'hard fino a quello elettronico, facendo di Renzulli uno dei chitarristi e degli autori rock pi\u00f9 acclamati del Paese.\nLo stile chitarristico di Renzulli rappresenta un marchio di fabbrica del gruppo, assieme alla voce di Piero Pel\u00f9: uno stile riconoscibile e creativo seppur essenziale, disdegnante virtuosismi tecnici e basato su pochissimi effetti (tra cui divenuto proverbiale il sempre presente wah-wah). In seguito alla fuoriuscita dal gruppo di Pel\u00f9, Renzulli rifonda la band con un nuovo cantante, Gianluigi Cavallo (\"Cabo\"), e giovani musicisti. Molte le polemiche sulla scelta di continuare col nome \"Litfiba\" nonostante l'assenza del frontman storico e sebbene lo stesso Ghigo fosse rimasto l'unico componente originario della band, data la contemporanea fuoriuscita di tutti i turnisti storici (Bagni, Caforio e Terzani seguiranno Piero Pel\u00f9 nella sua carriera solista). Dal 1983, Litfiba \u00e8 lo pseudonimo SIAE del solo Renzulli.\nDue nuovi cantanti (1999-2009).\nGhigo decide di ricominciare il cammino immediatamente, con il cantante Gianluigi Cavallo, detto Cabo, dando alla luce, nei 5 anni successivi, tre album di inediti, un live, un best of e la colonna sonora della versione italiana del videogioco \"Tomb Raider VI\", una canzone dal titolo \"Larasong\". Si deve per\u00f2 suo malgrado confrontare con un pubblico che, per la maggior parte, non riesce ad accettare i rinnovati Litfiba, accusando Cabo di essere la copia di Piero Pel\u00f9.\nI Litfiba dell'anno 2000 sono composti da Ghigo e Cabo che si avvalgono del contributo alla sessione di due Malfunk: il bassista Gianluca Venier e il batterista Ugo Nativi. L'anno successivo Venier lascia definitivamente i Malfunk per entrare a pieno titolo nei Litfiba, mentre Nativi non lo segue; il suo posto nei Litfiba (ora in una formazione a 4 elementi) viene preso da Gianmarco Colzi (ex Rockgalileo). Il 2001 \u00e8 l'anno di \"Insidia\", che segna un netto salto di qualit\u00e0 nello stile compositivo della band.\nNel 2002 viene commissionata ai Litfiba la scrittura della citata \"Larasong\", progetto cui partecipa Antonio Aiazzi, che rientrer\u00e0 poi ufficialmente nei Litfiba. Nel 2005 esce il disco meno riuscito dei Litfiba post-Pel\u00f9, dal titolo \"Essere o sembrare\". Nel 2006 Ghigo decide di sciogliere la band e ,con una lettera aperta ai fans, Cabo annuncia ci\u00f2 che ormai tutti i pi\u00f9 affezionati sapevano: il suo viaggio con i Litfiba era concluso.\nDue anni pi\u00f9 tardi, Ghigo riparte allora (e nuovamente) da zero. Riassolda Roberto Terzani gi\u00e0 nella band per tutti gli anni novanta e alla voce fa debuttare Filippo Margheri, giovane cantante dell'underground toscano. I Litfiba scelgono la rete per ripresentarsi. Pubblicano vari brani in \"streaming\" e, soprattutto, \"Five on Line\", un ep composto da 5 pezzi registrati in presa diretta. Si propongono anche dal vivo, nel settembre 2009, suonando in due occasioni: ad Aosta e Modena. L'indifferenza contro cui si devono scontrare i Litfiba fase 4 \u00e8 ben pi\u00f9 forte delle previsioni e, durante la lavorazione del nuovo album, Ghigo \u00e8 contattato da Rudy Zerby della Sony, dalla Friends&amp;Partners e da Pel\u00f9 per vedere se fosse stato possibile formare nuovamente la band anni '90. Dopo varie trattative, il manager Pirelli annuncia la fine di quest'ultima fase 4.\nLa riunione con Piero Pel\u00f9 (2009).\nNel dicembre 2009, viene annunciato il ritorno di Pel\u00f9 alla voce. \"La voglia di salire su palco insieme e di fare concerti \u00e8 inarrestabile!\". Viene annunciata una tourn\u00e9e e in pochi giorni i biglietti vanno \"a ruba\", stante la forte attesa di rinascita, maturata nel corso degli anni. I tre dischi post-reunion ottengono un grande successo di critica e di pubblico (un disco di platino, due dischi d'oro).\nNel novembre 2012 apre una sua pagina personale su Facebook per aprire un dialogo diretto con i suoi fan. Il 25 gennaio 2014 insieme a due suoi fan/collaboratori apre il suo blog ufficiale Ghigo Renzulli Fan Collaborative (GRFC) citando, nel post d'annuncio su Facebook, Marcel Proust: \"Il vero viaggio di scoperta non consiste nel cercare nuove terre, ma nell'avere nuovi occhi.\". Nel 2018 il GRFC chiude i battenti e il canale YouTube cambia nome diventando Ghigo Renzulli History. Ghigo Renzulli e Piero Pel\u00f9 tra il 2018 e il 2019 ufficializzano che i Litfiba sono in pausa fino a data da destinarsi.\nStile chitarristico.\nRenzulli si \u00e8 sempre contraddistinto per il suo stile apparentemente semplice ma al tempo stesso molto espressivo e originale. Fin dagli inizi ha infatti sempre utilizzato pochi effetti: negli anni ottanta usava un delay e un chorus a cui poi ha unito il suo ormai proverbiale wah wah che poi \u00e8 l'unico che utilizza ancora oggi ed \u00e8 divenuto uno dei simboli del suo modo di suonare. Fa largo uso di bending di stampo hendrixiano e possiede un vibrato molto espressivo seppur non precisissimo. Negli anni ottanta univa abitualmente alla sua chitarra anche una leva tremolo che utilizzava soprattutto per eseguire vibrati pi\u00f9 vigorosi.\nStrumentazione.\nChitarre.\nRenzulli nel corso della sua carriera ha utilizzato svariate chitarre:\n\"Anni '80\"\n\"Anni '90\"\n\"Anni '00\"\nAnni dieci\nEffetti.\nMultieffetto a rack Roland fino al 17 Re tour compreso.\nDal tour di Litfiba 3 in poi (1988) usa solo i due canali dell'amplificatore e un pedale wah-wah, il classico Dunlop Cry Baby. In aggiunta un accordatore Korg a rack.\nAmplificatori.\nFino al 1994, tour di Spirito compreso usa due testate Marshall JCM 800.\nDal disco Mondi sommersi (1997) utilizza testate Marshall JCM 900.\nIl tutto sempre con casse Marshall, tranne nei due tour di Mondi sommersi e Infinito in cui usa casse Mesa Boogie.\nOccasionalmente ha usato una testata Soldano e un amplificatore Fender Tone Master testa+cassa."}
{"id": "120081", "revid": "1305772", "url": "https://it.wikipedia.org/wiki?curid=120081", "title": "Provincia di La Rioja", "text": "La Rioja \u00e8 una provincia dell'Argentina nord-occidentale.\nConfina a nord-ovest con il Cile, ad ovest con la provincia di San Juan, a sud con quella di San Luis, con la provincia di C\u00f3rdoba ad est e con quella di Catamarca a nord.\nLa capitale \u00e8 La Rioja, nella parte centrale della provincia, che con circa abitanti concentra la met\u00e0 della popolazione complessiva della stessa.\nLa provincia, essenzialmente montana, nella regione andina al confine con il Cile, con alcune vette raggiunge altitudini superiori ai metri. La montagna pi\u00f9 alta \u00e8 il vulcano Cerro Bonete, che raggiunge i metri. Procedendo verso est il paesaggio gradualmente si fa pi\u00f9 pianeggiante ma l'altitudine \u00e8 sempre elevata e si succedono diverse catene montuose minori.\nIl clima \u00e8 prevalentemente arido e solo nella parte pi\u00f9 orientale ci sono precipitazioni sufficienti per uno sfruttamento agricolo del suolo (vigneti, ulivi, pomodori, noci, nocciole, datteri). \nL'allevamento di bovini e di capre \u00e8 un'altra attivit\u00e0 tipica di questa regione mentre dal sottosuolo si estrae principalmente l'argilla cui seguono altri materiali tra i quali va segnalato l'uranio.\n\u00c8 in grande crescita il turismo, richiamato dalle bellezze naturali di questa zona e in particolare del Parco nazionale Talampaya che \u00e8 stato dichiarato Patrimonio dell'umanit\u00e0 dall'UNESCO, insieme con il Parco Provinciale Ischigualasto.\nDipartimenti.\nLa provincia \u00e8 divisa in 18 dipartimenti:\nNella provincia di La Rioja i comuni corrispondono ai dipartimenti. Vi sono dunque nella provincia 18 comuni (\"municipios\"). All'interno dei dipartimenti/comuni, i singoli raggruppamenti urbani (\"ciudades\" o \"pueblos\"), eccetto la citt\u00e0 capoluogo dipartimentale e sede comunale, sono chiamati \"Entidad Intermedia Vecinal\". La Costituzione provinciale prevede, quando \u00e8 ritenuto necessario, la creazione nel comune di \"delegazioni distrettuali\", con a capo un delegato (\"delegado\") del sindaco (\"intendente\"), che dipende direttamente dal consiglio comunale."}
{"id": "120085", "revid": "1714743", "url": "https://it.wikipedia.org/wiki?curid=120085", "title": "Ferdinando II di Braganza", "text": "Biografia.\nEra il figlio di Ferdinando I di Braganza, e di sua moglie, Giovanna di Castro, signora di Cadaval.\nFu un giovane uomo di successo e rapidamente divenne popolare tra la nobilt\u00e0 portoghese. Fu molto apprezzato dal re Alfonso V del Portogallo e scort\u00f2 sempre il re nelle sue diverse incursioni in Marocco, dove partecip\u00f2 a diverse conquiste e spedizioni. Favorito dal re Alfonso V, Ferdinando fu creato conte di Guimar\u00e3es nel 1464. Fu presto promosso al titolo di Duca di Guimar\u00e3es nel 1475.\nFerdinando prese parte alla Guerra di successione castigliana. Dopo la morte del re Enrico IV di Castiglia, la figlia ed erede del re, Giovanna la Beltraneja, sposata con re Alfonso V, fu proclamata \"Regina di Castiglia\", ma ebbe l'opposizione della sua zia (la futura regina Isabella I di Castiglia). I portoghesi invasero Castiglia e, durante la Battaglia di Toro, Fernando fu responsabile della sicurezza della regina Giovanna.\nSuccedette al padre nel 1478 come duca di Braganza, signore di Castiglia, Navarra e Aragona. A quel tempo, la Casa di Braganza era la pi\u00f9 potente casata del Regno del Portogallo (con sede a Vila Vi\u00e7osa) e una delle pi\u00f9 potenti di tutti i regni iberici.\nFu nominato capo delle province di Douro e Minho.\nMatrimoni.\nPrimo Matrimonio.\nNel 1447 spos\u00f2 Leonor de Meneses (1430\u20137 maggio 1452), figlia di Pedro de Meneses. Non ebbero figli.\nSecondo Matrimonio.\nNel 1472 spos\u00f2 Isabella di Viseu (1459\u20131521), figlia del principe Ferdinando, duca di Beja e Viseu e sorella del re Manuele I di Portogallo. Ebbero quattro figli:\nMorte.\nQuando il re Giovanni II di Portogallo succedette a suo padre, cerc\u00f2 di far cadere il potere della nobilt\u00e0 portoghese, che era molto fiorita sotto il regno di suo padre. Il re si concentr\u00f2 fortemente sulla diminuzione dei poteri delle due pi\u00f9 potenti case nobiliari del regno, la Casa di Beja e Viseu e la Casa di Braganza.\nGiovanni II accus\u00f2 il suo primo cugino, Diego I di Beja e Viseu (cognato di Fernando II), di alto tradimento e lo fece brutalmente giustiziare. Poco dopo, il re accus\u00f2 anche Fernando II di alto tradimento e lo fece giustiziare a \u00c9vora il 20 giugno 1483. In seguito, i beni della Casa di Braganza furono confiscati e la famiglia fugg\u00ec in Castiglia. La famiglia ritorn\u00f2 nel 1498 e si fece restituire tutte le loro propriet\u00e0.\nGli succedette nel ducato di Braganza suo figlio Giacomo."}
{"id": "120086", "revid": "228587", "url": "https://it.wikipedia.org/wiki?curid=120086", "title": "Cicloesanolo", "text": "Il cicloesanolo \u00e8 un alcol; la sua struttura \u00e8 quella di un cicloesano dove un atomo di idrogeno \u00e8 stato sostituito da un gruppo ossidrile, -OH.\nA temperatura ambiente \u00e8 un liquido incolore, solo parzialmente miscibile con l'acqua.\n\u00c8 un composto importante nell'industria dei polimeri, come precursore dei nylon e come substrato per la sintesi di prodotti plastificanti. Pu\u00f2 trovare uso anche come solvente.\nStruttura.\nAnalogamente al cicloesano, bench\u00e9 la molecola sia convenzionalmente rappresentata da un esagono regolare con legato un gruppo ossidrile, l'anello non \u00e8 planare, ma piegato in una forma a sedia. Tra le due forme a sedia possibili, in rapida interconversione reciproca a temperatura ambiente, quella energeticamente favorita perch\u00e9 ne minimizza l'ingombro sterico \u00e8 quella che pone il gruppo ossidrile in posizione equatoriale.\nProduzione.\nIl cicloesanolo \u00e8 prodotto per ossidazione controllata del cicloesano con l'aria, solitamente utilizzando un catalizzatore a base di cobalto.\nNel processo si ottiene anche cicloesanone e la miscela dei due \u00e8 il substrato principale per la produzione dell'acido adipico. L'ossidazione ha meccanismo radicalico e passa per l'idroperossido intermedio C6H11O2H.\nIn alternativa, il cicloesanolo \u00e8 ottenibile anche per idrogenazione catalitica del fenolo:\nAnche questo processo pu\u00f2 essere indirizzato a produrre cicloesanone, in funzione delle condizioni di reazione.\nReattivit\u00e0.\nIl cicloesanolo subisce tutte le reazioni normalmente attese per un alcol secondario. Per ossidazione d\u00e0 cicloesanone, che a sua volta viene convertito nella corrispondente ossima, intermedio nella produzione caprolattame. \nPer esterificazione, vengono prodotti il dicicloesiladipato e il dicicloesilftalato, due plastificanti.\nPer riscaldamento in presenza di catalizzatori acidi, il cicloesanolo subisce una disidratazione e viene convertito in cicloesene.\nPrecauzioni.\nIl cicloesanolo \u00e8 relativamente tossico; il valore limite TLV di esposizione ai suoi vapori nelle 8 ore lavorative \u00e8 di 50 ppm. Pochi studi sono stati condotti sulla sua cancerogenicit\u00e0. Uno di essi, condotto sui topi, dimostra che pu\u00f2 avere un effetto co-cancerogeno."}
{"id": "120088", "revid": "1305772", "url": "https://it.wikipedia.org/wiki?curid=120088", "title": "Provincia di La Pampa", "text": "La Pampa \u00e8 una provincia dell'Argentina.\nGeografia.\nSituata nella parte centrale del Paese, confina, partendo da nord e proseguendo in senso orario, con le province di Mendoza, San Luis, C\u00f3rdoba, Buenos Aires e R\u00edo Negro fino al confine con la Provincia di Neuqu\u00e9n.\nIl suo territorio, come il nome originale l'indica, la \"pampa\", \u00e8 piano con una lieve pendenza che sale da est verso ovest. Ad ovest della pampa sono presenti delle cordigliere piccole e molto antiche, chiamate Lihu\u00e9 Calel. La provincia \u00e8 percorsa da nord a sud, sia dal fiume Atuel che dal fiume Desaguadero-Curac\u00f3, il cui limite australe \u00e8 rappresentato dal fiume argentino, Colorado. Le zone nei pressi delle valli dei fiumi ospitano sia diverse \"humedales\" o \"ba\u00f1ados\", (Zone umide) che laghi poco profondi (\"lagunas\") come l'Urre Lauqu\u00e9n, e perfino depressioni, in fondo alle quali sono presenti delle saline. Un'altra caratteristica di rilievo, \u00e8 la presenza a est della regione, di antichissime valli fluviali.\nClima e bioma.\nIl clima predominante \u00e8 temperato secco, con nevicate invernali. La parte orientale della Provincia, da est ad ovest, \u00e8 coperta da distese, sia di praterie che di steppe, mentre la parte centro-occidentale \u00e8 coperta da boschi di \" Prosopis caldenia\", o \"cald\u00e9n\".\nStoria.\nQuesto territorio venne inizialmente popolato dagli indio americani, Chechehet, appartenenti all'etnia Pampa. Nel secolo XIX il loro territorio venne invaso dagli indios Mapuche, provenienti dal Cile. Tale rimescolamento etnico diede come risultato l'etnia dei \"Ranqueles\" o \"Ranculche,\" comunque egemonizzata dagli invasori e pi\u00f9 numerosi Mapuche. Nel 1833 la Confederazione Argentina, condotta da Juan Manuel de Rosas, riusc\u00ec, a conquistare tutto il territorio fino a alla cordigliera delle Ande, ma la guerra civile in Argentina tra i federali e gli unitari consent\u00ec per un certo periodo, e con l'aiuto del Cile, la riconquista del territorio da parte dei Mapuche. Ma dal 1870 in poi le forze argentine, sotto il comando di colui che sarebbe successivamente diventato presidente dell'Argentina, Julio Argentino Roca, riusc\u00ec a riconquistare, in modo definitivo, tutta la regione. Come conseguenza di tale evento, conosciuto erroneamente come \"La Conquista del Deserto\" la parte orientale della regione ricevette l'afflusso di un consistente numero di immigrati italiani, spagnoli, tedeschi del Volga, mennoniti e di altri cittadini europei.\nDipartimenti.\nLa provincia \u00e8 suddivisa in 22 dipartimenti:\nOgni dipartimento \u00e8 composto da comuni (\"municipios\") e \"comisiones de fomento\", i cui confini per\u00f2 non rispettano quasi mai, eccetto rari casi, quelli del dipartimento: si ha cos\u00ec, per esempio, il caso limite del comune di Metileo che si estende sul territorio di ben quattro dipartimenti."}
{"id": "120089", "revid": "23013", "url": "https://it.wikipedia.org/wiki?curid=120089", "title": "Lyndon Johnson", "text": ""}
{"id": "120090", "revid": "125229469", "url": "https://it.wikipedia.org/wiki?curid=120090", "title": "Posillipo", "text": "Posillipo (\"Pusilleco\" in napoletano) \u00e8 un quartiere residenziale collinare della citt\u00e0 di Napoli, frazione fino al 1925 e solo da allora integrato amministrativamente come quartiere cittadino.\nConfina ad ovest e nord con i quartieri di Bagnoli (Discesa Coroglio) e di Fuorigrotta e ad est con il quartiere Chiaia (Via Stazio, Via Giovernale, Via Orazio, Largo Sermoneta). A sud affaccia sul golfo di Napoli, appartenente al Mar Tirreno.\nEtimologia.\nIl suo nome deriva dal greco \"\u03a0\u03b1\u03c5\u03c3\u03b9\u03bb\u03c5\u03c0\u03bf\u03bd\" (\"Pausilypon)\" che letteralmente significa \u00ab\"tregua dal pericolo\"\u00bb o \u00ab\"che fa cessare il dolore\"\u00bb, denominazione legata al panorama sul litorale cittadino e sul golfo, veduta di cui si godeva anche duemila anni fa. Questo sarebbe stato il nome della villa del romano Vedio Pollione, che poi si sarebbe esteso all'intero promontorio. Prima di questo appellativo, la collina di Posillipo era nota come \"Mons Ammenus\".\nStoria.\nPosillipo figura gi\u00e0 nelle fonti degli antichi Greci, i primi ad abitare il promontorio allora interamente ricoperto da rocce e alberi. Sono presenti rovine Romane vicino alle rive nonch\u00e9 in prossimit\u00e0 del punto pi\u00f9 alto della collina; \u00e8 possibile vedere i resti delle aperture che ventilavano il tunnel che conduceva alla residenza di Publio Vedio Pollione. Sono presenti anche i resti di un anfiteatro. Con il termine dell'et\u00e0 antica la popolazione di Napoli si chiuse nella cinta fortificata e l'intera zona cadde in declino, del tutto preda delle invasioni barbariche e dell'incuria.\nI casali di Possillipo, ossia i borghi sorti sulla collina, avevano di fatto vita sociale indipendente dalla citt\u00e0 di Napoli, con un'economia rivolta verso la pesca o l'agricoltura. Il pi\u00f9 popolato era il borgo di Santo Strato; altri casali erano Megaglia, Spollano e Angari, il quale copriva l'area che da Torre Ranieri scendeva fino a Riva Fiorita, ossia al mare. Fu nell'epoca vicereale che ville nobiliari vennero costruite su Posillipo, com'era stato fato secoli prima di Romani. La prima strada per collegare le ville e i casali di Posillipo alla citt\u00e0 di Napoli venne edificata nel XVII secolo da Antonio Alvarez de Toledo. La strada percorreva gli inizi di ci\u00f2 che sarebbe diventata via Posillipo, ma l'isolamento della zona del Capo lasciava la zona sostanzialmente sottosviluppata. Ramiro N\u00fa\u00f1ez de Guzm\u00e1n duca di Medina fece prolungare la strada fino a raggiungere il palazzo Donn\u2019Anna; l'opera fu completata solo tra il 1812 e il 1824, quando raggiunse il borgo di Marechiaro sotto Gioacchino Murat. Il Genio dell'armata austriaca fin\u00ec l'opera estendendo tra il 1820 e il 1830 il tracciato della strada fino a Coroglio, sul golfo di Pozzuoli. La strada comincia al porto di Mergellina e si estende lungo la costa, quasi parallelamente alla riva.\nBuona parte della zona ha subito pesanti ricostruzioni in seguito alla seconda guerra mondiale, ma ha conservato diversi edifici storici, tra cui Villa Rosebery, residenza estiva del Presidente della Repubblica.\nMonumenti e luoghi d'interesse.\nLa spiaggia libera comunale \"Lido delle Monache\" in via Posillipo che, per morfologia, ricorda la Rotonda Diaz del Lungomare Caracciolo, \u00e8 raggiungibile attraverso il sottopasso delle scale di un condominio situato di fronte all\u2019ingresso di Palazzo Donn\u2019Anna. Arrivati sulla bella spiaggia, si nota la rete di recinzione di uno spazio sul quale vi \u00e8 l\u2019affaccio dell\u2019Ospizio Marino di Posillipo, dedicato a Padre Ludovico da Casoria, dove, in una chiesetta annessa, le Monache ivi residenti ne custodiscono la Tomba.\nNella giornata di gioved\u00ec si tiene il \"Mercatino di Posillipo\", molto frequentato dai residenti cos\u00ec come dagli abitanti dei quartieri limitrofi di Chiaia, Bagnoli, Fuorigrotta e Vomero. Fino ad alcuni decenni fa gli espositori di abbigliamento, di calzature, di casalinghi, di biancheria intima e per la casa, di cosmetica ed altro (anche usato) si allineavano lungo Via Pascoli che, per quella mezza giornata, veniva chiusa al traffico veicolare. Successivamente hanno trovato spazio lungo il vicino Viale Virgiliano. I pini secolari del viale, abbattuti in seguito al forte maltempo che nel novembre 2019 li aveva danneggiati, avevano la funzione di alleggerire la passeggiata lungo il Viale, soprattutto nella bella stagione o nelle giornate assolate.\nLa discesa di San Pietro ai due frati \u00e8 un budello che si diparte da via Posillipo scendendo verso Mergellina, che piomba direttamente sul mare \"Costa di Posillipo\". Dagli ultimi scalini \u00e8 possibile osservare una piccola spiaggia ed una scogliera, meta dei bagnanti che li sfruttano per tuffarsi o per osservare il fondale attraverso l'acqua limpida. Si arriva cos\u00ec via terra alla \"Baia di San Pietro ai due frati\", sottostante le terrazze del \"Circolo delle Poste\", celebre per i ricevimenti riservati ai propri dipendenti. Il nome della baia si deve agli scogli che emergono dall'acqua, San Pietro e San Paolo anche se uno di essi \u00e8 sommerso a causa dell'erosione. La baia, il cui accesso \u00e8 libero, \u00e8 limitata da alcune propriet\u00e0 private.\nSulla punta di capo Posillipo si trova il Parco sommerso di Gaiola, istituito nel 2002 congiuntamente dai Ministeri dell'Ambiente e dei Beni Culturali, nelle acque che circondano gli isolotti della Gaiola, si estende dal porticciolo di Marechiaro alla Baia di Trentaremi, con finalit\u00e0 di protezione sia Archeologica che Ambientale.\nAltro importante sito \u00e8 la Villa Imperiale di Pausilypon, dove, tra uno dei panorami migliori del Golfo, \u00e8 possibile ammirare anche i resti dell'imponente Teatro e di alcune sale di rappresentanza.\nAltra meta d'interesse \u00e8 il Mausoleo Schilizzi, uno dei migliori esempi italiani dello stile architettonico neoegizio, che ora assolve alla funzione di monumento ai caduti delle due guerre mondiali.\nTrasporti e viabilit\u00e0.\nLa collina di Posillipo \u00e8 attraversata da quattro strade principali quasi parallele: via Posillipo che corre parallela alla costa da Mergellina fino a capo Posillipo, via Francesco Petrarca (gi\u00e0 \"via Panoramica\") in posizione pi\u00f9 elevata con caratteristiche vedute sul golfo di Napoli e sul Vesuvio, le antiche vie del Marzano e Porta Posillipo (l'una di seguito all'altra) e via Alessandro Manzoni (gi\u00e0 \"via Patrizi\").\n\u00c8 da segnalare la via Pascoli che dal quadrivio del Capo di Posillipo conduce all'antico casale. Altra arteria importante \u00e8 via Orazio che, passando per via Petrarca, collega Mergellina col rione di \"Porta Posillipo\", nella parte alta del quartiere. In questa strada c'\u00e8 il belvedere dove si trovava il famoso pino di Napoli, simbolo dell'oleografia napoletana del XX secolo. La parte collinare del quartiere di Posillipo \u00e8 collegata verticalmente dalla Funicolare di Mergellina, celebre opera urbanistica e d'ingegneria (elogiata nei versi di Salvatore Di Giacomo nella targa marmorea al suo ingresso) la cui edificazione dava il via all'urbanizzazione dell'area collinare intorno agli anni trenta. Essa prende inizio dall'omonima area litoranea di Mergellina e conduce sull'apice della collina (via Manzoni) fermando in altri 3 punti, \"S. Antonio\" in prossimit\u00e0 dell'omonimo santuario, \"S. Gioacchino\" nel cuore di via Orazio e \"Parco Angelina\" in prossimit\u00e0 di via Stazio e via Giovenale.\nIn particolare, in via Petrarca il comune dovette istituire un servizio di vigilanza perch\u00e9 gli automobilisti alla guida rallentavano in maniera consistente per poter guardare il panorama, intasando cos\u00ec il traffico veicolare. Il problema fu risolto istituendo dei parcheggi ed una lunga terrazza panoramica. Tra le quattro strade, \"via Posillipo\" presenta il pi\u00f9 alto numero di fabbricati antichi, mentre le altre tre sono state intensamente interessate dalla massiccia edificazione cittadina dell'ultimo dopoguerra, pur non raggiungendo gli eccessi di altre aree del comune. Numerosi sono i ristoranti presenti sull'intera collina.\nTerritorio.\nNel quartiere di Posillipo si trovano diversi villaggi: Villanova di Posillipo (ovvero Porta di Posillipo), Casale di Posillipo, Santo Strato, e il pi\u00f9 conosciuto di tutti Marechiaro, con il caratteristico \"Scoglione\".\nVi sono inoltre numerosi monumenti e localit\u00e0 di interesse storico-artistico: il Parco Virgiliano (gi\u00e0 Parco della Rimembranza); importanti ville sul mare come Villa Rosebery, residenza estiva del Presidente della Repubblica italiana; costruzioni romane che permettevano, attraverso una galleria detta Grotta di Seiano, di raggiungere i porti romani di Pozzuoli, Portus Julius e Miseno.\nDal 1912 in questo quartiere risiede il Pontificia facolt\u00e0 teologica dell'Italia meridionale, di grandissima importanza per i seminaristi della provincia ecclesiastica campana e di molte diocesi situate sul territorio delle regioni confinanti.\nAttivit\u00e0 sportive.\nCircolo Nautico Posillipo.\nNel quartiere di Posillipo \u00e8 situato l'omonimo Circolo Nautico, che vanta numerosi trofei a livello mondiale, soprattutto nella pallanuoto.\nPer quanto riguarda il calcio, Posillipo \u00e8 sede del campo \"Francesco Denza\", una struttura all'avanguardia che vanta un buon manto in erba sintetica.\nCircuito di Posillipo.\nIl quartiere, dal 1933 al 1962, fu sede dell'omonimo circuito automobilistico, sul quale si tenne il Gran Premio di Napoli. Fino al 1939 vi corsero anche le auto di Formula Grand Prix (Formula A nel secondo dopoguerra) mentre in seguito si disputarono qui gare di Formula 2, sport prototipi e Formula 1 (il Gran Premio non era per\u00f2 valido per il Campionato Mondiale).\nNella cultura di massa.\nPosillipo \u00e8, nella soap-opera \"Un posto al sole\", sede di Palazzo Palladini (i cui esterni sono dal 2004 quelli della reale Villa Volpicelli, sita anch'essa a Posillipo), un antico palazzo storico immaginario, ora sede di un condominio, dove si svolgono molte delle vicende raccontate."}
{"id": "120091", "revid": "228587", "url": "https://it.wikipedia.org/wiki?curid=120091", "title": "Number One", "text": ""}
{"id": "120093", "revid": "2074539", "url": "https://it.wikipedia.org/wiki?curid=120093", "title": "Lingua irlandese", "text": "Il gaelico irlandese (noto anche come irlandese o pi\u00f9 raramente gaelico) \u00e8 una lingua indoeuropea appartenente al ceppo delle lingue celtiche insulari. \nIn irlandese standard (\"An Caighde\u00e1n Oifigi\u00fail\") la lingua \u00e8 nota come \"Gaeilge\", ossia gaelico, mentre in lingua inglese viene chiamato semplicemente \"Irish\", irlandese.\n\u00c8 la lingua nazionale della Repubblica d'Irlanda, dove \u00e8 co-ufficiale assieme alla lingua inglese (seconda lingua nazionale).\nDistribuzione geografica.\nL'irlandese \u00e8 la lingua nazionale della Repubblica d'Irlanda. Il suo insegnamento \u00e8 obbligatorio nelle scuole del Paese e la segnaletica bilingue \u00e8 presente su tutto il territorio nazionale. \nAlcune regioni d'Irlanda dove la lingua \u00e8 parlata quotidianamente, e che sono riconosciute ufficialmente dalla Repubblica, sono denominate \"Gaeltachta\u00ed\" (al singolare \"Gaeltacht\"). Al di fuori di esse la lingua \u00e8 parlata quasi esclusivamente come L2, come anche in Irlanda del Nord, dove per\u00f2 la lingua non \u00e8 obbligatoriamente insegnata a scuola.\nLa lingua \u00e8 parlata e conosciuta da alcuni emigrati e i loro discendenti negli Stati Uniti, in Canada, in Australia, in Nuova Zelanda e nel Regno Unito.\nRiconoscimenti ufficiali.\nSecondo l'articolo 8 della costituzione della Repubblica d'Irlanda, il gaelico irlandese \u00e8, in quanto lingua nazionale, la \"principale lingua ufficiale della Repubblica\", mentre la seconda lingua \u00e8 l'inglese. Tuttavia quasi tutta l'attivit\u00e0 governativa e i dibattiti sono condotti in inglese, vista la prevalenza dei suoi locutori.\nDal 1\u00ba gennaio 2007 l'irlandese \u00e8 anche una delle lingue ufficiali dell'Unione europea, l'unica fra le lingue celtiche.\nClassificazione.\nL'irlandese \u00e8 membro del ramo goidelico (o gaelico) delle lingue celtiche insulari, assieme al gaelico scozzese, parlato nell'ovest della Scozia, e al mannese, storicamente lingua nazionale dell'Isola di Man, ma oggi conosicuto solamente da qualche centinaio di persone.\nDialetti.\n\"An Caighde\u00e1n Oifigi\u00fail\" (\"Lo standard ufficiale\") \u00e8 una convenzione per la lingua scritta pubblicata per la prima volta nel 1958, che pone delle norme sulla lingua insegnata nelle scuole e preferita nei documenti ufficiali. Tuttavia, nello standard non viene trattata la pronuncia: nel parlato vengono infatti utilizzati i vari dialetti, che hanno spesso marcate differenze in tutti i livelli di analisi della lingua (fonologia, morfosintassi, lessico), sebbene siano perfettamente comprensibili tra di loro.\nEsistono 3 dialetti: l'irlandese del Connacht (\"Gaeilge Chonnacht\"), del Munster (\"Gaeilge Mumhan\") e dell'Ulster (\"Gaeilge Uladh\"). Essi corrispondono \"grosso modo\" alle provincie tradizionali dell'Irlanda. Nel Leinster la lingua sopravvive solo come L2 o tramite dialetti di madrelingua trasferitisi ad est (come accadde, per esempio, per la \"Gaeltacht na D\u00e9ise\").\nFonologia.\nLa fonologia irlandese varia fra i dialetti. Qui sono elencati i tratti comuni. La fonologia somiglia abbastanza alle altre lingue goideliche (gaelico scozzese e mannese).\nUna delle caratteristiche peculiari della lingua \u00e8 la distinzione fra le consonanti \"caol\" (\"sottili, strette\"; quindi \"palatalizzate\"; in inglese \"slender\") e le consonanti \"leathan\" (\"larghe, ampie\"; \"velarizzate\"; in inglese \"broad\"). Tutte le consonanti (tranne /h/) hanno quindi una coppia di varianti, una palatalizzata e una velarizzata. Sebbene queste distinzioni non appartengano solo alle lingue goideliche (un esempio ne \u00e8 il russo), in irlandese hanno funzione grammaticale.\nDi seguito vengono presentati i fonemi della lingua irlandese, sebbene la realizzazione e anche l'analisi fonemica/fonologica possano pi\u00f9 o meno variare (a seconda dell'autore) da dialetto a dialetto.\nDittonghi: i\u0259, u\u0259, \u0259i, \u0259u\nStoria.\nGli esordi dell'irlandese sono per la maggior parte oscuri. Fuor di dubbio \u00e8 che l'irlandese sia una lingua celtica, ma il modo e l'epoca in cui esso sia giunto in Irlanda \u00e8 oggetto di accese discussioni. L'unica cosa certa \u00e8 che al tempo delle iscrizioni in alfabeto ogamico (quindi prima del IV secolo) in Irlanda si parlava gi\u00e0 irlandese. Questo periodo linguistico molto antico viene definito \"irlandese arcaico\". I processi linguistici che hanno influenzato l'irlandese antico, come l'apocope, la sincope e la palatalizzazione si sono sviluppati in questo periodo.\nGeneralmente si ammette che l'irlandese avesse un po' alla volta soppiantato le lingue parlate precedentemente in Irlanda (di cui non si ha alcuna attestazione diretta, ma che hanno lasciato tracce come sostrato linguistico dell'irlandese), rimanendo l'unica lingua parlata nell'isola all'epoca dell'arrivo del Cristianesimo nel IV e V secolo. Si hanno le prove di contatti con la Gran Bretagna romanizzata. A questo periodo risalgono alcuni prestiti latini dell'irlandese, in cui si rispecchia la pronuncia regionale del latino nelle Isole Britanniche. Altre parole sono giunte in Irlanda nel periodo dell'antico irlandese (600-900 d.C.) con il ritorno in Irlanda dei \"peregrini\". Si trattava di monaci irlandesi e scozzesi, che perlopi\u00f9 si recavano in missione sul continente dove esercitavano attivit\u00e0 monastiche. Questo antico irlandese, ricco di flessioni, mostra nella sua forma scritta un alto livello di standardizzazione e assenza di frazionamento dialettale.\nA partire dall'arrivo dei Vichinghi, alla fine dell'VIII secolo, l'irlandese deve spartire l'isola con altre lingue, anche se dapprincipio in misura ridotta. Dopo le iniziali razzie e saccheggi, gli scandinavi si assimilarono in una misura che \u00e8 contestata (si insediarono soprattutto nelle citt\u00e0 costiere come commercianti), lasciando tuttavia, esclusi alcuni prestiti lessicali, ben poche tracce nella lingua irlandese. Il numero di prestiti scandinavi ammonta a una sessantina.\nI disordini sociali e politici di questo periodo vengono comunque visti come i maggiori responsabili del passaggio dall'\"irlandese antico\", altamente standardizzato, all'irlandese medio (900-1200), molto diversificato nella grammatica. Questo si riflett\u00e9 soprattutto sulla semplificazione delle forme flessive (per esempio. nei verbi), nella scomparsa del neutro, nella neutralizzazione delle vocali brevi non accentate e nell'ortografia assai eterogenea.\nPi\u00f9 decisivo e duraturo \u00e8 stato l'influsso dei Normanni dopo il 1169. Non a caso si parla, a partire dal 1200 fino al 1600 di \"primo neo-irlandese\", altrimenti detto irlandese classico. Nonostante i disordini all'inizio di questo periodo e la presenza prolungata dei Normanni nel paese, questa fase \u00e8 caratterizzata da stabilit\u00e0 linguistica e ricchezza letteraria.\n\u00c8 vero che i nobili normanni si spartirono l'isola con alcuni signori locali, ma col tempo non riuscirono n\u00e9 a conquistare totalmente l'isola n\u00e9 ad assimilarla culturalmente. Soprattutto i territori ai margini occidentali e settentrionali erano perlopi\u00f9 soggetti a tributi, ma dal punto di vista politico e culturale essi erano ampiamente indipendenti.\nL'inglese si era affermato solo nella zona di Dublino (chiamata in inglese \"The Pale\") e di Wexford. Persino con gli statuti di Kilkenny (1366), che vietavano ai coloni di origine inglese di usare l'irlandese, la situazione rimase a lungo tempo immutata. Il fatto stesso che si sentisse l'esigenza di emanarli \u00e8 significativo della situazione linguistica. Molte delle famiglie di origine normanna o inglese assorbirono, del tutto o in parte, le caratteristiche culturali del paese.\nLa situazione non cambi\u00f2 sostanzialmente nemmeno con gli insediamenti programmati di agricoltori inglesi e scozzesi in alcune parti dell'Irlanda durante il XVI e il XVII secolo. Il popolo parlava per la maggior parte l'irlandese, la nobilt\u00e0 l'inglese o l'irlandese.\nIn questo periodo inizi\u00f2 verosimilmente il lento calo dei parlanti irlandesi nella popolazione.\nLa cacciata degli ultimi nobili gaelici nel 1607 (\"Flight of the Earls\") priv\u00f2 del tutto la lingua di ogni legame con le classi elevate. Dal punto di vista della storia della lingua inizia qui il neoirlandese o irlandese moderno.\nIl fattore pi\u00f9 decisivo dell'arretramento della lingua \u00e8 stato tuttavia l'industrializzazione sviluppatasi a partire dal tardo XVIII secolo. La carestia che si era diffusa nelle campagne fu catastrofica, culminando nella Grande carestia irlandese del periodo 1845-1849. Chi infatti voleva ottenere qualcosa o in alcuni casi anche solo sopravvivere doveva emigrare nelle citt\u00e0 e imparare l'inglese. L'irlandese divenne, almeno nell'immaginario collettivo, la lingua dei poveri, dei contadini, dei pescatori, dei vagabondi. Questa evoluzione prese piede un po' alla volta anche nei territori al di fuori delle citt\u00e0. A questo punto l'inglese cominci\u00f2 sempre pi\u00f9 a soppiantare l'irlandese.\nTentativi di far rivivere l'irlandese, attuati a partire dalla fine del XIX secolo e ancora pi\u00f9 intensamente dopo l'indipendenza dell'Irlanda nel 1922, come pure il miglioramento dello status sociale dell'irlandese non sono riusciti ad arrestare questa tendenza, men che meno ad invertirla. Si deve comunque constatare che, se il numero di parlanti madrelingua \u00e8 crollato vertiginosamente, il numero di irlandesi che conoscono l'irlandese a livello attivo e passivo come seconda lingua \u00e8 notevolmente aumentato. Soprattutto nei grandi centri si trovano sempre pi\u00f9 anglofoni che conoscono abbastanza bene, e in parte utilizzano, l'irlandese. Tra i fattori negativi della situazione linguistica del XX e del XXI secolo sono da annoverare la crescente mobilit\u00e0 delle persone, il ruolo dei massmedia e in parte la stretta rete sociale (quasi tutti i parlanti dell'irlandese si trovano in stretto contatto con anglofoni). Si parla irlandese quotidianamente solo in piccole parti dell'Irlanda. Queste borgate, sparse a macchia di leopardo per lo pi\u00f9 sulla costa a nord, ovest e a sud dell'isola, vengono denominate generalmente come \"Gaeltacht\" (pl. \"Gaeltachta\u00ed\").\nNel 1835 si calcolava che circa 4 milioni di persone parlassero irlandese. Il primo censimento esteso a tutto il paese venne comunque effettuato solo nel 1841, e non prevedeva domande circa la conoscenza dell'irlandese (si cominci\u00f2 solo nel 1851). Nel 1891 la cifra di parlanti irlandesi si era ridotta a circa , ma solo il 3% dei bambini tra i tre e i quattro anni parlavano irlandese. Il censimento irlandese del 2002 ha dato 1,54 milioni di persone (43% della popolazione) che affermano di conoscere l'irlandese. Di essi, non pi\u00f9 di sono di madrelingua e di essi non tutti parlano irlandese sempre e in ogni situazione. Capita spesso che con gli stranieri o anche parlando coi bambini si passi a parlare in inglese. Perfino nelle Gaeltachta\u00ed i bambini devono spesso imparare prima l'inglese, per volere dei genitori: \"l'irlandese possono sempre impararlo dopo\" \u00e8 una frase che si sente ripetere di frequente. Di solito tutti i parlanti crescono bilingui irlandese-inglese, com'\u00e8 tipico per molte lingue minoritarie.\nAl di fuori delle Gaeltachtai, c'\u00e8 stato tuttavia negli ultimi anni un aumento del numero di parlanti grazie all'apertura delle Gaelscoileanna, istituzioni scolastiche di primo e di secondo livello dove le lezioni vengono impartite esclusivamente in irlandese, favorendo cos\u00ec l'apprendimento della lingua grazie al metodo dell'immersione linguistica. Inoltre, proprio per incrementare il numero di locutori gaelici, il governo irlandese ha varato nel 2010 la cosiddetta Strategia ventennale per la lingua irlandese 2010-2030, che punta a raggiungere i parlanti entro il 2030.\nL'irlandese nel quotidiano.\nEssendo sul piano legale la principale lingua dell'Irlanda, l'irlandese \u00e8 diffuso anche al di fuori delle Gaeltacht. Per esempio, su tutta l'isola le indicazioni stradali e i nomi delle vie sono bilingui in inglese e in irlandese. In tutte le zone di Gaeltacht - le zone riconosciute da legge come aventi una maggioranza gaelofona - le indicazioni di questo tipo sono scritte solo in irlandese. Lo stesso vale per documenti pubblici e targhe commemorative. Altre insegne, come per esempio quelle dei ristoranti, sono al contrario quasi solo in inglese.\nMolto meno comuni sono invece le conversazioni in irlandese al di fuori della Gaeltacht. Raramente \u00e8 usato da persone anziane in centri anglizzati pi\u00f9 recentemente, come ad esempio Galway, o anche occasionalmente a Dublino. Nelle universit\u00e0 vi sono corsi e materie insegnate in irlandese, soprattutto se in ambito umanistico e in particolare di lingua e cultura celtica. Alla NUIG, Universit\u00e0 Nazionale d'Irlanda (Galway), l'inglese viene parlato relativamente poco anche nelle facolt\u00e0 corrispondenti, come anche nelle scuole \"l\u00e1n-ghaeilge\" private, nelle quali i giovani cresciuti nei territori di lingua non irlandese possono migliorare le loro conoscenze linguistiche di irlandese.\nIn tutte le scuole pubbliche del paese l'irlandese \u00e8 materia obbligatoria, mentre il resto delle lezioni avvengono perlopi\u00f9 in inglese. Ci sono tuttavia non poche scuole in cui altre materie a scelta possono essere studiate in irlandese. Soprattutto per la pressione dei genitori negli anni 70 l'irlandese \u00e8 stato abolito dagli esami finali obbligatori. Da decenni, quindi, gli alunni sono obbligati a studiare irlandese, ma devono raramente dare una seria dimostrazione delle loro conoscenze linguistiche. Molti giovani studenti ritengono che l'insegnamento dell'irlandese nella scuola, portato avanti principalmente per tradizione e per mantenimento dell'identit\u00e0 culturale, sia \"seccante\" e antiquato, visto che l'irlandese al contrario dell'inglese, del tedesco, del francese o dello spagnolo, non viene quasi per nulla usato nel commercio internazionale.\nDifficile da calcolare \u00e8 l'uso effettivo dell'irlandese nel ceto medio urbano colto. \u00c8 vero che in questo gruppo sociale \u00e8 relativamente molto diffuso un livello di conoscenza dell'irlandese da buono a molto buono, ma questo sembra restringersi sempre pi\u00f9 ad un uso passivo e/o familiare. Ad ogni modo, in azienda e negli uffici pubblici come pure nelle conversazioni informali \"per la strada\" questa lingua non viene quasi mai usata. Ben diverso \u00e8 il caso delle conversazioni tra universitari, persone attive nel campo dell'istruzione o della ricerca, come pure tra gli artisti e gli scrittori. Questi approfittano talvolta dell'occasione (relativamente rara), di scambiare qualche parola in irlandese con amici o colleghi che conoscano la lingua. In pubblico questo tipo di conversazione tuttavia ha un ruolo secondario per ragioni evidenti, dato che la vita pubblica (televisione, quotidiani) \u00e8 dominata dall'inglese.\nVi sono per\u00f2 diversi club dove si parla solo irlandese. Inoltre ci sono diverse emittenti radio in lingua irlandese: \"Raidi\u00f3 na Gaeltachta\" (statale), \"Raidi\u00f3 na Life\" (privata, di Dublino), un'emittente televisiva (\"Teilif\u00eds na Gaeilge\") come anche alcuni periodici in lingua irlandese. Anche nella radio, televisione e stampa in lingua inglese compaiono qua e l\u00e0 espressioni irlandesi. Alcune istituzioni statali e pubbliche hanno denominazioni esclusivamente in irlandese o che vengono spesso utilizzate accanto alla forma inglese:\nInoltre tutte le leggi vanno redatte anche in lingua irlandese, testo autorativo in caso di ambiguit\u00e0. Nella prassi, ci\u00f2 non viene per\u00f2 applicato. Per lo pi\u00f9 per le sentenze viene consultato solo il testo inglese, e talvolta la redazione in irlandese viene pubblicata solo in un secondo momento.\nIn rapporto al numero dei parlanti la letteratura irlandese \u00e8 estremamente vivace. Vi sono diversi festival e premi letterari. Nella maggior parte delle edicole e librerie si possono trovare libri in irlandese, anche se spesso relegati in un angolo appartato.\nPer finire, in tutti i negozi destinati ai turisti si trova esposta una gran quantit\u00e0 di autoadesivi, applicazioni da cucire sui vestiti, tazze e simili souvenir, in cui spesso \u00e8 dato di leggere qualche parola in irlandese. Questo modo superficiale di segnalare la propria identit\u00e0, insieme alle denominazioni e alle scritte estemporanee in irlandese su negozi, articoli di consumo ecc., viene denominata \"Token Ir\"\nOrtografia.\nL'irlandese moderno viene scritto con l'alfabeto latino (\"Cl\u00f3 R\u00f3mh\u00e1nach\"). In precedenza si usava la scrittura gaelica (\"Cl\u00f3 Gaelach\" o \"Gaelchl\u00f3\"). Fino alla prima met\u00e0 del XX secolo i libri e altri scritti in irlandese venivano spesso stampati con questi antichi caratteri.\nDiverse riforme ortografiche sono state promulgate nel 1947 e nel 1948, raccolte nel 1958 nello Standard Ufficiale (\"An Caighde\u00e1n Oifigi\u00fail\"). La scrittura gaelica \u00e8 tradizionalmente utilizzata con l'ortografia pre-riforma.\nVocali e consonanti.\nNell'ortografia irlandese vi sono cinque vocali brevi (\"a, e, i, o, u\"), e cinque vocali lunghe (\"\u00e1, \u00e9, \u00ed, \u00f3, \u00fa\"). Il simbolo sulle vocali lunghe viene chiamato \"s\u00edneadh fada\" (\"tratto lungo\").\nVengono inoltre impiegate 13 consonanti (\"b, c, d, f, g, h, l, m, n, p, r, s, t\"); le rimanenti consonanti dell'alfabeto latino (\"j, k, q, v, w, x, y, z\") si ritrovano solo nella trascrizione di parole straniere e prestiti (p. es. \"v\u00f3ta\" \"vote\"; \"jab\" \"job\"; \"x-ghath\" \"radiografia\", dall'ingl. \"x-ray\").\nLe mutazioni consonantiche: lenizione ed eclissi.\nLa lettera \"h\" viene anche utilizzata dopo una consonante per indicare una lenizione (o \"s\u00e9imhi\u00fa\"). Nella scrittura gaelica, questo fenomeno viene indicato con un punto sopra la consonante (vedi sotto).\nPer indicare un altro mutamento fonetico, l'eclissi (\"ur\u00fa\"), la consonante che rappresenta la pronuncia della consonante mutata precede la consonante non mutata. Ad esempio: \"bord\" /b\u02e0\u0259u\u027ed\u032a\u02e0/ \"tavolo\", \"ar an mbord\" /\u025b\u027e\u02b2 \u0259 m\u02e0\u0259u\u027ed\u032a\u02e0/ \"sul tavolo\". L'eclissi di una vocale risulta in una \"n\" che precede la vocale, e va seguita da un trattino. Ad esempio: \"oibr\u00edm\" \"io lavoro\", \"go n-oibr\u00edm\" \"che io lavori\". Se la lettera iniziale \u00e8 maiuscola, il trattino non \u00e8 necessario, ma la \"n\" \u00e8 minuscola. Sono minuscole in questo caso tutte le lettere che indicano eclissi (es. \"i mB\u00e9arla\" \"in inglese\").\nProtesi della \"t\" e della \"h\".\nLa lettera &lt;h&gt; \u00e8 a volte posta davanti alle vocali iniziali di una parola quando quest'ultima segue certe parole (\"na hamhr\u00e1in\", \"le canzoni\"). Lo stesso accade per &lt;t&gt;, che pu\u00f2 essere scritta anche davanti a . Se &lt;t&gt; \u00e8 davanti a vocale minuscola, bisogna interporre un trattino fra essa e la vocale (\"an t-amhr\u00e1n\", \"la canzone\"), altrimenti va preposta direttamente alla parola (\"an ts\u00fail\", \"l'occhio\"). non \u00e8 pronunciato se segue &lt;t&gt; (\"an ts\u00fail\", pron. /\u0259(n\u02e0) t\u02e0u\u02d0l\u02b2/).\n\"Caol le caol, leathan le leathan\".\nNell'ortografia irlandese, una consonante deve essere \"circondata\" da vocali \"caol\" (\"strette\", cio\u00e8 , &lt;\u00ed&gt;, &lt;e&gt;, &lt;\u00e9&gt;) se essa stessa \u00e8 \"caol\" (cio\u00e8 palatalizzata), e da vocali \"leathan\" (cio\u00e8 , &lt;\u00e1&gt;, &lt;o&gt;, &lt;\u00f3&gt;, , &lt;\u00fa&gt;) se essa stessa \u00e8 \"leathan\" (cio\u00e8 velarizzata). Ad esempio, /b\u02e0i\u02d0/ (\"giallo\") si scrive \"bu\u00ed\": la non ha pronuncia, ma indica che non \u00e8 palatalizzata, ma velarizzata. Invece /b\u02b2i:/ (\"tu sii!\") si scrive \"b\u00ed\", in quanto /b\u02b2/ \u00e8 palatalizzata.\nL\"'et\" tironiana (\"\u204a\").\nNella scrittura gaelica \u00e8 sopravvissuta, ed \u00e8 talvolta usata ancora oggi in irlandese, la nota tironiana &lt;\u204a&gt;, segno tachigrafico per la congiunzione coordinante \"agus\", equivalente al latino \"et\" e all'italiano \"e\".\nMorfologia e sintassi.\nL'irlandese \u00e8 una lingua flessiva e VSO. Il suo allineamento morfosintattico \u00e8 nominativo-accusativo.\nMorfologia.\nLe mutazioni consonantiche.\nLe mutazioni consonantiche sono un fenomeno morfofonologico caratteristico di tutte le lingue celtiche. Le mutazioni cambiano il primo suono di una parola in particolari contesti (dopo particolari particelle, a causa di particolari forme nominali o verbali, etc.). Le mutazioni modificano principalmente le consonanti, ma alcune modificano anche le parole che iniziano per vocale.\nLa lenizione (\"s\u00e9imhi\u00fa\") \u00e8 la mutazione pi\u00f9 comune. Essa \u00e8 spesso marcata nell\u2019ortografia da una \"h\" che segue la consonante lenita. Le parole che provocano lenizione sono spesso identificate nelle grammatiche con il simbolo L. Di seguito sono presentate le consonanti che sono solitamente affette da lenizione. In alcuni dialetti, altre consonanti sono lenite, ma non nel \"Caighde\u00e1n Oifigi\u00fail\", che \u00e8 comunque uno standard solo scritto.\n1In alcuni dialetti /h/ \u00e8 l'unica forma lenita, sia essa \"broad\" o \"slender.\"\nL'ordine delle parole.\nL'ordine delle parole non marcato in irlandese \u00e8 \"verbo\"-\"soggetto\"-\"oggetto\" (VSO). Prima sono menzionati gli eventi o le azioni, poi gli elementi coinvolti. Se c'\u00e8 un terzo partecipante (oggetto indiretto) \u00e8 introdotto da una preposizione e segue gli altri due (soggetto e oggetto).\nIl condizionale, pur presentando un aspetto fortemente modale, viene formato all'interno dei paradigmi dei tempi e viene quindi considerato esso stesso un tempo - il 'futuro del passato'. Inoltre vi sono il congiuntivo presente, il congiuntivo passato, l'imperativo, dei participi nonch\u00e9 nomi verbali che fanno il ruolo anche di infinito (un po' come i \"verbi sostantivati\" in italiano, anche se con un ruolo pi\u00f9 importante nella grammatica e con maggiori caratteri di sostantivo). C'\u00e8 anche il 'participio passato', che forme anche il genitivo del name verbale.\nVerbo della Classe\u00a01 (tema monosillabico) con suono finale palatale: \"bris\", \"rompere\"\nVerbo della Classe\u00a02 (tema polisillabico) con suono finale non palatale: \"ceannaigh\", \"comprare\"\nLa flessione nominale \u00e8 da tempo in arretramento. Se il genitivo e il vocativo sono ancora piuttosto vitali, il dativo \u00e8 quasi completamente scomparso, e l'accusativo si distingue dal nominativo in pochi casi, e soltanto in frasi locativi.\nPer\u00f2, la frase nominativa incl. l'articolo, nome e aggettivo mostra tutte le possibilit\u00e0:\nEsempi di testo.\nEntrambi gli estratti si basano su trascrizioni degli anni trenta e quaranta provenienti dalla contea di Cork. Furono intraprese da Brian \u00d3 Cu\u00edv e pubblicate nel 1947 in \"The Irish of West Muskerry. A Phonetic Study\", Dublino.\nPadre nostro.\nTrascrizione in irlandese\nNostro Padre, che-\u00e8 in cielo\nche sia-santificato tuo nome\nche venga tuo regno\nche sia-fatta tua volont\u00e0 sulla terra\ncome che \u00e8-fatta in cielo,\nD\u00e0 a-noi oggi nostro pane quotidiano,\ne perdona-ci nostri debiti\nAlt.\ne perdona-ci nostri peccati\ncome che perdoniamo nostri debitori propri.\nAlt.\ncome che perdoniamo a tutti che fanno-peccati contro di noi\ne non lascia ci in peccato\nAlt.\nE non lascia ci in peccati\nma libera ci del male\nPerch\u00e9 e con-te il regno, il potere e la gloria,\nAmen.\nProverbi.\n1. \"Is maith \u00ed comhairle an droch-chomhairligh.\"\nPronuncia\nTraduzione italiana\n2. \"F\u00e9ach san abhainn sara dt\u00e9ir 'na cuilithe.\"\nPronuncia\nTraduzione italiana"}
{"id": "120095", "revid": "72396", "url": "https://it.wikipedia.org/wiki?curid=120095", "title": "Tom Thumb Golf", "text": ""}
{"id": "120097", "revid": "15756", "url": "https://it.wikipedia.org/wiki?curid=120097", "title": "Tabula Peutingeriana", "text": "La Tabula Peutingeriana \u00e8 una copia del XII-XIII secolo di un'antica carta romana che mostra le vie stradali dell'Impero romano, dalle isole britanniche alla regione mediterranea e dal Medio Oriente alle Indie e all'Asia Centrale; la sua sezione pi\u00f9 occidentale \u00e8 oggi perduta. Un \"Sera maior\", talvolta interpretato come Impero cinese, appare all'estremo Oriente, senza tuttavia che siano segnati i corrispondenti territori.\nLa Tabula \u00e8 probabilmente una copia di un modello di et\u00e0 carolingia, a sua volta risalente all'originale di una carta stradale romana. \u00c8 costruita come una rappresentazione schematica e le condizioni geografiche - a eccezione di pochi dettagli - sono fortemente distorte. Tuttavia, forniva ai viaggiatori tutte le informazioni rilevanti sulla posizione delle citt\u00e0 pi\u00f9 importanti e dei luoghi di sosta (\"mansio\") della rete stradale dell'impero romano, cos\u00ec come la serie delle tappe giornaliere sulle principali rotte di viaggio. I territori vengono rappresentati da fasce orizzontali, separate dal mar Mediterraneo e dall'Adriatico. Le citt\u00e0 sono indicate con icone di edifici; pi\u00f9 \u00e8 grande il simbolo, pi\u00f9 \u00e8 importante la citt\u00e0. Le tappe giornaliere vengono raffigurate attraverso la segmentazione di linee rosse. Le indicazioni degli antichi toponimi e le distanze in miglia romane costituiscono il fondamento per la ricerca scientifica sulle strade romane. La carta \u00e8 oggi una delle pi\u00f9 importanti fonti per la classificazione e l'identificazione degli antichi toponimi.\nPorta il nome dell'umanista e antichista Konrad Peutinger che la eredit\u00f2 dal suo amico Konrad Celtes, bibliotecario dell'imperatore Massimiliano I; Peutinger avrebbe voluto pubblicare la carta, ma mor\u00ec prima. \u00c8 conservata presso la Hofbibliothek di Vienna (in Austria) e per ci\u00f2 \u00e8 detta anche \"Codex Vindobonensis\". Ne esiste anche una copia in bianco e nero negli archivi della \"cartoth\u00e8que de l'IGN\", a Parigi ed un'altra riproduzione \u00e8 conservata presso il museo sotterraneo dell'Arena di Pola in Istria. La sua datazione e la sua provenienza sono incerte. Nel 2007 \u00e8 stata inserita dall'UNESCO nel Registro della Memoria del mondo.\nStoria.\nL'originale tardo antico.\nIl presunto originale della carta stradale della seconda met\u00e0 del IV secolo (ca. 375 d.C.) contiene una rappresentazione grafica del mondo conosciuto allora, nella quale le strade erano rappresentate come linee di collegamento fra le singole tappe dei percorsi. L'originale tardo antico pu\u00f2 essere ricondotto a diversi possibili carte precedenti, tra i quali una carta del mondo preparata da Marco Vipsanio Agrippa (64 a.C. - 12 a.C.). Si pensa che la sua redazione fosse finalizzata ad illustrare il \"cursus publicus\" (cio\u00e8 la rete viaria pubblica sulla quale si svolgeva il traffico dell'impero, dotata di stazioni di posta e servizi a distanze regolari, che era stata appunto riordinata da Augusto). Dopo la morte dell'imperatore, la carta fu incisa nella sua lapide di marmo e posta sotto il \"Porticus Vipsani\u00e6\", non lontano dall'Ara Pacis, lungo la Via Flaminia a Roma. Anche altri precedenti prendono in considerazione l'Itinerario Antonino (uno stradario del III secolo in forma di testo) e molte altre rielaborazioni di una carta stradale antica dell'impero romano.La carta originale venne sicuramente terminata dopo il 330, poich\u00e9 mostra gi\u00e0 la citt\u00e0 di Costantinopoli, fondata in quegli anni, mentre per altre indicazioni (come ad esempio nella Pars IV - Liguria di Levante) potrebbe essere antecedente al 109 a.C. data di costruzione della Via Emilia Scauri, che non vi \u00e8 indicata. Non \u00e8 neppure indicato il collegamento viario tra Pisa e Luni, considerando che tale tratto appare occupato dalle Fosse Papiriane (le estese paludi che occupavano l'attuale Versilia indicate come \"Fossis Papirianis\"). Evidentemente la Tabula, all'origine, doveva essere stata costruita \"per blocchi\" di osservazione e non doveva essere pi\u00f9 stata aggiornata, poich\u00e9 anche le citt\u00e0 di Pompei, Ercolano, Oplontis e Stabiae erano ancora indicate, le quali dopo l'eruzione del Vesuvio nel 79 d.C. erano stato distrutte e non erano pi\u00f9 state ricostruite. Inoltre, erano segnati alcuni luoghi della provincia della Germania inferiore, che erano stati distrutti nel V secolo.\nLa carta originale \u00e8 stata considerata nel campo della ricerca come un prodotto di cartografia romana a partire dallo studio di Franz Christoph von Scheybs del 1753. Michael Rathmann presuppone invece che il modello della carta sia stato realizzato in epoca ellenistica (ca. dal 250 a.C.) poich\u00e9 supera nella rappresentazione la sfera d'influenza dell'impero romano e raffigura delle zone remote dell'Asia, che non erano d'interesse per la politica imperiale dei romani. Oltretutto, \u00e8 rappresentato solo il mondo conosciuto in et\u00e0 ellenistica e non erano ancora segnati altri territori, come la Cina e la Germania, gi\u00e0 conosciuti da parte dei Romani.\nLa copia medievale.\nLa carta stradale di epoca tardo imperiale \u00e8 stata conservata solo in una replica medievale del XII secolo. L'umanista Conrad Celtis (conosciuto come Konrad Bickel, 1459-1508) scopr\u00ec la calligrafia e la consegn\u00f2 nel 1507 al suo amico Konrad Peutinger. Non si sa come Celtis sia giunto in possesso di questa copia e nemmeno dove sia stata redatta. Come possibili luoghi di creazione sono stati ipotizzati Worms, Spira, Colmar, Tegernsee e Basilea. Dopo la morte di Peutinger, un altro autore \u00e8 stato incaricato per conto di un membro della famiglia di redigerne una copia; dopo di questa Abramo Ortelio pubblic\u00f2 nel 1598 ad Anversa un'edizione completa.\nIn seguito, la copia di Peutinger fu considerata scomparsa. Venne ritrovata per la prima volta nel 1714 e giunse in possesso del principe Eugenio di Savoia. Dopo la sua morte nel 1736, Carlo VI d'Asburgo acquist\u00f2 tutta la sua biblioteca e la aggiunse alla Biblioteca Imperiale (\"Codex Vindobonensis 324\"). Nel 1863 la Tavola \u00e8 stata divisa in singoli segmenti nella biblioteca per ragioni di conservazione, che vennero conservati all'inizio in lastre di vetro poi, a partire dal 1977, in lastre di acrilico.\nLe riproduzioni pi\u00f9 recenti.\nPeutinger ottenne l'autorizzazione imperiale e prepar\u00f2 un'edizione, ma mor\u00ec prima. Il conte Hermann von Neuenahr il Vecchio (1492-1530) disse di avere visto \"l'antico itinerario\", ancora inedito di Konrad Peutinger ad Augusta, probabilmente durante la visita alla Dieta di Augusta nel 1518.\nLa stampa della prima edizione venne realizzata nel 1591 a Venezia da Mark Welser di Augusta, un parente di Konrad Peutinger, e in seguito ad Anversa in collaborazione con Abramo Ortelio, che impose dei requisiti qualitativi con i quali venne riedito il facsimile nel 1598. Questa stampa appare anche nell'ultima edizione del \"Theatrum Orbis Terrarum\" del 1624 ed \u00e8 considerata come la migliore riproduzione di questa carta (migliore dell'originale, che nel frattempo aveva subito dei danni). Questa carta venne, come dicono i dati, stampata per 1225 volte.\nFranz Christoph von Scheyb pubblic\u00f2 la sua edizione a Budapest, incisa da S. Lehnhardt nell'anno 1825. Un esemplare \u00e8 oggi conservato all'Accademia Americana a Roma.\nIl facsimile di Konrad Miller \u00e8 del 1887. Ekkehard Weber lo ha ristampato nel 1976 e ha messo in evidenza alcuni piccoli errori di Miller.\nLa carta.\nStruttura.\nLa carta medievale \u00e8 stata divisa in dodici segmenti.\nDescrizione.\nLa carta stradale prende il nome di \"Tabula Peutingeriana\" per la prima volta nell'edizione a stampa di Peter Bertius (Leida, 1618/1619). Nella Biblioteca nazionale d'Austria porta il nome di \"Codex Vindobonensis 324\". Si possono trovare delle copie - oltre al facsimile-edizione di Graz del 1976 - in numerosi musei, ma anche nelle citt\u00e0 che nella carta sono segnate con i loro nomi romani. La Tavola \u00e8 composta da 11 pergamene riunite in una striscia di 675 x 34 centimetri. Mostra 200.000 km di strade e la posizione di citt\u00e0, mari, fiumi, foreste, catene montuose. Il segmento originariamente al secondo posto rappresenta l'est delle Isole britanniche, i Paesi Bassi, il Belgio, una parte della Francia e l'ovest del Marocco. L'assenza della penisola iberica lascia supporre che un primo segmento, oggi mancante, rappresentasse la Spagna, il Portogallo e la parte occidentale delle isole britanniche. Il primo segmento in bianco e nero, rappresentato da Konrad Miller, \u00e8 un tentativo di ricostruzione basato sull'Itinerario Antonino. Per i ricercatori, questo tentativo \u00e8 ampiamente criticabile.\nLa carta \u00e8 disegnata con un inchiostro marrone; i collegamenti stradali sono segnati con delle linee rosse, i nomi delle citt\u00e0 e le distanze sono rappresentati con dei colori pi\u00f9 scuri. Sono presenti anche delle immagini. Dei segni identificativi in minuscola carolina del XII secolo suggeriscono uno scriptorium tedesco meridionale. La catena montuosa della Foresta Nera viene chiamata Silva Marciana. Poich\u00e9 questo termine nel IV secolo si trova solo in Ammiano Marcellino, nella \"Tabula\" da una parte e nell'XI secolo nel cronista di Reichenau Ermanno il Contratto, si pu\u00f2 concludere che l'originale della \"Tabula\" era conservato nel monastero di Reichenau. Qui c'\u00e8 in un registro del IX secolo una \"Mappa mundi in duobus rotulis\", che corrisponderebbe alla \"Tabula\" con i suoi dodici segmenti originali.\nIl territorio dell'impero romano \u00e8 rappresentato fino al confine nord. Nei territori al di fuori di quelli dell'impero romano, a est del Reno e a nord del Danubio, sono scritte alcuni aree tribali o nomi tribali, quindi Francia per il territorio dei Franchi, seguito da Burcturi per i Bructeri, Suevia per il territorio dei Suebi, Alemannia per il territorio degli Alemanni, \"Armalausi\", Marcomanni per i Marcomanni, e cos\u00ec via. Le uniche catene montuose di tutta la cartina sono quella del Vosgi (\"Silva Vogasus\") e della Foresta Nera (\"Silva Marciana\"), in cui sono rappresentati alberi e cespugli con forme fantasiose.\nSignificato.\nLa carta stradale disegnata del IV secolo \u00e8 l'unica nel suo genere, la quale si \u00e8 conservata come \"Itinerarium pictum\", in contrapposizione alla pi\u00f9 comune carta stradale in forma di libro (\"Itinerarium adnotatum\"). Inoltre, la distanze tra le tappe sono state indicate tra loro anche seguendo le unit\u00e0 di misura locali, come nelle province germaniche in cui vi sono le leghe. Una lega corrisponde a ca. 1500 piedi romani o attorno a 2,22 chilometri. I corsi d'acqua e i laghi rappresentati corrispondono solo raramente nella realt\u00e0 e la stessa cosa vale anche per le catene montuose indicate.\nIl nome e la posizione di alcuni luoghi non sono sempre segnalati correttamente: per esempio la citt\u00e0 di Kempten (Allg\u00e4u)(\"Cambodunum\") sulla strada da Augusta (nota come \"Augusta Vindelic(or)um\") a \"Juvavum\" (= Salisburgo) attraverso Epfach (\"Abodiaco\"), \u2026 \"Bratananium\" (= Gauting), \"Isinisca\" (= Helfendorf), \"Adenum\" (= \"ad Oenum\" = \"Pons Oeni\" = ponte al di sopra del fiume Inn (in latino Aenus o Oenus) = Pfunzen, nel comune di Rosenheim), \"Bedaium\" (= ponte sul lago di Chiem). Il sopracitato Abodiacum (Epfach sul Lech) probabilmente compare nella forma falsata di \"Auodiaco\", ma in compenso compare ancora una volta in un luogo pi\u00f9 verosimile, ovvero nella strada da Augusta che risale il fiume Lech e passa attraverso Innsbruck, Matrei e \"Vipitenum\" (Sterzing) fino a Trento.\nLa carta ha oggi un grande valore storico-culturale, poich\u00e9 su di essa sono segnati numerosi luoghi e riporta gli insediamenti e le vie di quel periodo storico. La carta rappresenta oltre 200.000 chilometri di strade ma anche localit\u00e0, mari, fiumi, foreste e montagne. A causa del suo formato, le distanze e i paesaggi non sono stati riprodotti in maniera realistica, ma ci\u00f2 non era nelle intenzioni dell'autore. La carta va piuttosto considerata come una rappresentazione topologica, una sorta di diagramma come quello di una metropolitana, che permetteva di muoversi facilmente da un punto ad un altro e di conoscere le distanze fra le tappe.\nSono rappresentati pi\u00f9 di 555 citt\u00e0 e villaggi, cos\u00ec come 3500 elementi geografici come fari e importanti santuari, spesso attraverso dei piccoli disegni. Le citt\u00e0 sono state segnate con una vignetta di due case, mentre le metropoli come Roma, Costantinopoli e Antiochia di Siria con delle grandi illustrazioni."}
{"id": "120101", "revid": "78273", "url": "https://it.wikipedia.org/wiki?curid=120101", "title": "James Abram Garfield", "text": ""}
{"id": "120103", "revid": "1714743", "url": "https://it.wikipedia.org/wiki?curid=120103", "title": "Giacomo di Braganza", "text": "Biografia.\nSecondogenito di Ferdinando II di Bragan\u00e7a, e della sua seconda moglie, Isabella di Viseu, sorella di Manuele I del Portogallo. \nDa bambino fu testimone dell'arresto e dell'esecuzione di suo padre e di suo zio, Diego, duca di Viseu e di Beja. Furono entrambi giustiziati per tradimento quando il re Giovanni II scopr\u00ec un complotto tra la nobilt\u00e0 contro la corona. Dopo la morte del padre, la famiglia di Giacomo fu esiliata in Castiglia, dove trascorse l'infanzia, e le loro propriet\u00e0 e vaste ricchezze furono confiscate dalla Corona portoghese. \nDopo la morte del re Giovanni II nel 1495, il trono pass\u00f2 a suo cugino, il re Manuele I del Portogallo. Nel 1498, il re, essendo stato un potente nobile prima della sua ascesa al trono, perdon\u00f2 la casa di Braganza e li accolse di nuovo in Portogallo. Restitu\u00ec tutti i loro possedimenti, ma chiese la lealt\u00e0 devota dal duca Giacomo. Cercando di dimostrare il potere della casata dopo che gli fu restituita la sua ricchezza, Giacomo rifiut\u00f2 di vivere al Castello di Vila Vi\u00e7osa (a causa della sua associazione con il tradimento e l'omicidio del padre) e fece costruito il Palazzo Ducale di Vila Vi\u00e7osa come residenza ufficiale. \nPi\u00f9 tardi, nel 1498, il re Manuele I doveva fare un viaggio diplomatico in Castiglia. Questo accadde poco dopo che il Portogallo era stato testimone di una crisi di successione, e il re, che non aveva eredi, fece in modo che il Parlamento (la Cortes) nominasse Giacomo, figlio di sua sorella Isabella di Viseu, come erede presuntivo al trono del Portogallo.\nMatrimoni.\nPrimo Matrimonio.\nNel 1500, spos\u00f2 Leonor P\u00e9rez de Guzm\u00e1n y P\u00e9rez de Guzm\u00e1n (1486-1516), figlia di Juan Alfonso P\u00e9rez de Guzm\u00e1n, III duca di Medina Sidonia. Ebbero due figli:\nA causa di continue gelosie e per squilibri mentali che aveva gi\u00e0 dall'infanzia assassin\u00f2 la duchessa di sua mano. Il re decise che suo nipote Giacomo, per sfuggire al carcere per questo crimine, avrebbe dovuto preparare e finanziare completamente una flotta per conquistare la citt\u00e0 di Azamor, sulla costa atlantica marocchina. La citt\u00e0 fu facilmente conquistata dalle forze del Duca e torn\u00f2 in Portogallo perdonato e acclamato come un eroe.\nSecondo Matrimonio.\nNel 1520 spos\u00f2 Giovanna di Mendon\u00e7a (?-1580), figlia di Diego di Mendon\u00e7a, Alto Alcaide di Mour\u00e3o. Ebbero otto figli:"}
{"id": "120108", "revid": "118470234", "url": "https://it.wikipedia.org/wiki?curid=120108", "title": "Renhuai", "text": "Renhuai \u00e8 una citt\u00e0 della provincia cinese di Guizhou con circa 100.000 abitanti.\nSi trova in un'area montuosa della provincia e fa parte della citt\u00e0-prefettura di Zunyi.\nNel suo territorio vi \u00e8 il villaggio Maotai, dove si produce del famoso liquore omonimo."}
{"id": "120109", "revid": "111433", "url": "https://it.wikipedia.org/wiki?curid=120109", "title": "Ira Herbert Abbott", "text": "Biografia.\nDopo la laurea al Massachusetts Institute of Technology, nel 1929, Abbott cominci\u00f2 a lavorare come ricercatore nel campo dell'aerodinamica al Langley Aeronautical Laboratory, giungendo a diventarne il capo del settore ricerche nel 1945.\nNel 1948 pass\u00f2 alla NACA come assistente del direttore delle ricerche aerodinamiche; nel 1959 divenne direttore dei programmi di ricerca alla NASA, dove rimase fino al 1962.\nFu supervisore dei pi\u00f9 importanti programmi aeronautici e spaziali di quel periodo.\nCampi di ricerca.\nFu autore di numerose pubblicazioni e studi nel campo dell'aerodinamica. In particolare, il suo nome \u00e8 oggi famoso tra gli ingegneri e gli studenti di fluidodinamica di tutto il mondo per il suo libro \"Theory of Wing Section\", scritto nel 1959 insieme a Albert E. Von Doenhoff, in cui vengono riassunti gran parte dei dati analitici e sperimentali riguardanti i profili alari NACA, rappresentando oggi una delle \"pietre miliari\" della storia dell'aerodinamica.\nRiconoscimenti.\nIn omaggio ai suoi \"outstanding contributions\" nella definizione dei profili aerodinamici e per la sua supervisione nella ricerca, il 13 agosto 2015 \u00e8 stato incluso nel primo gruppo della \"Hall of fame\" della NACA/NASA."}
{"id": "120110", "revid": "1982", "url": "https://it.wikipedia.org/wiki?curid=120110", "title": "Ira H. Abbott", "text": ""}
{"id": "120111", "revid": "1714743", "url": "https://it.wikipedia.org/wiki?curid=120111", "title": "Teodosio I di Braganza", "text": "Biografia.\nPrimogenito del duca Giacomo di Braganza e della sua prima moglie, Leonor de Guzm\u00e1n (nota in portoghese come Leonor de Gusm\u00e3o), successe al padre nella titolarit\u00e0 del ducato dopo la morte di questi, avvenuta nel 1532. Teodosio ebbe come precettore l'umanista ed erudito Diego Sigeo, considerato una delle personalit\u00e0 pi\u00f9 significative della cultura lusitana del suo tempo. \nTeodosio fu un uomo colto, tipico del Rinascimento, amante della pittura e della scultura, in contatto con le altre corti europee. A tal proposito inviava agenti presso vari Paesi europei affinch\u00e9 gli riferissero periodicamente notizie ed eventi di rilievo, che egli raccoglieva e redigeva in diari, noti come \"Os livros das muitas cousas\". Teodosio era inoltre interessato allo studio delle antichit\u00e0 romane nella penisola iberica: egli stesso promosse la redazione di un \"Corpus\", trattato sull'epigrafia romana. Teodosio allest\u00ec inoltre, all'interno della propria biblioteca, nel Palazzo Ducale di Vila Vi\u00e7osa, una tra le prime collezioni antiquarie del Portogallo (contemporanea a quella allestita da Andr\u00e9 de Resende ad Evora). \nTeodosio venne incaricato di scortare l'infanta Maria Emanuela del Portogallo in Spagna in occasione delle sue nozze con il principe Filippo. Venne inoltre scelto dalla regina reggente Caterina d'Asburgo quale comandante di una spedizione militare di soccorso alla citt\u00e0 fortificata di Mazagan (\"Mazag\u00e3o\" in portoghese; nota anche come \"El Jadida\") sulla costa del Marocco; la spedizione venne tuttavia abbandonata.\nMatrimoni.\nPrimo matrimonio.\nSpos\u00f2, il 25 giugno 1542, Isabel de Lencastre (ca. 1513-24 agosto 1558), figlia di Dinis de Portugal (fratello minore del padre di Teodosio) e di Beatriz de Castro, III contessa di Lemos (unica figlia ed erede di Rodrigo Osorio). Ebbero un figlio:\nSecondo matrimonio.\nSpos\u00f2, il 4 settembre 1559, Beatriz de Lencastre (1542-20 febbraio 1623), figlia di Lu\u00eds de Lencastre e di Madalena de Granada. Ebbero due figli:\nEbbe un figlio illegittimo da una dama di corte:"}
{"id": "120112", "revid": "891051", "url": "https://it.wikipedia.org/wiki?curid=120112", "title": "La Rioja", "text": ""}
{"id": "120113", "revid": "1982", "url": "https://it.wikipedia.org/wiki?curid=120113", "title": "Ira Abbott", "text": ""}
{"id": "120115", "revid": "125952804", "url": "https://it.wikipedia.org/wiki?curid=120115", "title": "Tutto il calcio minuto per minuto", "text": "Tutto il calcio minuto per minuto \u00e8 una popolare trasmissione radiofonica di Rai Radio 1 dedicata alle radiocronache in diretta del campionato italiano di calcio, ideata nel 1959 da Guglielmo Moretti (all'epoca capo della redazione sportiva Rai), Roberto Bortoluzzi (che ne diviene il conduttore), e Sergio Zavoli (all'epoca capo della Redazione radiocronache).\nNegli anni settanta ed ottanta, non essendovi ancora presente una concorrenza televisiva, la trasmissione tocc\u00f2 punte di 25 milioni di radioascoltatori.\nStoria.\nIl programma nacque durante la stagione 1959-60, da un'idea di Guglielmo Moretti, che prese spunto da una trasmissione radiofonica francese (\"Sports et Musique\"), nella quale cronisti-inviati commentavano in diretta dai campi di gioco le partite del campionato nazionale di rugby a 15. Le trasmissioni iniziarono in via sperimentale nel 1959, mentre il debutto ufficiale avvenne alle 15,15 di domenica 10 gennaio 1960. La trasmissione nacque in realt\u00e0 come sperimentazione per la trasmissione multipla a microfono aperto di diversi eventi in contemporanea, in preparazione dei Giochi della XVII Olimpiade di Roma del 1960, evento globale trasmesso televisivamente e radiofonicamente dalla Rai.\nPer i primi anni il programma propose solo le radiocronache dei secondi tempi: si temeva infatti un calo del pubblico sugli stadi e per questo non si realizzarono radiocronache dai campi per i primi 45 minuti. Nel 1977 la Rai acconsent\u00ec a versare una quota annuale alla Federcalcio; in cambio le fu concesso di trasmettere anche le radiocronache dei primi tempi. Queste venivano mandate in onda su Radio 2 nel corso della prima parte di \"Domenica sport\", condotta dagli studi di via Asiago di Roma da Mario Giobbe e successivamente da Paolo Carbone; per i secondi tempi la linea passava a Milano, da dove Roberto Bortoluzzi (e, dopo il suo pensionamento, prima Massimo De Luca e poi Alfredo Provenzali) conduceva \"Tutto il calcio\". Alla fine del primo decennio del XXI secolo lo studio centrale di \"Tutto il calcio minuto per minuto\" fu spostato negli studi Rai di Saxa rubra a Roma, con la conduzione affidata ancora a Provenzali e, in seguito, a Filippo Corsini, ancora attualmente conduttore della trasmissione.\nFino alla stagione 1968-69 il programma non andava in onda nelle ultime quattro giornate del campionato di Serie A; dalla stagione 1969-70 la Lega Calcio autorizz\u00f2 la Rai ad andare in onda per tutte le giornate del massimo campionato. A partire dalla stagione 1977-78 fu introdotta la copertura dell'intera partita: il primo tempo, insieme alle interviste del dopo gara, andava in onda nella trasmissione di Radio2 \"Domenica Sport\" condotto da Mario Giobbe, mentre il secondo tempo continuava ad essere seguito dal programma principale. Inoltre, sempre a partire da quella stagione, dopo la chiusura del campionato di serie A la trasmissione continu\u00f2 a seguire le ultime giornate del campionato di serie B, condotto sempre da Mario Giobbe. Dalla stagione 1981-82 il programma inizi\u00f2 ad andare in onda anche sulla modulazione di frequenza in stereofonia, su RaiStereoDue e RaiStereoUno, oltre che sulle onde medie. Nel 1990, su proposta dello stesso Mario Giobbe, la radiocronaca dei primi tempi fu unificata con quella dei secondi tempi in un'unica trasmissione che and\u00f2 in onda per due anni a reti unificate su Radiouno, Radiodue e Isoradio. Dopo tale esperienza fu mandata in onda solo su Radio1, cio\u00e8 l'emittente che trasmette il programma sin dal 1960. Dalla stagione 2000-01 il programma \u00e8 trasmesso dagli studi del Centro Rai di Saxa Rubra, a Roma.\nLa struttura di base, rimasta inalterata nel corso dei decenni, previde collegamenti a turno dagli stadi con segnalazioni immediate per eventi di particolare rilievo (reti segnate, rigori, espulsioni e altro) da ogni campo. Le partite collegate al debutto non furono tre (Milano, Bologna e Alessandria) come si \u00e8 spesso detto e scritto, ma cinque: Milan-Juventus (il campo principale) con Nicol\u00f2 Carosio, Bologna-Napoli con Piero Pasini, Fiorentina-Sampdoria con Amerigo Gomez, Roma-Vicenza con Enrico Ameri e Genoa-Spal con Nico Sapio. Lo studio centrale del programma si trovava originariamente nella sede Rai di Milano, in corso Sempione 27; la conduzione fu affidata a Roberto Bortoluzzi, che rimase in carica per ben ventisette anni (dal 10 gennaio 1960 al 21 giugno 1987) fino al suo pensionamento. I radiocronisti furono esclusivamente di sesso maschile fino al 1988, quando debutt\u00f2 Nicoletta Grifoni. Dopo Roberto Bortoluzzi il programma fu condotto dapprima da Massimo De Luca (dalla stagione 1987-88 fino al suo passaggio a Mediaset nel 1992), quindi da Alfredo Provenzali e infine da Filippo Corsini (inizialmente solo per le partite di Serie B, dopo che esse furono spostate al sabato nella stagione 2005-06, rendendo necessaria una trasmissione ad hoc). Alla morte di Provenzali (2012), Corsini assunse anche la conduzione per la Serie A, a partire dalla stagione 2012-2013. Talvolta alcune puntate riguardanti la Serie B del sabato e l'anticipo delle 15 della Serie A sono state condotte da Massimiliano Graziani, che a partire dalla stagione 2021-2022 le conduce stabilmente.\nUndici le voci della trasmissione che, nel corso degli anni, hanno avuto la possibilit\u00e0 di annunciare in diretta uno scudetto: sono quelle di Enrico Ameri, Sandro Ciotti, Beppe Viola, Everardo Dalla Noce, Carlo Nesti, Riccardo Cucchi, Bruno Gentili, Livio Forma, Francesco Repice, Emanuele Dotto e Giovanni Scaramuzzino.\nNegli anni precedenti alla frantumazione del turno di campionato con anticipi e posticipi e alla concorrenza delle dirette televisive, il successo della trasmissione era tale che durante le passeggiate domenicali era spesso possibile ascoltare ininterrottamente il programma semplicemente passeggiando, venendo questo diffuso dalle radio portatili che gran parte degli uomini aveva con s\u00e9, spesso appoggiate all'orecchio, mentre passeggiava con la propria famiglia.\nIl 15 settembre 2007 la trasmissione \u00e8 trasmessa da Saint Vincent per ricevere in serata la \"Grolla d'oro\", come migliore trasmissione sportiva radiofonica dell'anno. Il premio \u00e8 stato ritirato dai due conduttori, Alfredo Provenzali e Filippo Corsini che ha condotto anche l'edizione di quel giorno, dedicata al campionato di Serie B (seguita in caso di riposo della Serie A). Anche senza le categorie sportive A e B, il programma \u00e8 sempre in onda durante la stagione calcistica, se si escludono i periodi di riposo estivo e invernale e per lo sciopero dei giornalisti: addirittura, il 18 novembre 2007, a causa dello stop delle serie B e C deciso dalla Lega Calcio dopo la tragica morte di Gabriele Sandri e del riposo della Serie A per il doppio impegno della Nazionale, vennero proposte nove partite (una per girone) di Serie D. La stessa cosa avvenne il 6 gennaio 2008, essendo fermi i campionati di A, B e C per la sosta natalizia di due settimane, quando vi sono stati in collegamento i campi di Cecina, Como, Barletta, Vasto e Isola del Liri. La trasmissione and\u00f2 in onda anche domenica 4 febbraio 2007, a campionato sospeso a causa degli incidenti che, dopo la partita Catania-Palermo, portarono il 2 febbraio alla morte dell'ispettore capo di polizia Filippo Raciti. Durante la trasmissione personaggi illustri dello sport furono intervistati per sensibilizzare i tifosi ad un comportamento pi\u00f9 sportivo negli stadi.\nA partire dalle Olimpiadi di Pechino 2008 a dare nuovo impulso alla diffusione delle radiocronache, altrimenti oramai oscurate dall'esplosione dei nuovi media, \u00e8 arrivata la pubblicazione sui maggiori siti di condivisione video (come ad esempio YouTube) di tutte le sintesi delle cronache in diretta andate in onda su Radio 1; le sintesi sono on-line spesso anche dopo pochi minuti dalla conclusione della diretta. A curare l'opera di registrazione, montaggio e conversione delle radiocronache sui new media \u00e8 Marco D'Alessandro. Sabato 10 ottobre 2009, complice la sosta della A per le Nazionali e lo spostamento della B alla domenica, per la prima volta la redazione radiocronache della Rai si occup\u00f2 del racconto in diretta di una gara del Campionato di calcio femminile, Lazio - Chiasiellis; il radiocronista fu Antonio Monaco.\nIl 10 gennaio 2010 la trasmissione festeggi\u00f2 il suo mezzo secolo di calcio alla radio: nella puntata speciale di quel giorno, dopo le rievocazioni e le emozioni andate in onda nei giorni precedenti, il cinquantesimo compleanno venne onorato con una scaletta d'eccezione con quattro voci storiche, quali Claudio Ferretti, Enzo Foglianese, Ezio Luzzi e Nicoletta Grifoni, che tornano al microfono. Ecco la serie degli interventi della storica puntata del 10 gennaio: In conduzione da Saxa Rubra Alfredo Provenzali con Filippo Corsini; ai microfoni, da Firenze per Fiorentina-Bari Riccardo Cucchi e Claudio Ferretti, da Napoli per Napoli-Sampdoria Carlo Verna e Enzo Foglianese, da Genova per Genoa-Catania Emanuele Dotto e Ezio Luzzi, da Livorno per Livorno-Parma Giuseppe Bisantis e Nicoletta Grifoni, da Bologna per Bologna-Cagliari Tonino Raffa, da Udine per Udinese-Lazio Livio Forma e da Palermo per Palermo-Atalanta Roberto Gueli. Quella puntata \u00e8 anche andata in onda eccezionalmente in contemporanea sul canale tv RaiNews24: in questa occasione i colleghi Roberto Gueli e Tonino Raffa, hanno omaggiato due scomparsi inviati, Nicol\u00f2 Carosio e Piero Pasini. Prima della puntata numerosi gli interventi di personaggi del mondo del calcio e dello sport, nonch\u00e9 degli stessi ascoltatori, per celebrare l'anniversario e fare gli auguri a Tutto il calcio minuto per minuto. Domenica 18 aprile 2010, la trasmissione \u00e8 andata eccezionalmente in onda dagli studi RAI di Genova a causa del caos dei voli che ha impedito al conduttore di raggiungere Saxa Rubra e a numerosi inviati i campi.\nDomenica 15 maggio 2011 la trasmissione \u00e8 andata in onda eccezionalmente dagli studi Rai di via Verdi a Torino per permettere al conduttore Alfredo Provenzali di essere presente alla Fiera del Libro di Torino in occasione della giornata dedicata da questa manifestazione alla letteratura sportiva, con un occhio di riguardo al libro celebrativo dei 50 anni di Tutto il calcio minuto per minuto, \"Clamoroso al Cibali\". Domenica Sport ha effettuato in quello stesso pomeriggio collegamenti con la Fiera del Libro, con lo stesso Provenzali assieme al collega Carlo Albertazzi. Il 10 gennaio 2020 la trasmissione celebra il suo sessantesimo compleanno con uno speciale dal vivo condotto da Savino Zaba e Filippo Corsini e in onda su Rai Radio 1 e su RaiPlay.\nLa sigla.\nDalla sua fondazione e fino alla riforma della Rai del 1975 (entrata in vigore nel marzo 1976) Tutto il calcio minuto per minuto non ebbe una sigla musicale: il programma era introdotto dagli annunciatori della sede Rai di Milano, che presentavano lo sponsor Stock 84 (un brandy prodotto da una nota marca di liquori di Trieste) e quindi annunciavano titolo della trasmissione e conduttore; al termine, gli stessi annunciatori annunciavano la conclusione della trasmissione, ne ricordavano il conduttore ed i radiocronisti che vi avevano preso parte e, infine, lo sponsor utilizzano l'espressione divenuta in breve tempo famosa \"La squadra del vostro cuore ha vinto? Brindate con... ; non ha vinto? Consolatevi con...\". Dal 24 ottobre 1976 fino al 12 giugno 1983, venne utilizzato un frammento di \"Caravan\" nella versione di Eumir Deodato, per poi passare, dall\u201911 settembre 1983 al 21 giugno 1987, al brano \"A Taste of Honey\" di Herb Albert &amp; the Tijuana Brass. Dal 13 settembre 1987 al 26 maggio 1997, dopo il passaggio della conduzione da Roberto Bortoluzzi a Massimo De Luca, il brano fu sostituito con un motivo composto appositamente da Mauro Lusini. Dopo l'addio alla conduzione di De Luca e il passaggio del testimone nelle mani di Provenzali \u00e8 stata riutilizzata la sigla \"A Taste of Honey,\" che ancora oggi introduce il programma.\nEdizioni e puntate.\nSono qui elencate nel dettaglio tutte le edizioni andate in onda del programma, con la stagione a cui si fa riferimento, il numero di puntate, il periodo di trasmissione, e il numero di trasmissioni complessive andate in onda fino a quel momento.\nDelle prime nove edizioni della trasmissione non esistono documentazioni registrate nelle Teche Rai. A partire dall'edizione seguente il programma forn\u00ec la copertura totale del campionato di serie A.\nA partire dall'edizione seguente il programma inizi\u00f2 a seguire la serie B, sia nelle giornate di sosta della serie A (a partire dal 13 novembre 1977), sia nelle ultime giornate del torneo cadetto.\nUltima edizione curata da Guglielmo Moretti e condotta da Roberto Bortoluzzi. A partire dall'edizione seguente, la cura della trasmissione \u00e8 affidata a Mario Giobbe e alla conduzione subentra Massimo De Luca, con nuova sigla e formula leggermente ritoccata: i campi di serie A (e serie B nelle trasmissioni a loro dedicate) in precedenza non collegati e dai quali si fornivano notizie da studio adesso prevedono un collegamento e intervengono soltanto nel caso di marcature, rigori o espulsioni.\nEdizione durante la quale va in onda la puntata n. 1000 della trasmissione, trasmessa il 6 maggio del 1990. \u00c8 inoltre l'ultima nella quale vengono trasmessi soltanto i secondi tempi delle partite: dall'edizione successiva venne inglobata anche la cronaca dei primi tempi, che dal 1977-1978 andava in onda nel programma \"Domenica Sport\" sul secondo canale radiofonico.\nUltima edizione condotta da Massimo De Luca. A partire dalla seguente la cura \u00e8 affidata a Marco Martegani e alla conduzione subentra Alfredo Provenzali.\nUltima edizione andata in onda dal Centro di produzione Rai di Milano nella sede di Corso Sempione 27. A partire da quella successiva il programma viene trasmesso dal Centro Rai di Saxa Rubra a Roma.\nA partire dall'edizione successiva, con lo spostamento della serie B al sabato, la trasmissione va in onda due volte la settimana. La puntata del sabato \u00e8 condotta da Filippo Corsini mentre quella domenicale da Alfredo Provenzali.\nEdizione durante la quale vanno in onda, oltre alla trasmissione celebrativa del 10 gennaio 2010, anche la puntata n. 2000 del programma.\nUltima edizione con Alfredo Provenzali, che conduce l'ultima sua puntata il 2 maggio 2012. A partire dall'edizione successiva, Filippo Corsini conduce sia la trasmissione del sabato che quella domenicale, coadiuvato saltuariamente da Massimiliano Graziani nelle trasmissioni dedicate alla serie B."}
{"id": "120116", "revid": "1534511", "url": "https://it.wikipedia.org/wiki?curid=120116", "title": "Dwight D. Eisenhower", "text": "Ufficiale preparato, dopo una brillante carriera nello stato maggiore dell'Esercito degli Stati Uniti venne inviato nel 1942 in Gran Bretagna a capo delle truppe statunitensi destinate a partecipare alla seconda guerra mondiale.\nComandante in capo delle forze Alleate prima nel teatro del Mediterraneo nel 1942-1943 e quindi dal 1944 in Europa, dimostr\u00f2 capacit\u00e0 militari e politico-diplomatiche, svolgendo un ruolo fondamentale di direzione e coordinamento degli eserciti alleati impegnati contro il Terzo Reich. Fu promosso il 20 dicembre 1944 a General of the Army e nel 1948 a General of the Armies (il grado pi\u00f9 alto delle forze armate americane); fu il terzo dopo John Pershing e George Washington a ricevere tale grado. Dopo la guerra, dopo essere stato il primo comandante in capo della NATO, intraprese la carriera politica e fu, dal 1953 al 1961, il 34\u00ba presidente degli Stati Uniti d'America.\nBiografia.\nGiovent\u00f9.\nEisenhower nacque a Denison, nel Texas, terzo di sette figli, da David Jacob ed Ida Elizabeth Stover, unico loro figlio nato in Texas. Il suo nome era Dwight David, ma subito incominciarono a chiamarlo con il diminutivo di \"Ike\". La famiglia era originaria di Forbach, in Lorena, ma viveva in America fin dal XVIII secolo (e qui il cognome Eisenhauer era stato anglicizzato nella forma Eisenhower). La famiglia fece ritorno ad Abilene, Kansas, nel 1892. Eisenhower si diplom\u00f2 alle scuole superiori di Abilene nel 1909 e lavor\u00f2 dal 1909 al 1911 alla \"Belle Springs Creamery\", un'industria casearia.\nEisenhower si spos\u00f2 con Mamie Geneva Doud (1896-1979), a Denver, Colorado, il 1\u00ba luglio 1916. Ebbero due figli, Doud Dwight Eisenhower (1917-1921), la cui tragica morte nell'infanzia colp\u00ec la coppia per sempre, e John Sheldon David Doud Eisenhower (1922-2013). John Sheldon prest\u00f2 servizio nell'esercito degli Stati Uniti e quindi lavor\u00f2 come ambasciatore degli Stati Uniti in Belgio. Il figlio di John Sheldon e Barbara Thompson, David Eisenhower, da cui Camp David prende il nome, spos\u00f2 nel 1968 Julie, figlia di Richard Nixon, che era stato vicepresidente del nonno, ed ebbe tre figli: Jennie Elizabeth Eisenhower (1978), Alex Richard Eisenhower (1980), e Melanie Catherine Eisenhower (1984).\nAlla fine della seconda guerra mondiale Eisenhower avrebbe voluto chiedere il divorzio e sposare la sua autista e segretaria, l'ausiliaria di origine britannica Kay Summersby (Mechanised Transport Corps e poi Women's Army Corps), con cui aveva una relazione dal 1942, ma Truman glielo viet\u00f2, e alla fine Ike rest\u00f2 con la moglie.\nLa famiglia di Eisenhower faceva originariamente parte della \"Chiesa dei Fratelli in Cristo\", una chiesa evangelica mennonita. Tuttavia, quando lui ebbe cinque anni, i suoi genitori divennero seguaci degli \"Studenti biblici\", i cui membri successivamente presero il nome di Testimoni di Geova. La casa Eisenhower serv\u00ec come luogo d'incontro del gruppo religioso dal 1896 al 1915, quando il padre abbandon\u00f2 l'organizzazione religiosa. I testimoni di Geova tuttavia celebrarono il funerale del padre di Ike quando mor\u00ec nel 1942.\nLa madre di Ike continu\u00f2 a essere attiva testimone di Geova fino alla propria morte (avvenuta nel 1946), mentre Ike e i suoi fratelli smisero di frequentare regolarmente dopo il 1915. Ike godette un rapporto stretto con sua madre, durante il corso della loro vita e per il giuramento del suo secondo mandato presidenziale us\u00f2 persino una Bibbia stampata della Societ\u00e0 Torre di Guardia (l'associazione dei testimoni di Geova): l'American Standard Version, pubblicata nel 1901 e adottata dai Testimoni per il frequente uso del nome \"Jehovah\" nell'Antico Testamento.\nDurante gli anni successivi, Eisenhower fu battezzato, cresimato e divenne praticante nella chiesa presbiteriana durante una cerimonia il 1\u00ba febbraio 1953, poche settimane dopo il suo primo mandato come presidente. Durante i suoi anni di pensione, fu membro della Gettysburg Presbyterian Church (chiesa presbiteriana) di Gettysburg, in Pennsylvania.\nCarriera militare.\nAl contrario di quello che si potrebbe pensare, Eisenhower non ebbe inizialmente una carriera militare particolarmente brillante. Aveva studiato all'Accademia di West Point, e uscito dalla stessa con buoni voti, ebbe il compito di addestrare le reclute alla vigilia dell'entrata in guerra degli Stati Uniti d'America nel 1917; quindi non partecip\u00f2 direttamente alla campagna dell'American Expeditionary Forces sul Fronte occidentale del 1917-1918.\nLa seconda guerra mondiale.\nNel marzo del 1941 era diventato colonnello, e nel corso di importanti esercitazioni campali in Louisiana ebbe modo di mostrare notevoli capacit\u00e0 tattiche, e fu nominato brigadier generale. Nel 1942, il generale George Marshall, capo di Stato Maggiore Generale dell'esercito, lo design\u00f2 come Comandante in capo delle forze americane in Europa. Eisenhower guid\u00f2 quindi l'Operazione Torch. Nel gennaio 1943 partecip\u00f2 alla conferenza di Casablanca, incontro fra Winston Churchill, Franklin Delano Roosevelt e Charles de Gaulle e assunse il comando supremo delle forze alleate nel Mediterraneo. Dopo la vittoria in Tunisia, Eisenhower continu\u00f2 a svolgere un importante ruolo politico-militare nel teatro mediterraneo guidando i successivi sbarchi in Sicilia e nell'Italia peninsulare (sbarco a Salerno). Fu il generale Eisenhower che firm\u00f2 per le Potenze Alleate l'armistizio di Cassibile che sanciva l'uscita dell'Italia dalla guerra. In seguito firm\u00f2 a Malta il successivo armistizio lungo che precisava le condizioni di resa.\nAl comando di \"Overlord\".\nNel dicembre del 1943, il presidente Roosevelt gli assegn\u00f2, dopo lunghe e complesse discussioni tra i dirigenti politico-militari anglo-sassoni, il comando dello sbarco in Normandia, nome in codice \"operazione Overlord\", che ebbe inizio il 6 giugno 1944 (giorno universalmente noto come \"D-Day\"), e che fu una delle pi\u00f9 grandi operazioni militari della storia. Eisenhower mostr\u00f2 fiducia ed ottimismo durante il suo periodo di comando in Europa, ma in realt\u00e0 egli non era privo di preoccupazioni e timori alla vigilia dello sbarco; il generale aveva gi\u00e0 predisposto prudentemente un comunicato che egli era pronto a diramare in caso di fallimento, in cui era scritto che \"i nostri sbarchi non sono riusciti ad assicurare un sufficiente punto di appoggio e ho ritirato le truppe\".\nDotato di una affascinante e simpatica personalit\u00e0, in grado di imporsi naturalmente sui suoi sottoposti, di buon senso, di lucidit\u00e0 e imparzialit\u00e0 di giudizio; non privo di capacit\u00e0 di analisi strategica, a dispetto delle aspre critiche che gli rivolsero a pi\u00f9 riprese alcuni generali britannici (soprattutto Brooke e Montgomery), Eisenhower seppe guidare vittoriosamente le armate alleate fino nel cuore della Germania nazista, congiungendosi con l'Armata Rossa in avanzata da est.\nI due momenti pi\u00f9 importanti del suo periodo di comando supremo allo SHAEF furono senza dubbio: la decisione di effettuare lo sbarco il 6 giugno 1944, nonostante l'imprevedibilit\u00e0 del clima sulla Manica, e la calma e l'ottimismo con cui reag\u00ec alle prime notizie di disastro durante l'Offensiva tedesca delle Ardenne (nel corso della riunione con i generali americani a Verdun del 18 dicembre 1944). In queste circostanze il generale statunitense diede mostra delle sue qualit\u00e0 di capo e della sua notevole capacit\u00e0 di valutazione strategica e operativa.\nSi temette per la sua vita durante la controffensiva tedesca delle Ardenne, durante l'operazione denominata \"Operazione Greif\" che sembrava dovesse attentare alla vita del generale da parte di un Kommando tedesco comandato da Otto Skorzeny.\nIl 20 dicembre 1944 venne nominato General of the Army.\nRiguardo all'uso delle bombe atomiche sul Giappone Eisenhower scrisse nelle sue memorie \"The White House Years\":\n\u00abNel 1945 il Segretario alla Guerra Stimson, visitando il mio quartier generale in Germania, mi inform\u00f2 che il nostro governo stava preparandosi a sganciare una bomba atomica sul Giappone. Io fui uno di quelli che sentirono che c'erano diverse ragioni cogenti per mettere in discussione la saggezza di un tale atto. Durante la sua esposizione dei fatti rilevanti, fui conscio di un sentimento di depressione e cos\u00ec gli espressi i miei tristi dubbi, prima sulla base della mia convinzione che il Giappone era gi\u00e0 sconfitto e che sganciare la bomba non era necessario, e in secondo luogo perch\u00e9 pensavo che il nostro paese dovesse evitare di sconvolgere l'opinione pubblica mondiale con l'uso di un'arma il cui impiego era, pensavo, non pi\u00f9 obbligatorio come misura per salvare vite americane. \u00bb\nPresidenza.\nPer la sua competenza strategica gli furono tributati grandi onori. Nel periodo 1951-52 fu il Comandante supremo della NATO (Supreme Headquarters Allied Powers Europe), e in seguito il partito repubblicano statunitense lo scelse come candidato per le elezioni politiche alla presidenza degli Stati Uniti del 1952. Batt\u00e9 alle elezioni il candidato democratico Adlai Stevenson, con una campagna elettorale curata dal pubblicitario Rosser Reeves.\nDa presidente si dimostr\u00f2 equilibrato sia in politica interna che in politica estera: per quanto riguarda la prima, a differenza di quanto sperato da molti conservatori, non smantell\u00f2 il New Deal ma, anzi, promosse alcune riforme in politica sanitaria. In politica estera, se durante la campagna elettorale aveva accusato l'amministrazione di Harry Truman di una lotta inefficace nei confronti del comunismo (al contenimento egli opponeva il \"rollback\", cio\u00e8 un ruolo attivo nel ridurre l'influenza dell'Unione Sovietica), nei fatti continu\u00f2 la politica del predecessore; nel 1953 concluse la pace con la Corea del Nord. La sua amministrazione ha organizzato i colpi di stato in Iran e Guatemala rispettivamente nel 1953 e nel 1954. Nel 1954 Eisenhower crea anche un Fondo di Emergenza per gli Affari Internazionali per sostenere l'uso dell'America della diplomazia culturale in tutta Europa durante la guerra fredda. Durante la crisi di Suez del 1956 ha condannato l'invasione dell'Egitto da parte delle truppe israeliane, britanniche e francesi e le ha costrette a ritirarsi.\nPosizione sugli armamenti e discorso d'addio alla nazione.\nEisenhower, alla fine degli anni 1940 fu un convinto sostenitore della corsa agli armamenti. Egli tuttavia espose il problema del cosiddetto complesso militare-industriale, ovvero dal pericolo rappresentato dagli interessi commerciali dell'industria bellica, che per sopravvivere aveva sempre bisogno di qualche guerra. Nel suo discorso \"Chance for Peace\" (16 aprile 1953) disse:\nAlla fine del suo mandato, il 17 gennaio 1961, nel discorso d'addio (Farewell Address) alla Nazione, Eisenhower ripet\u00e9 tale monito:\nInfluenza culturale.\nEisenhower venne associato al mondo della moda in due occasioni: la pi\u00f9 importante quando venne lanciata la giacca \"stile Eisenhower\" negli anni sessanta: gli stilisti di allora si ispirarono al giubbotto militare a doppiopetto basso che egli era solito usare, di l\u00ec poi venne di gran moda il doppiopetto maschile e femminile, anche se solo il primo \u00e8 poi durato. Sua moglie era invece una frequente visitatrice di una delle migliori sartorie di Firenze, in piazza della Repubblica.\nFu anche abile giocatore di golf.\nEisenhower mor\u00ec nel 1969 e venne sepolto presso il Library and Museum di Abilene, Kansas."}
{"id": "120120", "revid": "15756", "url": "https://it.wikipedia.org/wiki?curid=120120", "title": "Giovanni I di Braganza", "text": "Biografia.\nEra il figlio di Teodosio I di Braganza, e della sua prima moglie, Isabella di Lencastre.\nMatrimonio.\nNel 1563 spos\u00f2 la cugina l'infanta Caterina di Guimar\u00e3es, figlia del principe Edoardo, duca di Guimar\u00e3es e di Isabella di Braganza (zia di Giovanni). Ebbero dieci figli:\nCrisi di successione al trono portoghese.\nDopo la disastrosa Battaglia di Alcacer Quibir, in cui il re Sebastiano I del Portogallo mor\u00ec senza eredi e gli successe l'anziano cardinale Enrico. Poich\u00e9 Enrico era vecchio e non gli era permesso avere figli legittimi, una crisi dinastica si era verificata ancora prima della morte del cardinale. Il duca di Braganza sostenne il diritto al trono di sua moglie (era una nipote del re Manuele I). Filippo II di Spagna (un altro nipote di Manuele I), cerc\u00f2 di corromperlo per fargli abbandonare le pretese della moglie, offrendogli il Vice-regno del Brasile, la carica di Gran Maestro dell'Ordine di Cristo, una licenza di inviare ogni anno una nave personale in India e il matrimonio del figlio maggiore Teodosio con una delle sue figlie ( Isabella Clara Eugenia o Caterina Michela). Il duca di Braganza, influenzato dalla moglie, rifiut\u00f2 la proposta.\nQuando il Cardinale-Re mor\u00ec, la duchessa Caterina divent\u00f2 una delle pretendenti al trono del Portogallo fino a quando Filippo II di Spagna si oppose con forza e dopo essersi fatto incoronare Re del Portogallo risarc\u00ec i duchi di Braganza con una donazione in denaro.\nMor\u00ec a Vila Vi\u00e7osa nel 1583."}
{"id": "120121", "revid": "767487", "url": "https://it.wikipedia.org/wiki?curid=120121", "title": "1,039/Smoothed Out Slappy Hours", "text": "1,039/Smoothed Out Slappy Hours \u00e8 una compilation della punk rock band statunitense Green Day, pubblicata nel 1991 dalla Lookout! Records.\nDescrizione.\n\"1,039/Smoothed Out Slappy Hours\" raccoglie i pezzi del primo album \"39/Smooth\", ed i pezzi dei due EP \"1,000 Hours\" e \"Slappy\", pi\u00f9 l'inedita \"I Want to Be Alone\", presente nella compilation \"\".\nPubblicato dalla Lookout! Records, questa compilation presenta ancora il batterista Al Sobrante, alias John Kiffmeyer, che successivamente decise di lasciare la band per frequentare il college.\nL'album \u00e8 stato pubblicato nel 1991, anche se c'\u00e8 traccia di un avviso copyright del 1990, e molte fonti citano il 1990 come data di pubblicazione dell'album. \u00c8 stato successivamente ristampato nel 2004, ed ha venduto fino al 2005 oltre mezzo milione di copie in America. Nell'agosto del 2005, il gruppo ha ritirato tutto il suo catalogo discografico precedente al 1994 dall'etichetta Lookout! Records, dato che la stessa non pagava le royalties alla band.\nIl 9 gennaio 2007 \u00e8 stato riedito dalla nuova etichetta discografica.\nNel pezzo \"409 in your coffeemaker\" Billie Joe Armstrong racconta di una volta in cui lui e Mike Dirnt hanno messo una dose di 409, un detergente potentissimo nella macchina da caff\u00e8 del loro professore.\nTracce.\nTesti di Billie Joe Armstrong e musiche di Billie Joe Armstrong, Mike Dirnt e John Kiffmeyer, eccetto dove \u00e8 indicato."}
{"id": "120122", "revid": "585241", "url": "https://it.wikipedia.org/wiki?curid=120122", "title": "Natale Masuccio", "text": "Fu uno degli architetti pi\u00f9 importanti in Sicilia nel passaggio tra il manierismo ed il barocco.\nBiografia.\nMancano notizie sulla prima parte della vita e sulla sua formazione iniziale. Entrato nell'ordine dei gesuiti venne inviato dall'ordine a Roma nel 1597, per perfezionare i suoi studi di architettura, forse iniziati a Messina, visto al momento della sua chiamata presso la sede centrale dell'ordine aveva gi\u00e0 un'et\u00e0 matura. Probabilmente quindi Masuccio ebbe modo di avviare la sua prima formazione in un ambiente culturale molto vivace, come era l'ordine gesuitico a Messina, e pu\u00f2 essere stato in contatto con Andrea Calamech, che collabor\u00f2 anche con i gesuiti e che aveva portato a Messina i modi del manierismo toscano, che influenzarono e caratterizzarono l'opera di Masuccio. Altrettanto evidente l'influsso dello stile michelangiolesco di Giacomo Del Duca attivo a Messina nell'ultimo decennio del secolo. Non \u00e8 comunque escluso che Masuccio abbia compiuto un viaggio a Roma anche prima del 1597.\nA Roma Masuccio ebbe modo di consolidare la sua formazione tecnica, di conoscere le pi\u00f9 recenti ricerche architettoniche che spaziavano fino ai primi episodi barocchi e di essere a contatto con personalit\u00e0 come Giacomo della Porta. Nel travagliato viaggio di ritorno fu catturato dai corsari e poi liberato da una nave dei Cavalieri di Malta con i quali giunse a La Valletta dove gli sono attribuiti progetti d'idraulica. Al suo ritorno in Sicilia nel 1602 venne utilizzato nella progettazione e nella supervisione dei lavori relativi alle realizzazioni edilizie dei gesuiti, come era consuetudine dell'ordine, divenendo il primo architetto della Provincia gesuitica di Sicilia. \nRisulta documentata la sua attivit\u00e0 per il cantiere del collegio di Caltanissetta, per il progetto di quello di Mineo e per il cantiere del noviziato dei gesuiti al noviziato al monte Tirone a Messina.\nNel 1603 \u00e8 a Palermo dove interviene significativamente sul cantiere della chiesa della sede palermitana dei gesuiti, la cosiddetta \"Casa Professa\". Nello stesso periodo progetta il noviziato di Palermo in cui utilizza il consolidato schema gesuitico basato su due cortili interni.\nUno dei suoi primi incarichi fu anche la progettazione del collegio dei gesuiti di Messina, prototipo per tutti gli altri che venivano costruiti nell'isola, caratterizzati da un modello severo, con semplici lesene e fasce marcapiano, ed in cui il rilievo plastico \u00e8 concentrato esclusivamente nel portale d'ingresso.\nLavor\u00f2 esclusivamente in Sicilia e oltre che a Messina e Palermo, realizz\u00f2 opere anche a Trapani, Sciacca e altrove.\nNel 1616, a seguito di un violento contrasto con il Padre provinciale, venne espulso dall'ordine, divenne architetto del Senato messinese che gi\u00e0 nel 1611 lo aveva incaricato di realizzare un nuovo acquedotto cittadino e nello stesso anno progett\u00f2 la sua opera pi\u00f9 conosciuta, il Monte di Piet\u00e0 di Messina che, compiuto per quel che riguarda il piano terra, fu completato dopo la sua morte e di cui rimagono alcuni resti, unica testimonianza, insieme al portale del collegio gesuitico, delle sue opere messinesi, per il resto completamente distrutte dal terremoto del 1908.\nOpere.\n "}
{"id": "120123", "revid": "1318658", "url": "https://it.wikipedia.org/wiki?curid=120123", "title": "San Juan", "text": "San Juan, in lingua spagnola corrispondente a san Giovanni, pu\u00f2 significare:"}
{"id": "120126", "revid": "124870580", "url": "https://it.wikipedia.org/wiki?curid=120126", "title": "Pace dei Pirenei", "text": "La pace dei Pirenei (in spagnolo: \"Tratado de los Pirineos\", in francese: \"Trait\u00e9 des Pyr\u00e9n\u00e9es\", in catalano: \"Tractat dels Pirineus\") \u00e8 un trattato stipulato il 7 novembre 1659 tra Francia e Spagna a chiusura della Guerra franco-spagnola. La pace fu sottoscritta dal generale spagnolo don Luis de Haro e dal cardinale Mazzarino, primo ministro di Francia.\nAntefatti.\nLa pace dei Pirenei pose fine alla guerra fra il regno di Francia , che era proseguita dopo la pace di Westfalia, cui la Spagna non aveva aderito.\nDa una parte la Francia era intervenuta militarmente in Spagna fra il 1640 ed il 1652 a sostegno dei rivoltosi catalani (il che aveva portato all'annessione alla Francia, prima della citt\u00e0 di Perpignano e poi di tutta la regione del Rossiglione) ma dall'altra la Spagna aveva sostenuto la rivolta della Fronda. La mancata adesione della Spagna al trattato di Vestfalia adombrava il prosieguo della guerra ad oltranza, tanto che gli spagnoli avevano occupato il porto di Dunkerque nelle Fiandre, ma il Cardinale Mazzarino si alle\u00f2 con l'Inghilterra, promettendole, in caso di vittoria, Dunkerque e la Giamaica e l'esercito francese, al comando del maresciallo di Francia Henri de La Tour d'Auvergne, visconte di Turenne, inflisse una sonora sconfitta agli spagnoli, guidati dal \"Gran Cond\u00e9\", nella battaglia delle Dune, presso Dunkerque (14 giugno 1658).\nQuesto indusse Filippo IV ad accettare le trattative di pace, che si svolsero su un isolotto del fiume Bidasoa, al confine fra i due stati, fra le cittadine di Irun ed Hendaye, chiamata isola dei Fagiani.\nLe clausole del trattato e le conseguenze.\nLa Spagna dovette cedere alla Francia parte delle Fiandre, dell'Artois, della provincia dell'Hainaut e del Lussemburgo, oltre ad accettare la definitiva acquisizione da parte francese della Catalogna del Nord (ad eccezione della citt\u00e0 di Ll\u00edvia), che includeva la citt\u00e0 di Perpignano, e l'intera regione del Rossiglione (la prima gi\u00e0 occupata dai francesi nel 1640 e la seconda nel 1652). La catena montuosa dei Pirenei divenne cos\u00ec la nuova frontiera che separava la Spagna dalla Francia. Inoltre l'isola dei Fagiani diventava un condominio franco-spagnolo.\nInoltre veniva stabilito un matrimonio che avrebbe dovuto consolidare l'unione fra le due corone: la figlia del re di Spagna Filippo IV, Maria Teresa (1638 \u20131683), fu promessa in sposa a Luigi XIV.\nTuttavia ci\u00f2 comportava la rinuncia al trono di Spagna da parte di Maria Teresa, rinuncia che Maria Teresa fece in cambio della corresponsione di una dote particolarmente elevata da parte del regno di Spagna, di 500.000 scudi d'oro.\nDopo l'estinzione del ramo spagnolo della dinastia degli Asburgo a causa della morte senza successori di Carlo II, i Borbone rivendicarono per la loro casata nel 1700, sulla base del trattato dei Pirenei, il diritto al trono di Spagna, che sarebbe dovuto andare al nipote di Luigi XIV, Filippo d'Angi\u00f2. L'ascesa al trono di quest'ultimo, con il nome di Filippo V, diede origine alla guerra di successione spagnola.\nDi conseguenza la pace dei Pirenei sanc\u00ec definitivamente la decadenza della Spagna."}
{"id": "120127", "revid": "124059617", "url": "https://it.wikipedia.org/wiki?curid=120127", "title": "Santa Fe", "text": "Santa Fe (\"Santa Fede\" in spagnolo) o Santa F\u00e9 (in portoghese) pu\u00f2 riferirsi a:"}
{"id": "120128", "revid": "9", "url": "https://it.wikipedia.org/wiki?curid=120128", "title": "Santa F\u00e9", "text": ""}
{"id": "120132", "revid": "2014155", "url": "https://it.wikipedia.org/wiki?curid=120132", "title": "Teodosio II di Braganza", "text": "Biografia.\nEra figlio di Giovanni I di Braganza e di Caterina di Guimar\u00e3es.\nFu un principe molto colto e ben istruito. Da bambino, Teod\u00f3sio fu portato a corte e divenne un paggio del re Sebastiano I del Portogallo. Il re gli era molto affezionato e nel 1578 insistette perch\u00e9 lo accompagnasse in Africa e partecip\u00f2 alla battaglia di Alcazar-Quebir.\nTeodosio rimase al fianco del re fino a quando la situazione divenne estremamente pericolosa. Sebastiano ordin\u00f2 ai servi di portare il bambino, di dieci anni, al sicuro dietro le linee. Il giovane non fu felice di essere messo da parte e corse via alla prima occasione. Teodosio mont\u00f2 a cavallo e and\u00f2 in prima linea, inseguito da servitori molto spaventati. Alla fine, come molti altri, fu ferito e fatto prigioniero. Tornato in Portogallo, suo padre Giovanni impazz\u00ec per il dolore e offr\u00ec una fortuna per il riscatto del suo erede. Chiese anche al re Filippo II di Spagna di scrivere al re del Marocco per risparmiare la vita del giovane Teodosio. Non ci fu bisogno di un simile allarme. Impressionato dal racconto del suo coraggio in battaglia, il re del Marocco lasci\u00f2 andare il bambino, sicuro e senza riscatto, nell'agosto del 1579.\nNel frattempo, in Portogallo, la situazione era difficile. Con la scomparsa del re Sebastiano nella battaglia, il nuovo re fu il cardinale Enrico I del Portogallo, un vecchio senza figli. Teodosio era il figlio dell'Infanta Caterina, una donna ambiziosa che, con suo marito il duca di Braganza, aspirava al trono. Filippo II di Spagna aspir\u00f2 anche al trono portoghese e us\u00f2 ogni mezzo per mantenere il giovane Teodosio (pronipote del re Manuele I e una possibile minaccia) fuori dal paese. Solo quando si era assicurato con sicurezza la corona, Filippo II, ora Filippo I di Portogallo, permise il ritorno del bambino.\nTeodosio divent\u00f2 duca nel 1583, alla morte di suo padre. Difese Lisbona dagli attacchi di altri candidati (Antonio di Crato) e fu responsabile della sicurezza del regno per molto tempo.\nMatrimonio.\nSpos\u00f2, il 17 giugno 1603, Ana de Velasco y Gir\u00f3n (1585-7 novembre 1607), figlia di Juan Fern\u00e1ndez de Velasco, duca di Frias, Ebbero quattro come figli:"}
{"id": "120133", "revid": "9", "url": "https://it.wikipedia.org/wiki?curid=120133", "title": "Giacomo di Bragan\u00e7a", "text": ""}
{"id": "120138", "revid": "297059", "url": "https://it.wikipedia.org/wiki?curid=120138", "title": "Masuccio Salernitano", "text": "La sua opera pi\u00f9 nota \u00e8 \"Il Novellino\", una raccolta di 50 racconti, ciascuno preceduto da una lettera di dedica a un personaggio famoso e con un epilogo contenente la \"morale\" della storia. I racconti presentano una tendenza fortemente anticlericale che port\u00f2 il libro ad essere incluso nel primo Indice dei libri proibiti nel 1557. La XXXIII novella, \"Mariotto e Ganozza\", ispir\u00f2 indirettamente il \"Romeo e Giulietta\" di Shakespeare.\nBiografia.\nEra uno dei tre figli della \"magnifica\" Margaritella de' Mariconda e del \"magnifico\" Loise (Luigi), membro della nobile famiglia sorrentina dei Guardati, titolata del feudo di Torricella fin dal 1181. Nato sotto il segno dell'Ariete, come egli stesso ricorda nel suo \"Novellino\", dunque tra marzo e aprile, era forse il figlio primogenito. Infatti, come imponeva la tradizione dell'epoca, portava il nome del nonno paterno. Il fratello Francesco fu un medico, mentre la sorella Ippolita spos\u00f2 il giurista Bernuccio Quaranta da Salerno.\nDa giovane si dedic\u00f2 agli studi ecclesiastici, che per\u00f2 abbandon\u00f2 poco dopo per intraprendere la carriera di funzionario dello Stato; quindi si trasfer\u00ec a Napoli, presso la corte di Alfonso d'Aragona, dove si integr\u00f2 ben presto nell'ambiente umanista. Il poeta Giovanni Pontano, in un celebre epitaffio, afferm\u00f2 che Masuccio Salernitano era nato e deceduto nella stessa citt\u00e0, motivo per cui le incertezze storiche circa il luogo di nascita del novellista si risolvono nell'indicazione di Salerno (dove certamente mor\u00ec), con probabilit\u00e0 inferiore su Sorrento, terra d'origine di suo padre.\nNon molto dopo il 1440, Masuccio spos\u00f2 la nobile Cristina de Pandis, nativa di Manfredonia, da cui ebbe cinque figli: Loise (che ricevette il nome del nonno paterno), Alferio, Vincenzo, tutti uomini di chiesa, Caracciola damigella della duchessa di Calabria che spos\u00f2 Antonio Fagella e Adriana suora; di conseguenza si estinse il ramo principale della Famiglia Guardati rispettivamente nelle famiglie Fagella e Quaranta.\nNella capitale del Regno, il novellista strinse numerose amicizie, anche con esponenti della famiglia reale e della corte, nobili campani e spagnoli, ambasciatori di diverse citt\u00e0 italiane ed intellettuali. Dopo il 1463, ritorn\u00f2 a Salerno e fu segretario del principe Roberto Sanseverino.\nSecondo lo storico salernitano Matteo Fiore, sarebbe sepolto a Salerno nell'antica Chiesa di Santa Maria de Alimundo, in una nicchia al centro del pavimento e priva di iscrizioni. Secondo altre ipotesi invece sarebbe stato sepolto in terra sconsacrata fuori le mura della Citt\u00e0 di Salerno, poich\u00e9 a causa delle sue opere, ritenute troppo audaci, pare fosse deceduto senza poter ricevere i sacramenti religiosi, e forse solo successivamente il corpo fu traslato in qualche chiesa della Citt\u00e0 di Salerno, probabilmente Santa Maria de Alimundo dai figli tutti religiosi che, per sfuggire a ripercussioni lasciarono il sepolcro privo di iscrizione.\nOpere.\nMasuccio Salernitano \u00e8 ricordato esclusivamente come autore del \"Novellino\", raccolta di cinquanta racconti satirici e grotteschi, pubblicata peraltro postuma nel 1476.\nIl testo del \"Novellino\", impregnato di forte carattere anticlericale, figura nel primo Indice dei libri proibiti promulgato dalla Santa Congregazione dell'Inquisizione romana. La pubblicazione dell'opera, dedicata alla nobildonna Ippolita Sforza, fu curata da Francesco del Tuppo.\nUna delle sue novelle, \"Mariotto e Ganozza\" (novella XXXIII), ispir\u00f2 indirettamente il \"Romeo e Giulietta\" di Shakespeare."}
{"id": "120139", "revid": "9", "url": "https://it.wikipedia.org/wiki?curid=120139", "title": "Teodosio I di Bragan\u00e7a", "text": ""}
{"id": "120141", "revid": "9", "url": "https://it.wikipedia.org/wiki?curid=120141", "title": "Giovanni I di Bragan\u00e7a", "text": ""}
{"id": "120143", "revid": "9", "url": "https://it.wikipedia.org/wiki?curid=120143", "title": "Teodosio II di Bragan\u00e7a", "text": ""}
{"id": "120146", "revid": "287204", "url": "https://it.wikipedia.org/wiki?curid=120146", "title": "Il giro di boa", "text": "Il giro di boa \u00e8 un romanzo di Andrea Camilleri, pubblicato nel 2003 dalla casa editrice Sellerio.\n\u00c8 il settimo romanzo della serie dedicata al Commissario Montalbano. Il romanzo ha una precisa ambientazione temporale, a differenza di molti altri della serie di Montalbano: si apre, infatti, con una forte invettiva contro una certa parte delle forze dell'ordine italiane, colpevoli, nelle parole del protagonista del romanzo, di aver infangato il nome della Polizia nella gestione dei fatti del G8 di Genova (luglio 2001), in particolare il commissario fa riferimento all'irruzione nella scuola Diaz.\nTrama.\nIl commissario Montalbano, sconcertato dai comportamenti della polizia e dalla politica italiana in merito ai fatti del G8 di Genova, prende la decisione di dimettersi dalla sua carica, anche se i suoi colleghi disapprovano la cosa. Nel frattempo per\u00f2 si impiglia in un nuovo caso: trova un cadavere mentre fa la consueta nuotata nelle acque di Marinella.\nIl cadavere appare in condizioni tali che il commissario, anche in base al parere di un suo amico marinaio, dubita che sia morto veramente affogato.\nPer vari motivi il momento della presentazione delle dimissioni viene sempre rimandato. Nel frattempo Montalbano ha occasione di prendere parte ad un'operazione di smistamento ai centri di raccolta di extracomunitari arrivati da chiss\u00e0 dove. \nMontalbano insegue e porta indietro un ragazzo che cercava di fuggire, notando per\u00f2 che questi voleva inspiegabilmente fuggire da sua madre. \nQualche giorno dopo Montalbano scopre che quel bambino \u00e8 stato investito, secondo lui volontariamente, mentre scappava dalla zona di una delle \u201ccitt\u00e0 abusive\u201d createsi da poco: Spigonella. I due casi sembrano separati finch\u00e9 l'amica Ingrid, svedese bella e sessualmente disinvolta, continua tentazione per Montalbano, non vede una delle ricostruzioni del viso del morto annegato e lo riconosce come un suo ex, e d\u00e0 al commissario gli elementi fondamentali per risolvere il caso. In seguito si scopre che l'assassino del morto e del ragazzo sono la stessa persona. Un capo mafioso tunisino che si voleva \"vendicare\" per ci\u00f2 che ha fatto l'uomo affogato e per ci\u00f2 che ha fatto il ragazzo. Egli viene ucciso da Montalbano."}
{"id": "120147", "revid": "1318658", "url": "https://it.wikipedia.org/wiki?curid=120147", "title": "San Luis", "text": ""}
{"id": "120149", "revid": "88740", "url": "https://it.wikipedia.org/wiki?curid=120149", "title": "Santa Cruz", "text": "Santa Cruz (\"Santa Croce\" in spagnolo e portoghese), \u00e8 il nome di diverse citt\u00e0, regioni e altri luoghi nel mondo:"}
{"id": "120150", "revid": "104485", "url": "https://it.wikipedia.org/wiki?curid=120150", "title": "Sicani", "text": "I Sicani (\u03a3\u03b9\u03ba\u03b1\u03bd\u03bf\u03af in greco antico, \"S\u01d0c\u0101ni\" in latino) erano un popolo della Sicilia stanziato anticamente su gran parte dell'isola. In seguito all'avvento dei Siculi, i Sicani occuparono una regione centro-meridionale dell'isola, delimitata dai fiumi Himera e Halykos e chiamata Sicania. Le poche e frammentarie notizie storiche pervenuteci sui Sicani provengono principalmente dagli storiografi greci.\nStoria.\nL'origine dei Sicani resta tuttora una \"vexata quaestio\": secondo la fonte di Diodoro Siculo, i Sicani che si stabilirono in Sicilia determinarono il mutamento del toponimo dell'isola da \"Trinacria\" a \"Sikania\".\nDiodoro Siculo parlando dei Sicani riporta le testimonianze di Filisto di Siracusa e di Timeo di Tauromenio. Il Siracusano informa che i Sicani erano un popolo di origine iberica, mentre dal frammento timaico si apprende che la loro origine era piuttosto autoctona. Diodoro sembra appoggiare l'opinione di Timeo..\nTucidide, come in seguito Filisto, afferma invece che i Sicani fossero Iberi. Resta da capire se questo popolo giunse dalla Spagna alla Sicilia navigando per mare o piuttosto vi giunse via terra.\nSe vi fossero giunti via mare si spiegherebbe perch\u00e9 si stanziarono nella parte occidentale dell'isola: quella che si affaccia proprio sull'Iberia. Ma sia la testimonianza di Tucidide \u2014 il quale informa che essi un tempo erano in tutta l'isola \u2014 e sia la loro cacciata dalla terra originaria a causa dei Liguri, farebbero propendere piuttosto per un raggiungimento via terra. I Sicani, stanziati lungo la \"paralia\" che divideva l'Iberia dalla Gallia e dall'Italia, vennero, probabilmente, cacciati dai Liguri che giunsero in quel luogo. Furono dunque sospinti verso la Sicilia, dove si stabilirono.\nLa provenienza iberica si ritrova pure in Dionigi di Alicarnasso. Lo storico romano, attraverso le sue fonti, riporta come i Sicani fossero originari dell'Iberia; arrivati in Sicilia per sfuggire ai Liguri.\nLa testimonianza di una migrazione di Sicani via terra viene sostenuta da Pausania il Periegeta, il quale non sembra dipendere da Tucidide quando asserisce che in Sicilia giunsero tre popoli (per cui nessuna autoctonia come vorrebbe invece Timeo): Sicani e Siculi e Frigi: i primi due giunsero dall'Italia, mentre il terzo giunse dalla Troade.\nLa scienza archeologica sembrerebbe confermare quanto tramandato dalla tradizione letteraria sull'anteriorit\u00e0 dei Sicani rispetto ai Siculi nonch\u00e9 sui contrasti e le lotte tra le due etnie, quest'ultimo aspetto verosimilmente confermato dalla violenta distruzione dei villaggi di Mokarta e Sabucina.\nLingua.\nSecondo una tradizionale visione invasionista, i Sicani sarebbero stati una popolazione di origine pre-indoeuropea. Secondo invece una visione continuista, i Sicani rappresenterebbero un ramo meridionale di un sostrato etno-linguistico molto antico, ma comunque indoeuropeo, che avrebbe occupato tutta l'area tirrenica, dalla Liguria (Liguri) alla Sicilia, passando per l'Italia meridionale (Enotri), costituendo dunque lo strato \"ligure-sicano\"."}
{"id": "120157", "revid": "1884099", "url": "https://it.wikipedia.org/wiki?curid=120157", "title": "Scafo", "text": "Lo scafo \u00e8 la struttura di un'imbarcazione alla quale \u00e8 affidato il galleggiamento. Questo si presenta come un solido la cui dimensione longitudinale \u00e8 decisamente preponderante rispetto alle altre. La larghezza \u00e8 in genere massima nella zona centrale e diminuisce quindi alle estremit\u00e0.\nDescrizione.\nLo scafo \u00e8 diviso da un piano in due parti generalmente simmetriche. La parte immersa del piano diametrale \u00e8 detta \"piano di deriva\". La zona a destra del piano diametrale \u00e8 detta \"parte dritta\", mentre quella a sinistra \"parte sinistra\".\nLe sezioni che si ottengono secando lo scafo con un piano verticale e perpendicolare al piano diametrale sono chiamate \"sezioni verticali\" o \"ordinate\". La sezione passante per il punto di massima larghezza dello scafo \u00e8 detta \"sezione maestra\" ed ha la caratteristica di possedere un'area non minore di quella di qualsiasi altra sezione.\nLo scafo pu\u00f2 essere suddiviso longitudinalmente in tre zone: \"poppa\", la zona posteriore, \"parte maestra\", la zona centrale, e \"prua\" o \"prora\", la zona anteriore. Oppure in due zone: \"parte poppiera\", quella posteriore, e \"parte prodiera\", quella anteriore.\nLo scafo inoltre pu\u00f2 essere suddiviso in \"opera viva\" o \"carena\" ed \"opera morta\". L'opera viva \u00e8 la parte immersa in acqua, mentre l'opera morta \u00e8 la parte asciutta che comprende la zona superiore dello scafo e le strutture di coperta e sovraccoperta.\nLa linea che separa idealmente l'opera viva dall'opera morta si definisce linea di flusso e la figura racchiusa da quest'ultima viene denominata \"figura di galleggiamento\" o \"piano di galleggiamento\".\nLa copertura superiore dello scafo \u00e8 detta \"ponte di coperta\", mentre quella inferiore \u00e8 detta \"fondo\".\nI fianchi, detti \"murate\", sono le parti laterali dello scafo. I fianchi di prua sono detti \"masconi\" e vengono uniti da un elemento chiamato \"ruota di prua\" o \"dritto di prua\". I fianchi di poppa sono detti \"anche\" o \"giardinetti\", collegati da un elemento chiamato \"specchio di poppa\" o anche, nel caso di poppa tronca, \"quadro\". L'orlo superiore dello specchio \u00e8 detto \"coronamento\", mentre in basso lo specchio assottigliandosi nella zona detta \"volta\" diventa il \"dritto di poppa\".\nDivisione interna.\nAl suo interno lo scafo \u00e8 suddiviso in \"compartimenti\" attraverso elementi, sia verticali che orizzontali. Questi hanno anche la funzione di irrobustire lo scafo ed assicurare la galleggiabilit\u00e0 anche in caso di falla.\nGli elementi verticali sono detti \"paratie\", le quali possono essere isolanti ai liquidi allo scopo di realizzare una compartimentazione stagna. Le paratie possono essere inoltre sia trasversali che longitudinali, e generalmente sono contraddistinte da numeri. La prima paratia trasversale anteriore \u00e8 detta \"paratia di collisione\", mentre l'ultima paratia trasversale posteriore \"paratia di poppa\" o \"paratia del pressatrecce\".\nLe divisioni orizzontali sono dette \"ponti\". Il ponte pi\u00f9 alto e completo \u00e8 detto \"ponte superiore\", \"ponte di coperta\" o semplicemente \"coperta\".\nI \"gavoni\" sono dei compartimenti individuati all'estrema prua ed all'estrema poppa. Il gavone di prua, o cala del nostromo \u00e8 il compartimento compreso tra la paratia di collisione e l'estrema prua, mentre il gavone di poppa \u00e8 compreso tra la paratia del pressatrecce e l'estrema poppa. Solitamente all'interno dei gavoni sono ricavate le \"cisterne\" o \"casse di assetto\", casse che vengono riempite o svuotate d'acqua per equilibrare il peso dell'imbarcazione.\nNella parte superiore del gavone di prua si trova il \"pozzo delle catene\", un locale contenente le catene delle ancore.\nNella parte superiore del gavone di poppa sono presenti gli ingranaggi meccanici del timone, dai quali esso pu\u00f2 essere manovrato manualmente (agghiaccio timone).\nLe \"stive\" sono compartimenti delimitati longitudinalmente da due paratie trasversali e verticalmente dal fondo, o eventuale doppio fondo dello scafo, in basso, e dall'ultimo ponte in alto. Di norma le stive sono numerate a partire da prua. I \"corridoi\" o \"interponti\" sono i locali ricavati tra due ponti. Il \"locale apparato motore\" \u00e8 un locale contenente la maggior parte degli impianti di propulsione.\nComposizione.\nLo scafo \u00e8 costituito da un insieme di parti. \nClassificazione.\nGli scafi si suddividono in:\nDifferenze tra gli scafi.\nGli scafi dislocanti infatti, raggiunta una certa velocit\u00e0 detta \"velocit\u00e0 critica\", sono limitati dall'energia assorbita per la formazione del treno di onde.\nLa velocit\u00e0 critica in nodi \u00e8 data dalla radice quadrata della lunghezza immersa dello scafo in piedi per un coefficiente compreso tra 1,3 e 1,4.\nConsiderando che le navi pi\u00f9 grandi non superano in genere i 300 m di lunghezza, praticamente nessuna nave che non sia in grado di planare pu\u00f2 superare i 40 nodi circa.\nFornendo un'adeguata quantit\u00e0 di energia per\u00f2, una volta raggiunta una velocit\u00e0 pari a circa 1,5 o 2 volte la velocit\u00e0 critica (dipende dal peso e dalla forma dello scafo), la nave (purch\u00e9 abbia uno scafo predisposto, altrimenti la stabilit\u00e0 \u00e8 troppo bassa) inizia a planare e pu\u00f2 raggiungere velocit\u00e0 molto superiori: l'aliscafo, il windsurf e molti motoscafi possono planare sull'acqua.\nLe barche a vela possono planare solo in condizioni di forte vento in poppa (da dietro) e qualche onda, altrimenti difficilmente superano i 10 nodi."}
{"id": "120158", "revid": "287204", "url": "https://it.wikipedia.org/wiki?curid=120158", "title": "Pietro l'eremita", "text": "Biografia.\nLa vita di Pietro \u00e8 stata arricchita da episodi e leggende. Il suo ruolo come promotore della Prima Crociata (e ancor prima, della Crociata dei pezzenti) sarebbe nato da una visione avuta nel 1093 nella basilica del Santo Sepolcro a Gerusalemme, nella quale il Cristo gli ordinava di recarsi dal Patriarca di Gerusalemme e poi in Europa per predicare la liberazione dei luoghi sacri in Terra Santa e mettere cos\u00ec termine alle persecuzioni patite dai pellegrini. Questo episodio \u00e8 messo in dubbio, cos\u00ec come il suo ruolo preponderante durante le crociate poich\u00e9 non viene menzionato dai suoi contemporanei, ma solo da autori successivi.\nNella sua entusiasmante predicazione filo-crociata che spazi\u00f2 da Bourges a Colonia, l'eloquenza di Pietro sollev\u00f2 l'entusiasmo di migliaia di cristiani (pi\u00f9 di 12.000 persone) che - al grido di \"Deus le volt\" - si posero in marcia nel maggio 1096. L'estremismo religioso dei partecipanti a questa crociata fece s\u00ec che non seguisse unicamente le linee tracciate da Urbano II nel suo discorso a Clermont, ma i predicatori introdussero presto elementi antiebraici che si sarebbe poi tradotta in razzie ai danni degli ebrei della Renania e della valle del Danubio.\nNella citt\u00e0 di Semlin, presso la frontiera fra Ungheria ed Impero bizantino, scoppiarono contrasti con la popolazione locale che degenerarono in uno scontro armato nel quale 4000 ungheresi furono uccisi e le riserve di cibo saccheggiate dall'armata di Pietro. I crociati furono inseguiti ed attaccati da Nicetas, governatore della citt\u00e0 di Ni\u0161, al seguito di altri saccheggi e devastazioni perpetrate. Pietro l'eremita riusc\u00ec a fuggire sulle alture, perdendo per\u00f2 la cassa con le sue riserve d'oro e molti uomini. Pietro ripar\u00f2 quindi con le sue truppe nei territori bizantini e l'armata di pellegrini raggiunse Costantinopoli alla fine di luglio, dove furono accolti dal basileus, Alessio I Comneno. Dapprima favorevole all'impresa di Pietro, Alessio I consigli\u00f2 di aspettare l'arrivo dei baroni, ossia del grosso delle forze regolari che componevano la spedizione della Prima Crociata, ma i saccheggi dei sobborghi di Costantinopoli da parte dei \"pezzenti\" spinse Alessio I a far evacuare queste truppe rapidamente oltre il Bosforo, stabilendole nell'accampamento a Civitot (Kibotos), nei pressi di Nicomedia. Questi episodi di violenza indicavano che gi\u00e0 dall'entrata in Ungheria, Pietro avesse perso buona parte del controllo delle sue armate.\nSpintosi fino a Nicomedia, Pietro l'Eremita non riusc\u00ec a tenere oltre la gi\u00e0 scadente disciplina fra le sue file e, davanti a ulteriori segni di indisciplina, torn\u00f2 nella capitale bizantina per chiedere l'aiuto di Alessio I. Nel frattempo il suo seguito, armato alla bell'e meglio, fu massacrato dai Turchi Selgiuchidi di R\u016bm sui campi di Civitot ed egli dovette aspettare l'arrivo dei nobili crociati, cui si un\u00ec in una posizione tuttavia non di eccellenza.\nQuando arrivarono i crociati mandati dagli altri re europei, Pietro li segu\u00ec. E durante l'assedio di Antiochia cerc\u00f2 addirittura di fuggire, ma venne subito ricatturato. Dopo qualche mese riprese credibilit\u00e0 fra i crociati, al punto di diventare ambasciatore dei cristiani durante un successivo assedio di Antiochia, questa volta da parte dei musulmani.\nQuando Gerusalemme fu presa il venerd\u00ec 15 luglio 1099, Pietro divent\u00f2 elemosiniere dell'esercito crociato vittorioso. Il suo sermone sul Monte degli Ulivi fu seguito dal saccheggio della citt\u00e0 e dai massacri degli abitanti inermi della Citt\u00e0 Santa: , ebrei e musulmani.\nTornato nel 1100 a Huy (Belgio), Pietro l'Eremita vi fond\u00f2 il monastero di Neufmoustier, dove fin\u00ec i suoi giorni nel 1115. \nLa sua figura \u00e8 presente nella Gerusalemme Liberata di Torquato Tasso."}
{"id": "120159", "revid": "1305772", "url": "https://it.wikipedia.org/wiki?curid=120159", "title": "San Felipe", "text": "San Felipe (\"San Filippo\" in spagnolo) \u00e8 un toponimo comune nelle parti del mondo in cui si parla lo spagnolo:"}
{"id": "120161", "revid": "799790", "url": "https://it.wikipedia.org/wiki?curid=120161", "title": "San Fernando", "text": "Geografia.\nArgentina\nCile\nColombia\nEcuador\nEl Salvador\nFilippine\nHonduras\nMessico\nNicaragua\nSpagna\nStati Uniti\nTrinidad e Tobago"}
{"id": "120173", "revid": "115455406", "url": "https://it.wikipedia.org/wiki?curid=120173", "title": "Lacrosse (satellite)", "text": "Lacrosse e Onyx sono i nomi in codice di satelliti spia dell'Ufficio Nazionale per la Ricognizione (NRO, \"National Reconnaissance Office\") degli Stati Uniti.\nAnche se non \u00e8 stata ammessa ufficialmente dall'NRO, l'esistenza di questi satelliti \u00e8 confermata da numerose prove. I satelliti \"Lacrosse\" effettuano mappature tramite un sistema radar ad apertura sintetica (SAR, \"Synthetic Aperture Radar\"), in grado di \"penetrare\" (inferire dati) fino ad una certa profondit\u00e0 nel terreno; a questo fine sono stati per\u00f2 spediti nello spazio strumenti ancora pi\u00f9 efficaci.\nIl nome \"\"Lacrosse\" si riferisce a tutte le varianti di satellite, mentre \"Onyx\"\" \u00e8 stato usato per la terza e la quarta unit\u00e0 prodotta.\nNel 2001 il \"National Reconnaissance Office\" disponeva di tre satelliti spia \"Lacrosse\" in aggiunta ad altri tre di categoria \"KeyHole\".\nLanci.\nSono stati lanciati cinque \"Lacrosse\", tre o quattro di questi rimangono tuttora in orbita.\nLacrosse 1, satellite non operativo dal 1997.\nLancio: 2 dicembre 1988, Kennedy Space Center, Launch Complex 39B\nPiattaforma: Space Shuttle \"Atlantis\", missione STS-27\nApogeo/perigeo/inclinazione dell'orbita: 447 \u00d7 437\u00a0km @ 57.0\u00b0\nPeriodo di rivoluzione: 93.4 minutes\nRitiro: 1997\nNumero NORAD: 19671\nLacrosse 2, ancora in servizio (2004), missione prolungata.\nLancio: 8 marzo 1991, Vandenberg AFB, Space Launch Complex 4\nPiattaforma: Titan IV-A\nApogeo/perigeo/inclinazione dell'orbita: 662 \u00d7 420\u00a0km @ 68.0\u00b0\nNumero NORAD: 21147\nLacrosse 3, ancora in servizio, sostituto di \"Lacrosse 1\".\nLancio: 24 ottobre 1997, Vandenberg AFB, Space Launch Complex 4\nPiattaforma: Titan IV-A\nApogeo/perigeo/inclinazione dell'orbita: 679 \u00d7 666\u00a0km @ 57.0\u00b0\nNumero NORAD: 25017\nLacrosse 4 (variante \"Onix\"), ancora in servizio. Dopo la messa in orbita iniziale vennero fatti aggiustamenti minori, riposizionandolo su 675 \u00d7 572 @ 68.1\u00b0.\nLancio: 17 agosto 2000, Vandenberg AFB, Space Launch Complex 4\nPiattaforma: Titan IV-B\nApogeo/perigeo/inclinazione dell'orbita: 695 \u00d7 689\u00a0km @ 68.0\u00b0\nMassa: 14,500\u00a0kg\nNumero NORADr: 26473\nL'inclinazione orbitale di 68\u00b0, combinata all'altitudine forniscono ai satelliti sopra menzionati una completa visione della superficie terrestre, inclusi i poli.\nIl 30 aprile 2005, da Cape Canaveral, su un missile Titan IV-B, \u00e8 stato lanciato un quinto satellite, \"Lacrosse 5\", in orbita con una inclinazione di 57\u00b0."}
{"id": "120174", "revid": "125980855", "url": "https://it.wikipedia.org/wiki?curid=120174", "title": "Big Five (fauna africana)", "text": "L'espressione inglese Big Five (i \"grandi cinque\") si riferisce a cinque grandi animali della savana africana: leone, leopardo, rinoceronte, elefante africano, bufalo africano.\nStoria del termine.\nL'espressione ebbe origine nella cultura del safari, inteso come battuta di caccia, e si riferiva ai cinque animali pi\u00f9 pericolosi da cacciare e, di conseguenza, ai cinque trofei pi\u00f9 ambiti dai cacciatori.\nL'espressione sembrerebbe essere stata introdotta in Sudafrica, ma \u00e8 diffusa in tutta l'Africa nei grandi parchi nazionali (Tanzania, Kenya, Botswana, Zimbabwe, ecc.) Oggi ci si riferisce a questi cinque animali come a trofei ambiti sia nel contesto dei safari di caccia che di quelli fotografici.\nI Big Five.\nLeone.\nIl leone (\"Panthera leo\") \u00e8 il pi\u00f9 grande mammifero predatore del continente africano: i maschi pesano solitamente , mentre le femmine pesano . Un tempo veniva chiamato \"il re della foresta\": tale soprannome per\u00f2 \u00e8 sbagliato, in quanto l'habitat del leone non \u00e8 la foresta pluviale africana, ma la savana; alcuni leoni africani abitano anche le zone desertiche del Namib, dove cacciano difficilmente a causa della profondit\u00e0 della sabbia. I leoni preferiscono solitamente cacciare grandi prede, come bufali, zebre, gnu, antilopi o addirittura giraffe: non esitano cacciare anche ippopotami, rinoceronti deboli, feriti, vecchi o malati o piccoli di elefante. Questi felini non sono noti cacciare le gazzelle, cacciate invece dai ghepardi, per il motivo che una gazzella, essendo molto pi\u00f9 piccola di un leone, non basterebbe a sfamare un intero branco: inoltre, la gazzella, essendo pi\u00f9 veloce del leone, ha molte probabilit\u00e0 di riuscire a sfuggire a un attacco di quest'ultimo: tuttavia, le gazzelle vengono cacciate dai leoni solo se quest'ultimi non sono pi\u00f9 in grado di afferrare o di uccidere le prede pi\u00f9 grandi (magari per qualche rottura di un artiglio o di un canino), accontentandosi cos\u00ec di prede pi\u00f9 piccole. Come tutti i felini, i leoni sferrano alle loro prede il tipico morso alla gola per ucciderle, essendo il punto debole della preda, in modo da spezzarle la trachea e farla morire dissanguata: la lingua, estremamente ruvida, \u00e8 adatta per raschiare la carne dalle ossa. Il leone, di solito, domina su tutti gli altri predatori africani: infatti, spesso uccide i cuccioli di leopardo, ghepardo, licaone o iena o anche gli esemplari adulti malati o feriti di quest'ultimi: i leoni tendono anche a rubare le prede dei leopardi, che spesso le nascondono sugli alberi per evitare che leoni o iene gliele rubino (anche se il leone \u00e8 anche un ottimo arrampicatore, mentre le iene non sanno arrampicarsi). A volte, leoni e iene vanno in competizione per il cibo, combattendo anche fra loro: le iene spesso rubano ai leoni le loro prede, ma a volte pu\u00f2 succedere anche l'esatto contrario.\nLeopardo.\nIl leopardo (\"Panthera pardus\") \u00e8 tra i \"grossi cinque\" quello di dimensioni minori: i leopardi maschi che abitano le montagne costiere del Sudafrica pesano circa ; le femmine che abitano alcune zone della Somalia raggiungono un peso che va dai 23 ai . Predilige le praterie, la savana alberata e il deserto, e a differenza del leone, predilige anche le foreste pluviali. La sua dieta comprende mammiferi di taglia medio-grande come gazzelle, babbuini, facoceri, impala, gnu, ecc.: nelle foreste pluviali, pu\u00f2 anche uccidere piccoli di gorilla: sono per\u00f2 stati trovati anche esemplati adulti di quest'ultimo uccisi con ferite probabilmente causate da un leopardo. A volte, per uccidere la preda da loro scelta, questi felini molto agili si arrampicano silenziosamente sugli alberi, per poi sferrare un attacco letale dall'alto: per il leopardo, gli alberi costituiscono anche una via di fuga o anche un posto sicuro dove poter nascondere le prede da lui uccise e divorarle in tranquillit\u00e0. Anche il leopardo, cos\u00ec come il leone, costituisce una grande minaccia per i cuccioli di altri predatori come iene, licaoni o ghepardi: uccide anche i leoncini. I leopardi dominano sui ghepardi e spesso gli rubano le loro prede, cos\u00ec come altri predatori pi\u00f9 forti: gli esemplari deboli di leopardo possono anche diventare un bersaglio facile per leoni e iene (quest'ultime a volte li sottraggono delle loro prede). Spesso i leopardi vengono inseguiti dai branchi di licaoni e perci\u00f2 si rifugiano sugli alberi: i licaoni per\u00f2, cos\u00ec come le iene, possono anche \"saltare\" per far ritornare gi\u00f9 il bersaglio, non avendo la capacit\u00e0 di arrampicarsi. I leopardi per\u00f2 sono noti anche uccidere esemplari di licaoni deboli, malati o feriti. Un altro grande nemico del leopardo \u00e8 il babbuino, che sebbene a volte cada preda del grande felino, pu\u00f2 anche mettere alle strette o mettere in fuga (se \u00e8 in gruppo) un leopardo: questi casi avvengono principalmente quando quest'ultimo va a caccia di queste scimmie.\nElefante africano.\nL'elefante africano (\"Loxodonta africana\") \u00e8 il pi\u00f9 grande dei \"grossi cinque\", nonch\u00e9 il mammifero terrestre pi\u00f9 grande di tutti: pu\u00f2 pesare 6 tonnellate ed \u00e8 lungo circa 3,3 m (fino alla spalla). Le sue enormi orecchie, oltre a garantirgli un udito molto fine, lo aiutano anche a disperdere il calore: vive principalmente nelle savane, nelle foreste pluviali (in questo caso, si fa riferimento all'elefante africano delle foreste, non riconosciuto come sottospecie dell'elefante africano) e anche in zone desertiche. Questo gigantesco erbivoro necessita di un ricco pasto quotidiano, generalmente costituito dalle graminacee, ma anche da fogliame, frutti o persino corteccia. Le grandi mandrie di questo animale comprendono circa 70 esemplari guidati di solito dalla femmina pi\u00f9 anziana, la matriarca, che guida la mandria in cerca di cibo e acqua: la proboscide presenta molti muscoli, mentre le zanne possono superare il metro e mezzo di lunghezza. Ama molto l'acqua, rinfrescandosi e pulendosi spesso: beve attraverso la proboscide, con cui raccoglie parecchi litri d'acqua (in questo modo, pu\u00f2 spruzzarsi tutta l'acqua raccolta nella proboscide a mo' di doccia anche per rinfrescarsi). Un elefante adulto non ha nemici naturali, se non l'uomo, a differenza dei piccoli, che vengono spesso cacciati da leoni, iene o leopardi: gli elefanti adulti, per\u00f2, reagiscono aggressivamente in caso i loro piccoli vengano attaccati e la difesa dei cuccioli pu\u00f2 essere quindi uno dei tanti motivi per cui l'elefante africano tende ad essere aggressivo non solo verso gli altri predatori, ma anche verso l'uomo: infatti, gli elefanti africani sono molto pi\u00f9 resistenti all'addomesticamento rispetto ai loro cugini asiatici. L'uomo per\u00f2 rimane il maggior nemico di questo animale e spesso uccide illegalmente gli elefanti per il materiale pregiato di cui sono fatte le sue zanne, l'avorio, che viene poi trasportato altrove, in modo che venga poi usato e lavorato per costruire gioielli, suppellettili e oggettistica per la casa.\nBufalo nero.\nIl bufalo nero (\"Syncerus caffer\") \u00e8 un bovino selvatico di notevoli dimensioni: il suo peso pu\u00f2 arrivare a quasi 1 tonnellata e le sue corna che si congiungono sul suo capo superano il metro di lunghezza. L'unico habitat in cui vive \u00e8 la savana africana (tuttavia, una sua sottospecie detta \"Syncerus caffer nanus\", meglio nota come 'bufalo di foresta' o 'bufalo nano', abita gli ecosistemi tropicali ed equatoriali dell'Africa centrale): le mandrie di questi bovini, solitamente composte da 400 individui, si spingono alla ricerca di pascoli verdi soprattutto durante la stagione delle piogge. Durante il periodo dell'accoppiamento, i maschi lottano fra loro: in questi scontri, lo scudo cefalico formato dalle corna del bufalo ha una grande importanza nel respingere l'altro avversario. Come gli elefanti e i rinoceronti, il bufalo nero ama fare il bagno nell'acqua e nel fango, e in questo modo riesce a liberarsi dei parassiti (spesso rimossi dalle bufaghe o dagli aironi guardabuoi) e a garantire la termoregolazione. Spesso, il bufalo nero viene considerato uno degli animali pi\u00f9 aggressivi del continente africano, essendo che quando viene provocato, carica violentemente con le sue poderose corna: in questo modo, un bufalo nero pu\u00f2 mettere in fuga anche un leone. Infatti, questi felini non esitano ad attaccare i piccoli di bufalo o gli esemplari vecchi, malati o feriti, ma vengono scacciati via con aggressivit\u00e0 dagli esemplari in buona salute (in alcuni casi, i bufali possono anche uccidere l'aggressore): questi bovini possono anche divenire vittima dei coccodrilli.\nRinoceronte.\nIl rinoceronte bianco (\"Ceratotherium simum\") \u00e8, dopo l'elefante africano e l'elefante asiatico, il pi\u00f9 grande animale terrestre: pu\u00f2 raggiungere un peso di 4 t e il suo corno raggiunge i 170 cm di lunghezza. Nonostante il suo nome, questo gigantesco animale non \u00e8 bianco: il termine bianco deriva da un'errata traduzione della parola \"wide\", con la pronuncia simile a \"white\" (\"bianco\" in inglese): la parola \"wide\" \u00e8 stata anche confusa con l'aggettivo \"wyd\" (\"largo\" in afrikaans, riferito alla larghezza delle labbra del rinoceronte). Le grandi savane africane sono l'habitat naturale del rinoceronte bianco e le mandrie di questo erbivoro generalmente superano i 10 individui: il rinoceronte bianco non ha nemici naturali a causa della sua stazza e i piccoli a volte riescono a fuggire agli attacchi di predatori come leoni o iene, correndo davanti alla madre, che reagisce aggressivamente agli aggressori: il rinoceronte bianco, per\u00f2, \u00e8 abbastanza pacifico con gli umani. In passato, il rinoceronte bianco meridionale si \u00e8 trovato a critico rischio d'estinzione, con solo 25-30 esemplari rimasti, ma negli anni '60, \"Operazione Rinoceronte\" riusc\u00ec con successo nell'intento di riabilitazione dei rinoceronti bianchi meridionali. Non fu cos\u00ec invece per il rinoceronte bianco settentrionale: negli anni '70 ne esistevano circa 500 esemplari, ma nel 2006, la caccia eccessiva ha portato la popolazione a ridursi a 5-10 esemplari: nel 2009, i tre rinoceronti bianchi settentrionali rimasti vennero trasferiti alla riserva privata di Ol Pejeta, in Kenya, ma il tentativo di riabilitazione degli unici esemplari rimasti in natura fu inutile. L'ultimo maschio rimasto di rinoceronte bianco settentrionale rimasto, Sudan, mor\u00ec di vecchiaia nel marzo del 2018: la causa fu anche una grave malattia che da tempo lo aveva colpito. Sono rimaste soltanto 2 femmine in natura, che non possono riprodursi a causa dell'assenza di maschi. Il rinoceronte nero (\"Diceros bicornis\") \u00e8 di dimensioni minori rispetto al parente \"bianco\": pu\u00f2 pesare dai 800 ai . I due corni sono costituiti di cheratina e il corno frontale, che supera il metro di lunghezza, \u00e8 pi\u00f9 lungo di quello del rinoceronte bianco. A differenza di quest'ultimo, il rinoceronte nero non \u00e8 un animale da pascolo (cio\u00e8 che si sposta alla ricerca di cibo insieme ad altri suoi simili), ma un animale che bruca fogliame e germogli: le sue grandi orecchie gli permettono di sentire sia possibili minacce che i richiami di altri suoi simili da tanti km di distanza. Rispetto al parente \"bianco\", il rinoceronte nero \u00e8 di indole pi\u00f9 aggressiva ed imprevedibile sia verso i predatori che verso gli uomini, e per questa sua caratteristica, riescono a riprenderlo o fotografarlo da vicino difficilmente; un tempo, il rinoceronte nero era la specie di rinoceronte pi\u00f9 diffusa: intorno al 1900, ce n'erano centinaia di migliaia. Il loro numero, per\u00f2, si \u00e8 ridotto drasticamente, passando da 70.000 esemplari, poi 15.000 e successivamente sotto i 2500 agli inizi degli anni '90. Tuttavia, secondo la International Rhino Foundation, la popolazione di rinoceronti neri rimasti in Africa \u00e8 aumentata di 3610 esemplari nel 2003.\nI Big Seven.\nL'espressione \"Big Seven\" viene talvolta usata per indicare i \"grandi cinque\" oltre a due grandi animali acquatici, vale a dire la balena e lo squalo bianco. L'unico parco al mondo a ospitare i Big Seven nel loro habitat naturale \u00e8 il Parco nazionale Addo Elephant, in Sudafrica.\nNumismatica.\nIl retro di ogni differente taglio delle banconote della valuta sudafricana (il rand) raffigura un animale di questo gruppo, mentre dal 2012 sul fronte \u00e8 raffigurato il volto di Nelson Mandela."}
{"id": "120176", "revid": "116118553", "url": "https://it.wikipedia.org/wiki?curid=120176", "title": "Quadrimestre", "text": "Il quadrimestre (dal latino: \"quadrimestris\") \u00e8 una suddivisione dell'anno in periodi di quattro mesi l'uno. \nIl quadrimestre nel sistema scolastico.\nTale unit\u00e0 di misura \u00e8 stata largamente adottata, in Italia, in ambito scolastico, dove la fine del primo quadrimestre, ed il conseguente inizio del secondo, coincide con la fine di gennaio.\nNelle scuole che adottano la divisione in quadrimestri al termine del primo di questi viene compilata agli insegnanti, e consegnata alle famiglie, la scheda di valutazione periodica, documento che ha sostituito le tradizionali pagelle scolastiche.\nAl termine secondo quadrimestre, circa met\u00e0 giugno, viene nuovamente compilata la scheda di valutazione e vengono esposti i quadri riassuntivi degli allievi ammessi, o non ammessi, all'anno successivo, o agli esami che concludono un ciclo di studi.\nNel mondo accademico statunitense il \"quarter\" \u00e8 un periodo simile al trimestre, ma di maggiore durata (circa 10 settimane invece di 9).\nAlcune scuole, soprattutto secondarie di secondo grado, hanno invece mantenuto la tradizionale divisione dell'anno scolastico in trimestri compilando quindi la scheda di valutazione tre volte invece che due, oppure applicano una divisione che contempla un primo trimestre, al termine del quale segue una prima valutazione, ed un successivo secondo pentamestre che si conclude con lo scrutinio finale.\nIl quadrimestre nel mondo economico.\nNel mondo economico e fiscale \u00e8 pi\u00f9 diffusa la suddivisione in trimestri, mentre alcune certificazioni di bilancio e le attestazioni di regolare iscrizione agli istituti di previdenza obbligatoria vengono emesse con cadenza quadrimestrale."}
{"id": "120205", "revid": "399", "url": "https://it.wikipedia.org/wiki?curid=120205", "title": "Satelliti Lacrosse", "text": ""}
{"id": "120210", "revid": "6923", "url": "https://it.wikipedia.org/wiki?curid=120210", "title": "Horemheb", "text": "Prima di divenire faraone, Horemheb fu comandante in capo dell'esercito durante i regni di Tutankhamon (1333 a.C. - 1323 a.C.) e Ay (1323 a.C. - 1319 a.C.). Dopo la sua ascesa al trono attu\u00f2 una profonda riforma dell'Egitto: fu durante il suo regno che si procedette con la \"damnatio memoriae\" di Akhenaton (1351 a.C. - 1334 a.C.) e dei suoi immediati successori. Grazie a queste misure, Horemheb fu considerato come colui che riport\u00f2 la stabilit\u00e0 nel Paese dopo il caotico e controverso \"periodo amarniano\". Demol\u00ec i monumenti di Akhenaton e Nefertiti, riciclandone i resti nei propri progetti edilizi, inoltre usurp\u00f2 varie opere commissionate da Tutankhamon e Ay, sostituendo il loro nome con il proprio. Probabilmente mor\u00ec senza figli, motivo per cui design\u00f2 il vecchio generale Pramesse, futuro Ramesse I (1292 a.C. - 1290 a.C.) quale suo successore.\nOrigini.\nOriginario probabilmente di Eracleopoli, sulla riva occidentale del Nilo, Horemheb fu l'ultimo sovrano della XVIII dinastia, anche se alcuni storici vorrebbero porlo al di fuori di essa: non proveniva, cos\u00ec come il suo predecessore Ay, dalla famiglia reale, la cui linea di discendenza maschile si spense con Tutankhamon, ma si ritiene fosse figlio di uno sconosciuto funzionario di provincia.\nL'egittologo francese Nicolas Grimal esclude che un certo generale Paatonenhab (il cui nome significa \"Festosa presenza di Aton\"), che era comandante in capo dell'esercito sotto Akhenaton e la cui tomba \u00e8 stata rinvenuta nella necropoli dei nobili ad Akhetaton (l'attuale Tell el-Amarna) possa essere identificato con Horemheb. Tale identificazione non \u00e8 supportata da prove oggettive, mentre sembra evidente che la carriera di Horemheb sia cominciata solo sotto Tutankhamon. Comunque sia, \u00e8 nota l'attivit\u00e0 di Horemheb, in qualit\u00e0 di \"scriba delle reclute\", nell'area siro-palestinese.\nRegno.\nHoremheb fu membro del consiglio di reggenza durante il decennale regno di Tutankhamon, sotto il quale ricopr\u00ec altissimi incarichi militari. Quando Tutankhamon mor\u00ec, non ancora ventenne, Horemheb era gi\u00e0 stato designato come \"Iry-pat\" (principe ereditario) e \"Idnw\" (rappresentante del re per l'intero Paese) da parte dell'adolescente faraone; tali titoli compaiono sulle pareti della prima di tomba di Horemheb a Saqqara. L'ascendente che Horemheb dovette esercitare su Tutankhamon \u00e8 documentato da un'iscrizione sul pilastro posteriore di una sua statua in veste di faraone, conservata al Museo egizio di Torino, dove ricorda come spettasse a lui calmare il faraone quando andava in collera:\nGiunse al potere dopo il breve regno del vecchio Ay, probabilmente grazie all'appoggio del clero tebano di Amon e al matrimonio con Mutnodjmet, sorella della regina Nefertiti e forse figlia di Ay (Ay stesso avrebbe in precedenza intrapreso questa via per legittimarsi al trono sposando, forse, Ankhesenamon, la vedova di Tutankhamon e terzogenita di Akhenaton). Mutnodjmet, grande sposa reale di Horemheb, ne fu tuttavia la seconda moglie: infatti in precedenza si era gi\u00f9 unito alla nobildonna Amenia, morta sotto Ay o Tutankhamon senza divenire regina; della coppia \u00e8 conservata una magnifica statua doppia (EA36) al British Museum.\nDibattito sulla durata del regno.\nLa questione della durata del suo regno \u00e8 assai dibattuta, e divide gli egittologi in due correnti: chi gli attribuisce poco meno di quindici anni di regno e chi anche pi\u00f9 di trenta. \nTradizionalmente si crede sia durato circa trentatr\u00e9 anni, mentre alcune datazioni arrivano ad attribuirgli cinquantanove anni di governo. La datazione pi\u00f9 alta scientificamente riscontrabile deriva dalle etichette di ben 168 giare di vino esaminate dall'archeologo Geoffrey T. Martin nella tomba KV57 fra il 2006 e il 2007: otto datano al 14\u00ba anno di regno di Horemheb, e nessuna menziona una data pi\u00f9 alta. Inoltre, ogni singolo anno dal 1\u00ba al 13\u00ba dall'ascesa al trono \u00e8 ben documentato, mentre i riferimenti a un 27\u00b0, un 33\u00b0, finanche a un 59\u00b0 sono piuttosto enigmatici. Di fatto, eseguendo una \"damnatio memoriae\" assai veemente dei suoi predecessori (Akhenaton, Ankhtkheperura, Smenkhara, Tutankhamon, Ay), Horemheb si attribu\u00ec tutti i loro anni di regno, oltre alle iscrizioni e alle statue, cos\u00ec da far apparire che la sua accessione al trono seguisse direttamente il regno di Amenofi III (considerato l'ultimo sovrano non ancora in lotta aperta con il clero di Amon), morto circa trent'anni prima, intorno al 1350 a.C. Propendendo per la durata di tredici o quattordici anni, la datazione cronologica del suo regno dal 1319 a.C. al 1291 a.C. dovrebbe essere modificata ponendo tale regno dal 1319 a.C. al 1307 a.C. circa.\nLa restaurazione dopo la \"eresia amarniana\".\nCon Horemheb si complet\u00f2 la totale restaurazione del potere del clero tebano di Amon dopo il periodo dell'\"eresia amarniana\". Durante il suo regno furono cancellati a colpi di scalpello i nomi e le effigi dei sovrani precedenti e vennero smantellati gli edifici di culto eretti in onore di Aton, specialmente nella citt\u00e0 di Akhetaton, l'effimera capitale di Akhenaton. Principali fonti su queste capillari riforme sono la \"Stele dell'incoronazione\", conservata al Museo egizio di Torino, dove egli \u00e8 rappresentato insieme alla grande sposa reale Mutnodjemet e, pi\u00f9 importante, la grande stele eretta ai piedi del decimo pilone di Karnak, comunemente nota come il \"Grande editto\", dove vengono enumerati i provvedimenti presi per riordinare la politica interna dell'Egitto e porre fine ai numerosi abusi delle autorit\u00e0 statali. Una stele particolarmente importante, la cosiddetta \"Stele della restaurazione\", in cui si d\u00e0 conto di quanto praticato per la restaurazione, appunto, degli antichi d\u00e9i dopo il periodo dell'eresia amarniana, fu, di fatto, usurpata al suo legittimo titolare, il giovane Tutankhamon.\nA questo sovrano \u00e8 attribuibile una rilevante attivit\u00e0 edilizia che ebbe il suo centro a Karnak, dove, forse, venne iniziata la costruzione della Grande sala ipostila ma che riguard\u00f2 anche altre localit\u00e0 dove vennero restaurati ed ampliati i templi di varie divinit\u00e0. Nel complesso templare di Karnak, edific\u00f2 il IX ed il X pilone utilizzando, quale riempimento, talatat ricavate dallo smantellamento della citt\u00e0 di Akhet-aton (l'attuale Tell el-Amarna) voluta da Akhenaton. Poco si conosce della politica estera di questo periodo; nell'area siro-palestinese il limite dell'influenza egiziana dovrebbe essere rimasto alla frontiera del Libano mentre si hanno accenni ad interventi in Nubia per sedare rivolte locali.\nSuccessione e morte.\nProbabilmente Horemheb non ebbe figli, anche se si crede che abbia provato senza successo a lasciare una discendenza: la mummia della seconda moglie, Mutnodjemet, fu rinvenuta con un feto al suo interno, oltre a rivelare i segni di varie gravidanze.\nPrima di morire associ\u00f2 al trono il vecchio generale Pramesse, futuro Ramesse I, che gi\u00e0 godeva di una discendenza, fra cui il futuro faraone Seti I e probabilmente il figlio di quest'ultimo, che sar\u00e0 Ramesse \"il Grande\"; per questo motivo, oltre che ultimo faraone della XVIII dinastia, Horemheb \u00e8 visto anche come iniziatore e origine delle fortune della XIX dinastia. L'equilibrio interno e il potere raggiunti durante il regno di Horemheb spianarono la strada all'ambizione e alla effettiva grandezza di Seti I e Ramesse II.\nSepoltura.\nSi conoscono due tombe di Horemheb: \nIn quest'ultimo, per la prima volta appare dipinto il \"Libro delle Porte\", un testo funerario dai toni severi, in cui perfino il sovrano risulta sottomesso a norme etiche a lui superiori; alcuni ritengono si tratti di un'ulteriore reazione da parte di Horemheb alle concezioni di Akhenaton. Tale tomba fu infine spogliata del suo contenuto intorno al quarto anno del governo di Herihor (1066 a.C.). Non si ha notizia della sua mummia."}
{"id": "120211", "revid": "2149966", "url": "https://it.wikipedia.org/wiki?curid=120211", "title": "Renato Castellani", "text": "Biografia.\nFiglio di un rappresentante della Kodak, nacque a Varigotti, comune vicino a Finale Ligure in provincia di Savona, dove la madre era rientrata dall'Argentina per far nascere il figlio in Italia. Trascorse l'infanzia in Argentina a Rosario di Santa Fe. Dopo 12 anni, ritorn\u00f2 in Liguria e riprese gli studi a Genova. Si trasfer\u00ec a Milano, dove si laure\u00f2 al Politecnico in architettura e, quindi, a Roma. A Milano conobbe Livio Castiglioni e insieme misero in onda, per \"L'ora radiofonica del GUF,\" \"La fontana malata\" di Aldo Palazzeschi, sperimentando la nuova tecnica del \"suonomontaggio\" in radio.\nInizi\u00f2 a collaborare nel 1936 come consulente militare per \"Il grande appello\", un film di Mario Camerini. Scrisse critiche cinematografiche e lavor\u00f2 - come sceneggiatore o aiuto regista - con nomi importanti del cinema italiano del tempo, quali Augusto Genina, con cui firm\u00f2 la sceneggiatura di \"Castelli in aria\" (1939), di Mario Soldati, di cui fu aiuto regista sul set di \"Malombra\" (1942), Alessandro Blasetti con il quale firm\u00f2 le sceneggiature di importanti pellicole quali \"Un'avventura di Salvator Rosa\" (1940), \"La corona di ferro\" (1941), \"4 passi fra le nuvole\" (1942) e Camillo Mastrocinque, con la sceneggiatura di \"L'orologio a cuc\u00f9\" (1938).\nLa sua prima regia \u00e8 del 1942, \"Un colpo di pistola\", tratto da un racconto di Aleksandr Puskin, alla sceneggiatura del quale partecip\u00f2 anche Alberto Moravia, con Fosco Giachetti e Assia Noris, elegante storia che si iscrive nel filone \"calligrafico\", come pure il successivo \"Zaz\u00e0\" (1944).\nIl neorealismo.\nCon la trilogia costituita da \"Sotto il sole di Roma\" (1948), \"\u00c8 primavera\" (1949) e \"Due soldi di speranza\" (1952), tutti girati in esterno e con attori non professionisti o esordienti, dette vita a un nuovo genere, definito \"neorealismo rosa\", malvisto dalla critica, ma destinato a un vasto successo di pubblico.\nCon \"Due soldi di speranza\" vinse il Grand Prix ex aequo al Festival di Cannes 1952. Con \"Giulietta e Romeo\" vinse il Leone d'Oro al Festival di Venezia 1954.\nDopo qualche altro film significativo come \"I sogni nel cassetto\" (1957) e \"Il brigante\" (1961), Castellani si dedic\u00f2 soprattutto a biografie televisive a puntate, di largo seguito, come \"La vita di Leonardo da Vinci\" (1971) e \"Verdi\" (1982)."}
{"id": "120220", "revid": "287204", "url": "https://it.wikipedia.org/wiki?curid=120220", "title": "Partecipanti al Tour de France 2005", "text": "Elenco dei partecipanti al Tour de France 2005.\nAlla corsa hanno preso parte ventuno squadre, le venti iscritte all'UCI ProTour 2005, pi\u00f9 l'AG2R Pr\u00e9voyance, invitata. Ogni squadra era composta da 9 corridori per un totale di 189 partecipanti al via.\nCiclisti per nazione.\nLe nazionalit\u00e0 rappresentate nella manifestazione sono 27; in tabella il numero dei ciclisti suddivisi per la propria nazione di appartenenza:"}
{"id": "120221", "revid": "5", "url": "https://it.wikipedia.org/wiki?curid=120221", "title": "Trichomonas hominis", "text": ""}
{"id": "120229", "revid": "1566286", "url": "https://it.wikipedia.org/wiki?curid=120229", "title": "Fosco Giachetti", "text": "Ha vinto la Coppa Volpi come attore protagonista per la sua interpretazione in \"Bengasi\".\nBiografia.\nNacque da Alessandro e da Margherita Giachetti. Dopo l'esperienza nelle filodrammatiche toscane, il giovane Fosco fece il suo esordio in teatro con Ermete Zacconi e successivamente altre esperienze teatrali di rilievo recitando in compagnie importantissime accanto a Margherita Bagni, Renzo Ricci, Tatiana Pavlova e Renato Cialente. Prende parte a una famosissima edizione de \"La figlia di Jorio\" del 1935 accanto a Marta Abba.\nAccostatosi al cinema ottiene, nel 1936, la piena affermazione per il ruolo da co-protagonista, accanto ad Antonio Centa, in \"Lo squadrone bianco\" diretto da Augusto Genina. La recitazione asciutta e \"virile\", il volto severo e la voce grave lo fecero diventare un divo del regime fascista - forse fu secondo al solo Amedeo Nazzari - che lo impieg\u00f2 prevalentemente in soggetti a sfondo bellico come \"Tredici uomini e un cannone\" (1936), \"Sentinelle di bronzo\" (1937), \"Carmen fra i rossi\" (1939), \"L'assedio dell'Alcazar\" (1940) e \"Bengasi\" (1942), interpretazione, quest'ultima, che le valse la Coppa Volpi per la migliore interpretazione maschile alla Mostra del cinema di Venezia.\nDi rilievo anche la partecipazione al dittico di Goffredo Alessandrini, \"Noi vivi\" e \"Addio Kira!\" (1942).\nDurante la guerra affront\u00f2 anche ruoli drammatici pi\u00f9 sfumati, come in \"Luce nelle tenebre\" (1941) di Mario Mattoli, \"Un colpo di pistola\" (1942) di Renato Castellani, \"Fari nella nebbia\" (1942) di Gianni Franciolini e \"Una piccola moglie\" (1943) di Giorgio Bianchi, mantenendo una forte popolarit\u00e0 nonostante il suo ruolo di divo incominciasse a essere scalfito dalle giovani generazioni di quegli anni che si affacciavano sullo schermo come Massimo Girotti, Andrea Checchi, Massimo Serato e Roberto Villa.\nNel dopoguerra ritorn\u00f2 all'attivit\u00e0 teatrale seppur continuando a interpretare alcuni film (memorabile la sua interpretazione del marito roso dalla gelosia in \"La vita ricomincia\" in cui era affiancato da Alida Valli) che per\u00f2 lo videro sempre meno nei titoli di testa.\nProsegue la sua attivit\u00e0 cinematografica durante tutti gli anni cinquanta e sessanta in ruoli minori dove per\u00f2 impone ancora la sua figura inflessibile e orgogliosa. Ne \"Il mattatore\" di Dino Risi, del 1959, \u00e8 accanto a Vittorio Gassman, Luigi Pavese e un giovanissimo Enzo Cerusico e impersona il generale dell'aeronautica Mesci, svampito e protagonista, suo malgrado, di una truffa perpetrata da Gassman ai danni di Pavese che credeva di poter avere un grosso appalto da parte dell'Aeronautica Militare per la fornitura della pasta all'uovo all'arma. Diede la voce a Pietro Germi (nel ruolo di Stefano) nel film \"La viaccia\" del 1961, diretto da Mauro Bolognini. Le sue ultime apparizioni cinematografiche risalgono agli anni settanta e tra esse spicca \"Il conformista\" di Bernardo Bertolucci dove imperson\u00f2 il colonnello, figura che ironizzava sui personaggi tutti d'un pezzo interpretati nella sua lunga carriera.\nLe sue pronipoti, le gemelle Alice e Matilde Giachetti, nate nel 2009, calcano anch'esse la scena come attrici nella fiction Tv di Rai 1 \"Ho sposato uno sbirro\" 2, proseguendo la tradizione del bisnonno.\nLa televisione.\nIntensa \u00e8 stata sin dagli anni cinquanta la sua attivit\u00e0 per la televisione, per la quale ha interpretato sceneggiati importanti come \"Il romanzo di un maestro\" (1959, regia di Mario Landi), \"Una tragedia americana\" (1962, di Anton Giulio Majano), \"Vita di Michelangelo\", \"David Copperfield\", \"Il Conte di Montecristo\", \"I promessi sposi\", \"Le mie prigioni\" (1968, da Silvio Pellico, diretto da Sandro Bolchi).\n\u00c8 stato poi interprete di un altro importante sceneggiato per la tv dei ragazzi (\"I racconti del faro\") di Angelo D'Alessandro del 1966 con un giovanissimo Roberto Chevalier, in cui interpretava il guardiano Libero che con la ricetrasmittente del faro, che sorgeva in un'isola deserta, dialogava con la terraferma aprendo le comunicazioni con la famosa frase \"Libero chiama radio costa, rispondete! Passo\".\nAttore dal viso segnato sin dalla giovent\u00f9, affascinante e dall'aria tormentata, seppe tratteggiare personaggi caratterizzati dalla grande inviolabilit\u00e0 etica e morale al limite della maniacalit\u00e0. Spesso gli fu rimproverato un eccessivo rigore interpretativo che fecero di lui un attore quasi mai brillante.\nNel 2003 a Sesto Fiorentino \u00e8 stata aperta una galleria in suo onore, la Galleria Fosco Giachetti."}
{"id": "120231", "revid": "219110", "url": "https://it.wikipedia.org/wiki?curid=120231", "title": "Satellite spia", "text": "Un satellite spia o satellite da ricognizione \u00e8 un satellite artificiale di comunicazione o per l'osservazione della Terra, lanciato per applicazioni militari o di spionaggio. Fino agli anni 1970 e 1980 molti satelliti da ricognizione che facevano foto espellevano contenitori di pellicola fotografica che scendevano a terra, per essere poi catturati a mezz'aria mentre discendevano l'atmosfera con un paracadute.\nNegli Stati Uniti la maggior parte delle informazioni disponibili su questi satelliti e le loro missioni riguarda programmi che esistevano sino al 1972. Alcune informazioni sui programmi prima di quel tempo sono ancora coperte da segreto militare. Poche immagini aggiornate di satelliti da ricognizione sono state rese pubbliche o sono sfuggite.\nEsempi di missione di satelliti spia:"}
{"id": "120233", "revid": "148782", "url": "https://it.wikipedia.org/wiki?curid=120233", "title": "Biblioteca di Alessandria", "text": "La Biblioteca reale di Alessandria fu la pi\u00f9 grande e ricca biblioteca del mondo antico ed uno dei principali poli culturali ellenistici. And\u00f2 distrutta nell'antichit\u00e0, probabilmente pi\u00f9 volte tra l'anno 48 a.C. e il 642 d.C.; in suo ricordo \u00e8 stata edificata, ed \u00e8 in funzione dal 2002, la moderna Bibliotheca Alexandrina.\nLa Biblioteca di Alessandria fu costruita intorno al III secolo a.C. durante il regno di Tolomeo II Filadelfo. Questo polo culturale, annesso al Museo, era gestito da un \u03c0\u03c1\u03bf\u03c3\u03c4\u03ac\u03c4\u03b7\u03c2 (sovrintendente), ruolo di grande autorit\u00e0. Il sovrintendente era nominato direttamente dal re (il primo filologo ad occupare tale carica fu Zenodoto di Efeso) e dirigeva una squadra di grammatici e filologi che avevano il compito di annotare e correggere i testi delle opere custodite, redigendone edizioni critiche che venivano poi conservate all'interno della Biblioteca stessa. Si ritiene che, al tempo di Filadelfo, i rotoli (volumen) conservati fossero tra i 490.000 e i 700.000 (quando lo spazio non fu pi\u00f9 sufficiente, venne costruita una seconda struttura, la Biblioteca del Serapeo).\nOrigini.\nLa Biblioteca di Alessandria fu fondata dai Tolomei, la dinastia greco-egizia che trae le sue origini, nel 305 a.C., da uno dei diadochi di Alessandro Magno. \u00c8 probabile che l'ideazione della biblioteca sia stata di Tolomeo I Sotere, che fece edificare anche l'annesso tempio delle Muse, il Museo. La biblioteca fu arricchita nel tempo tra IV e I secolo a.C., come sarebbe comprovato dalla \"Lettera di Aristea\", che attribuisce l'iniziale organizzazione della biblioteca a Demetrio Falereo, amico di Teofrasto e allievo di Aristotele, la cui biblioteca sarebbe servita da esempio per l'ordinamento di quella di Alessandria. Secondo le fonti, Demetrio fu cacciato da Tolomeo II (figlio di Tolomeo I) all'inizio del suo regno ed \u00e8, quindi, probabile che i lavori di costruzione della biblioteca iniziassero gi\u00e0 sotto Tolomeo I; sicuramente \u00e8 da attribuire al Filadelfo l'impulso dato all'acquisizione di opere, soprattutto con il cosiddetto \"fondo delle navi\", che deve il suo nome al fatto che, secondo un editto faraonico, tutti i libri che si trovavano sulle navi che sostavano nel porto di Alessandria dovevano essere lasciati nella biblioteca in cambio di copie.\nDa ricordare che in questo periodo (III secolo a.C.) fu intrapresa la traduzione in greco dell'Antico Testamento, che era scritto in ebraico, che divenne nota come \"Septuaginta\" o \"Bibbia dei Settanta\".\nAl tempo di Tolomeo III dovevano esistere gi\u00e0 due biblioteche: la pi\u00f9 grande, all'interno del palazzo reale, adibita alla consultazione da parte degli studiosi del Museo, mentre la seconda, pi\u00f9 piccola e destinata alla pubblica lettura, si trovava all'esterno della corte, nel tempio di Serapide, il Serapeo di Alessandria; comunque, si presume che al tempo di Filadelfo i rotoli conservati nella biblioteca maggiore fossero circa 490.000, mentre quelli della biblioteca del Serapeo ammontassero a circa 42.800, anche se l'esatta consistenza libraria della Biblioteca di Alessandria, come anche il numero degli autori dei libri, \u00e8 sconosciuta, dato che molti rotoli potevano contenere pi\u00f9 opere e molti di questi potevano essere duplicati.\nIl primo direttore della biblioteca fu Zenodoto di Efeso, famoso per l'edizione critica dei poemi di Omero e al quale si deve la sistemazione in ordine alfabetico del patrimonio librario, mentre la prima catalogazione delle opere contenute nella biblioteca si deve forse a Callimaco di Cirene, invitato da Tolomeo I ad unirsi al circolo di intellettuali della corte alessandrina\u02d0 la sua grande opera, i \"Pinakes\" o \u00abTavole delle persone eminenti in ogni ramo del sapere con l'elenco delle loro opere\u00bb, \u00e8 probabilmente una versione dell'elenco per categorie redatto per il catalogo della biblioteca reale.\nDopo la direzione di Apollonio Rodio, nella seconda met\u00e0 del III secolo a.C. fu a capo della biblioteca il grande geografo Eratostene, che, a differenza dei predecessori, contribu\u00ec all'aumento dei trattati di ambito scientifico, anche se fu comunque nella prima met\u00e0 del II secolo a.C. con Aristofane di Bisanzio ed Aristarco di Samotracia che la lessicografia e la filologia alessandrina toccarono l'apice della loro fortuna.\nDopo la met\u00e0 del II secolo le complesse vicende interne e i disordini sociali non permisero ai Tolomei di proseguire la politica culturale dei predecessori e la Biblioteca ed il Museo persero progressivamente il ruolo che avevano ricoperto in passato.\nDistruzione della biblioteca.\nFonti antiche e moderne identificano quattro possibili occasioni dove sarebbe potuta intervenire una distruzione parziale o totale della Biblioteca:\nLa conquista di Giulio Cesare.\nLe fonti riguardanti la fine della Biblioteca di Alessandria sono contraddittorie ed incomplete e rendono ardua una ricostruzione condivisa dell'episodio e della sua datazione. La prima notizia di un incendio che distrusse almeno parte del patrimonio librario concerne la spedizione di Giulio Cesare in Egitto. In seguito ai disordini scoppiati ad Alessandria, un incendio si svilupp\u00f2 nel porto della citt\u00e0, danneggiando la biblioteca.\nDei sedici scrittori che hanno tramandato notizie sull'episodio, dieci, fra cui lo stesso Cesare nella \"Guerra alessandrina\", Cicerone, Strabone, Livio, Lucano, Floro, Svetonio, Appiano ed Ateneo non riportano alcuna notizia relativa all'incendio del Museo, della Biblioteca o di libri. Sei di questi forniscono notizie dell'incidente come segue:\nProve dell'esistenza della biblioteca dopo Cesare.\nDi tutte le fonti, Plutarco, nelle \"Vite parallele - Cesare\", \u00e8 l'unico che parla della distruzione della biblioteca riferita esplicitamente a Giulio Cesare. La testimonianza di una completa distruzione della biblioteca nel corso della guerra alessandrina, tuttavia, sarebbe inficiata non solo dalla discrepanza delle fonti, ma anche da altri indizi, che indurrebbero a pensare ad una perdita parziale e non alla distruzione dell'intero patrimonio librario.\nL'interpretazione pi\u00f9 plausibile \u00e8 che solamente i libri depositati in un magazzino nei pressi del porto furono accidentalmente distrutti dal fuoco. Questa ipotesi sarebbe suffragata da altre fonti, che fanno supporre che la biblioteca fosse ancora in piedi anche successivamente all'episodio narrato. Si sa infatti che Strabone, durante il suo soggiorno in Egitto (25 a.C.-20 a.C.) lavor\u00f2 nella biblioteca e che un ampliamento degli edifici fu realizzato da Claudio (41-54 d.C.).\nLa continuit\u00e0 storica della biblioteca sarebbe comprovata anche da un'iscrizione databile alla met\u00e0 del I secolo d.C. e dedicata a Tiberio Claudio Balbillo, che avrebbe ricoperto un incarico \"supra Museum et ab Alexandrina bibliotheca\".\nLa guerra di Aureliano contro Zenobia.\nLa distruzione della biblioteca \u00e8 collocata da alcuni storici al tempo del conflitto che oppose l'imperatore Aureliano alla regina Zenobia di Palmira, verso il 270. Nel corso dei feroci scontri ingaggiati nella citt\u00e0 di Alessandria, fu raso al suolo il \"Bruchion\", quartiere della citt\u00e0 dove si trovavano la reggia e, al suo interno, la biblioteca.\nL'editto di Teodosio I.\nIn alternativa a questa teoria, alcuni studiosi, basandosi su fonti che attestano la sopravvivenza del Museo fino al IV secolo, hanno ipotizzato che la distruzione della biblioteca vada ricondotta ad una data vicina al 400.\nSecondo questa interpretazione, la fine della Biblioteca di Alessandria e del Museo sarebbe collegata a quella del Serapeo, la biblioteca minore di Alessandria, distrutto in seguito all'editto dell'imperatore Teodosio I del 391, ostile alla cosiddetta \"saggezza pagana\". Secondo altri studiosi quest'ipotesi sarebbe originata invece da una confusione tra le due biblioteche di Alessandria. E dunque la Biblioteca maggiore di Alessandria sarebbe sopravvissuta anche a questo episodio.\nMorris Kline, a proposito della scomparsa del mondo greco, in relazione alla distruzione della biblioteca di Alessandria, nota:\nLa conquista araba dell'Egitto.\nFonti pi\u00f9 tarde narrano che nel 642 il generale \u02bfAmr b. al-\u02bf\u0100\u1e63, comandante delle truppe arabe che avevano appena conquistato l'Egitto, distrusse la biblioteca di Alessandria e i libri in essa contenuti su ordine del califfo \u02bfOmar.\n\u02bfAbd al-La\u1e6d\u012bf al-Baghd\u0101d\u012b (1162\u20131231) - lontano oltre mezzo millennio rispetto ai tempi del preteso evento - afferma che la biblioteca fu distrutta da \u02bfAmr, su ordine del secondo Califfo \u02bfOmar.\nIl racconto - secondo il consueto uso di riproporre o epitomizzare quanto scritto da storici musulmani delle prime generazioni - \u00e8 ripetuto anche da al-Qifti (1172-1248) nella sua \"Storia degli Uomini Dotti\": si ritiene che sia questo il testo su cui Bar Hebraeus bas\u00f2 la sua versione della storia.\nLa pi\u00f9 lunga versione del racconto \u00e8 rintracciabile nella \"Historia Compendiosa Dynastiarum\", opera dell'autore siriano di religione cristiana Barebreo, ossia Bar Hebraeus, (1226-1286), il cui vero nome era Ab\u016b l-Faraj. L'opera fu tradotta in arabo e fu integrata da materiale proveniente da fonti arabe, come si \u00e8 specificato precedentemente. Nel testo racconta che un non meglio identificato \"Ioannes Grammaticus\" chiese ad \u02bfAmr che fare con i \"libri nella biblioteca reale\". \u02bfAmr scrisse a \u02bfOmar per averne istruzioni e \"Il califfo rispose: \u00abIn quei libri o ci sono cose gi\u00e0 presenti nel Corano, o ci sono cose che del Corano non fanno parte: se sono presenti nel Corano sono inutili, se non sono presenti allora sono dannose e vanno distrutte\u00bb. Gli Arabi perci\u00f2 bruciarono i libri per alimentare le caldaie dei bagni per i soldati ed essi bastarono per sostenere il fuoco per sei mesi\"\nAl-Maqrizi (1364\u00a0\u2013 1442) menziona brevemente il racconto, parlando del Serapeo.\nIn analogia con questo racconto, Ibn Khaldun (1332 - 1406) riporta che \u02bfOmar ordin\u00f2 la distruzione dei libri delle biblioteche dell'impero persiano appena conquistato.\nNel 1713 il monaco Eus\u00e8be Renaudot giudic\u00f2 il racconto della distruzione della biblioteca ad opera degli Arabi un falso; nei secoli, altri studiosi condivisero le conclusioni di Renaudot: Edward Gibbon nel XVIII secolo, Alfred J. Butler nel 1902, Victor Chauvin nel 1911, Paul Casanova e Eugenio Griffini nel 1923.\nNel 1990 l'orientalista Bernard Lewis ha suggerito che il racconto non sia autentico, ma che la sua origine sia dipesa dalla sua utilit\u00e0 per la propaganda del condottiero islamico Saladino, il quale nel 1171 dichiar\u00f2 di aver distrutto la collezione fatimide di libri \"eretici\" ismailiti al Cairo, nel quadro della sua restaurazione del sunnismo, giustificando il suo gesto con un esplicito richiamo all'ordine di ibn al-Kha\u1e6d\u1e6d\u0101b di distruggere la biblioteca alessandrina. Lewis ritiene che la storia del califfo \u02bfOmar che approvava la distruzione della biblioteca potesse rendere il gesto di Saladino pi\u00f9 accettabile per la sua popolazione.\nA contraddire questa ultima narrazione esiste tuttavia la testimonianza dello storico arabo al-Maqrizi (1364 -1442) che, nel suo \"Khi\u1e6da\u1e6d\" ricordava come lo svuotamento dei 100.000 volumi della \"D\u0101r al-\u1e25hikma\" e della sua \"Khiz\u0101nat al-kutub\" (\"Tesoro dei libri\") fosse cominciato ben prima dell'epoca di Saladino, poco dopo la morte di al-Af\u1e0dal Sh\u0101hansh\u0101h, ultimo autorevole esponente del cosiddetto \"visirato militare\". I soldati turchi dell'Imam fatimide, in mancanza del loro soldo, andarono infatti a trafugare nel 1068 i libri per rivenderli sul florido mercato dei bibliofili, strappando in vari casi il cuoio delle rilegature per rattoppare le suole dei loro stivali.\nLewis ha successivamente trattato ancora la questione, ribadendo la sua posizione, nel saggio \u00abThe Arab Destruction of the Library of Alexandria\u00bb contenuto nel libro collettaneo apparso nel 2008, \"What happened to the Ancient Library of Alexandria?\", a cura del direttore della nuova Bibliotheca Alexandrina, Ismail Serageldin.\nDiversi altri studiosi hanno espresso scetticismo riguardo alla versione che vuole gli arabi responsabili. Luciano Canfora afferma che gli Arabi avrebbero cagionato seri danni alla biblioteca, seguito da Franco Cardini, che afferma che taluni studiosi di oggi tendono ad eliminare le fonti che non godono di buona stampa nel mondo musulmano; secondo Cardini, \u00abil corso pi\u00f9 probabile degli avvenimenti secondo la critica storica, filologica e archeologica recente \u00e8 questo: (\u2026)\nSempre Morris Kline, a proposito del ruolo degli Arabi nella distruzione della biblioteca di Alessandria, nota:\nEpoca moderna.\nNel 2002 \u00e8 stata inaugurata la nuova Biblioteca di Alessandria (Bibliotheca Alexandrina) su progetto di un gruppo di architetti norvegesi, statunitensi e australiani"}
{"id": "120234", "revid": "83531", "url": "https://it.wikipedia.org/wiki?curid=120234", "title": "Numero semiprimo", "text": "In matematica, un semiprimo (chiamato anche biprimo o 2-quasi primo, o numero pq) \u00e8 un numero naturale che \u00e8 il prodotto di due (non necessariamente distinti) numeri primi.\nPropriet\u00e0.\nI primi di tali numeri sono 4, 6, 9, 10, 14, 15, 21, 22, 25, 26... Oggi, il numero semiprimo pi\u00f9 grande conosciuto \u00e8 (282589933 \u2212 1)2 ed \u00e8 il quadrato del numero primo pi\u00f9 grande conosciuto (il quadrato di ogni numero primo \u00e8 semiprimo).\nApplicazioni.\nI semiprimi sono molto utili nell'area della crittografia e la teoria dei numeri, in modo particolare nella crittografia a chiave pubblica (usata da RSA) e nei generatori di numeri pseudo-casuali. Questi metodi contano sul fatto che trovare due numeri primi grandi e moltiplicarli \u00e8 computabilmente facile, mentre trovare i fattori originali \u00e8 computazionalmente proibitivo con i mezzi di calcolo odierni e prevedibilmente disponibili in un futuro prossimo. \nNell'RSA Factoring Challenge (\"sfida di fattorizzazione RSA\") la RSA Security offriva premi fino a 200.000 dollari per chi riusciva a fattorizzare specifici grandi semiprimi ma dal 2007 ha ritirato tali premi per le fattorizzazioni non ancora portate a termine."}
{"id": "120236", "revid": "1728", "url": "https://it.wikipedia.org/wiki?curid=120236", "title": "Senato Romano", "text": ""}
{"id": "120239", "revid": "2178", "url": "https://it.wikipedia.org/wiki?curid=120239", "title": "Fiume Moy", "text": ""}
{"id": "120241", "revid": "599013", "url": "https://it.wikipedia.org/wiki?curid=120241", "title": "Ttl", "text": ""}
{"id": "120243", "revid": "2178", "url": "https://it.wikipedia.org/wiki?curid=120243", "title": "Gaelico irlandese", "text": ""}
{"id": "120244", "revid": "6923", "url": "https://it.wikipedia.org/wiki?curid=120244", "title": "Fiat 130", "text": "La Fiat 130 \u00e8 un'autovettura prodotta e commercializzata dalla FIAT tra il 1969 e il 1977. Il codice di progetto interno della vettura era X1/3.\nEquipaggiata con un motore 6 cilindri a V alimentato a benzina, aveva una cilindrata di 2,8 litri successivamente incrementata a 3,2 litri.\nLa sua commercializzazione termin\u00f2 dopo 8 anni di produzione, e in totale ne vennero fabbricati meno di 20.000 esemplari, pur considerando tutte le versioni e motorizzazioni.\nIl contesto.\nData l'ormai evidente obsolescenza di modelli quali la 2300 Lusso, i vertici della FIAT decisero di mettere in cantiere la progettazione di una berlina Gran Turismo, che nelle loro intenzioni avrebbe dovuto essere in grado di diventare una temibile concorrente delle autovetture di pari segmento prodotte da case automobilistiche come la BMW e la Mercedes Benz.\nNonostante i dubbi e le perplessit\u00e0 espresse all'epoca dai progettisti (Dante Giacosa in primis) sull'opportunit\u00e0 di produrre un'automobile non destinata al mercato di massa, da sempre prerogativa \"storica\" della FIAT, durante la gestazione del modello gli ingegneri studiarono una meccanica raffinata, caratterizzata da particolari soluzioni tecniche, abbinata ad una carrozzeria contraddistinta da una linea decisamente classica, equilibrata, e dall'ampia disponibilit\u00e0 di spazio interno sia anteriore che posteriore, tipica delle \"tre volumi\" prodotte all'epoca da molte case automobilistiche concorrenti.\nLa progettazione della berlina inizi\u00f2 nel 1963.\nLa vettura.\nL'ufficio tecnico diretto da Dante Giacosa realizz\u00f2 un telaio contraddistinto dalla soluzione tecnica della sospensioni a 4 ruote indipendenti, mentre Aurelio Lampredi (ex Ferrari) mise a punto un motore a 6 cilindri a V di 2866 cm\u00b3 erogante 140 CV. .\nIl quadro tecnico era completato dall'adozione della trazione posteriore, dall'adozione di 4 freni a disco, dall'utilizzo del servofreno, e infine dall'adozione del cambio automatico (Borg-Warner) a 3 rapporti, che veniva fornito come primo equipaggiamento mentre il cambio manuale a 5 marce era disponibile solo su richiesta, come optional.\nDa un punto di vista stilistico la berlina non incontr\u00f2 mai completamente il favore del pubblico, gi\u00e0 a partire dalla sua prima presentazione, avvenuta al Salone dell'automobile di Ginevra nell'anno 1969.\nL'autovettura era caratterizzata da una linea esteriore nel complesso equilibrata, ma piuttosto \"carica\" e appesantita da un notevole quantitativo di orpelli inutili, come i grossi profili cromati che incorniciavano e attraversavano gli eccessivamente ampi gruppi ottici posteriori, o la monolitica e barocca calandra anteriore, caratterizzata da un disegno alquanto elaborato e complesso.\nSulla 130 prima serie fu adottato un cruscotto con gli strumenti rettangolari e allineati, che stilisticamente ricordava quelli delle berline americane dell'epoca. Sulla seconda serie fu sostituito da una plancia caratterizzata da un disegno pi\u00f9 classico, strumenti circolari e finiture raffinate, in quanto veniva utilizzato legno laccato per guarnirla. Gli interni erano caratterizzati dall'utilizzo di velluto pregiato o pelle di ottima qualit\u00e0 per rivestire la selleria. Essi erano riccamente equipaggiati da accessori quali il servosterzo e dall'aria condizionata, quest'ultima fornita su richiesta. La versione coup\u00e9 del modello fu equipaggiata da un esclusivo optional, in quanto i comandi dell'apertura e chiusura della porta del passeggero potevano essere controllati autonomamente dal conduttore dell'autovettura.\nDopo averla testata, gli operatori del settore giudicarono la vettura confortevole, sicura e affidabile su strada, ma nel contempo notarono che essa era notevolmente penalizzata dal rilevante peso e dalla scarsa potenza erogata dal motore che la equipaggiava, circa 140 CV. La FIAT, nel corso dell'anno 1970, tent\u00f2 di porre rimedio a tale carenza incrementando la cubatura del propulsore, ottenendo come risultato un aumento di potenza di circa una ventina di CV, ed il valore della stessa raggiunse i 160 CV circa. Tale valore era comunque ancora molto lontano da quelli raggiunti dai propulsori della stessa cubatura che equipaggiavano i modelli prodotti da marche concorrenti, che sfioravano i 200 CV, e che spesso erano caratterizzati dall'adozione di soluzioni tecniche pi\u00f9 raffinate, come l'iniezione meccanica.\nA causa di ci\u00f2 l'autovettura rimase sempre svantaggiata nel confronto con le sue dirette rivali (segnatamente la BMW 2800, la Mercedes 280 e Jaguar XJ 2.8).\nNel corso dell'anno 1971 la FIAT lanci\u00f2 sul mercato anche la versione coup\u00e9 del modello, disegnata da Paolo Martin (Pininfarina). La linea della coup\u00e9 era molto personale, caratterizzata da tratti tesi e spigoli, e si discostava completamente dalla berlina. Per inciso, essa inaugura una trilogia modernista presso Pininfarina, proseguita con altre due coup\u00e9 italiane di forte impatto visivo quali la Ferrari 365 GT4 2+2 e la Lancia Gamma.\nLa scocca, assemblata presso lo stabilimento Fiat di Rivalta, veniva consegnata nuda allo stabilimento della Pininfarina che provvedeva alla verniciatura, allestimento e finitura complessiva, apponendovi il proprio marchio sulle fiancate. La successiva commercializzazione di tale versione fu sempre di competenza FIAT.\nLa FIAT 130 Coup\u00e9 mutu\u00f2 in massima parte la meccanica dalla berlina, ma il motore del modello in questione era caratterizzato dall'avere una cubatura leggermente superiore, precisamente del valore di 3235\u00a0cm\u00b3, e ci\u00f2 pi\u00f9 a beneficio della coppia motrice massima e dell'elasticit\u00e0 di marcia che della potenza, cresciuta di poco, da 160 CV a 165 CV.\nTale motore nel corso dell'anno, venne successivamente utilizzato per equipaggiare anche la berlina, che della coup\u00e9 adott\u00f2 anche la rinnovata console centrale, caratterizzata da un disegno pi\u00f9 razionale e moderno rispetto a quella che equipaggiava il modello precedente.\nCome accennato, un'altra grave pecca furono gli eccessivi consumi, malgrado i vari tentativi per ridurre l'entit\u00e0 dell'inconveniente che afflisse sempre il propulsore. Consumi assolutamente proibitivi anche in relazione alla cilindrata, addirittura superiori a quelli di alcuni V8 americani prodotti all'epoca; non era difficile scendere a valori dell'ordine dei 3\u00a0km/litro nel ciclo urbano.\nL'ostacolo principale che penalizz\u00f2 il modello sia durante la gestazione, sia durante la fase commerciale, fu l'idea universalmente diffusa presso i potenziali acquirenti, per cui si considerava la FIAT una casa specializzata esclusivamente nella produzione di auto utilitarie e del tutto incapace o inadatta a cimentarsi nel settore delle vetture di lusso, che storicamente non era mai stato di sua competenza. Sostanzialmente tale automobile, oltre che dai suoi limiti, fu sempre svantaggiata dall'immagine \"proletaria\" del marchio. In effetti, nella gamma della Casa torinese si collocava come un oggetto del tutto eccezionale, con un prezzo di vendita quasi triplo di quello della Fiat 132, la berlina da viaggio di segmento alto che la seguiva nel listino (nel 1975: circa 13 milioni di lire contro 4,8 milioni).\nLa grave crisi petrolifera che prese l'avvio nel corso dell'anno 1973 determin\u00f2 di fatto la morte commerciale del modello, in quanto i consensi tributati alla coup\u00e9 si limitarono ai soli apprezzamenti per la sua linea esteriore, ma non si tradussero mai in consistenti numeri di vendita. Inoltre era palese la circostanza che l'utilizzo di un'autovettura caratterizzata da consumi cos\u00ec elevati, complice il costo del carburante di fatto quintuplicato nel giro di qualche mese, fosse diventato improvvisamente antieconomico.\nLa casa madre inoltre non diede alcun seguito alla produzione di alcuni esemplari unici, sostanzialmente delle evoluzioni stilistiche della coup\u00e9 disegnata dalla Pininfarina, come la \"Opera\", studiata e prodotta come esemplare unico nel corso del 1974 e la \"Maremma\", studiata e prodotta nel corso del 1975, rispettivamente il prototipo di una berlina a 4 porte e il prototipo di una particolare station wagon a 3 porte, caratterizzata dall'impostazione (Shooting Brake), e contraddistinta da alcune peculiari soluzioni funzionali e stilistiche.\nLa produzione della Fiat 130 berlina cess\u00f2 nel corso del 1976, raggiungendo un saldo di 15.093 esemplari prodotti (di cui circa seimila equipaggiati con il motore \"2.8\" e novemila equipaggiate con il motore \"3.2\"), molti dei quali furono acquistati dallo Stato, fatti allestire come auto blindate, e utilizzate successivamente come \"auto blu\", mentre invece la Fiat 130 Coup\u00e9 rimase in produzione fino all'autunno dell'anno 1977, totalizzando 4.491 unit\u00e0 prodotte.\nIl fallimento commerciale della 130 ebbe come conseguenza primaria il totale abbandono da parte del marchio FIAT del segmento delle auto di prestigio. In particolare la casa automobilistica, avendo acquistato le aziende Ferrari e Lancia nel corso del medesimo anno 1969, concentr\u00f2 su queste marche le sue ambizioni per le auto di fascia superiore e di lusso. Si dovranno comunque attendere gli anni 80, per assistere all'immissione sul mercato automobilistico di un modello appartenente al segmento delle auto di prestigio prodotto da quello che nel frattempo era diventato il \"gruppo FIAT\".\nVersioni speciali.\nFiat 130 familiare Agnelli.\nQuesta versione speciale venne studiata dal Centro Stile Fiat, appositamente per Gianni ed Umberto Agnelli, nell'intento di realizzare un esclusivo modello di mezzo di trasporto personale. Si trattava di una Station Wagon di netta ispirazione americaneggiante, stilisticamente basata sulla carrozzeria della 130 berlina 3200, di cui inoltre manteneva la meccanica, e venne costruita in un lotto comprendente soli quattro esemplari dalla Ditta Introzzi di Lipomo, che aveva sede nelle vicinanze del lago di Como. Questi esemplari di Fiat 130 familiare erano caratterizzati da alcune particolarit\u00e0. Uno di essi, di colore argento metallizzato, conosciuto con l'appellativo ufficiale di Fiat 130 Villa d'Este, era contraddistinto dall'adozione di un grande cesto realizzato con vimini intrecciati tra di loro, fissato al portapacchi della vettura. Esso era inoltre caratterizzato dall'apposizione di pannelli in legno, (soluzione mutuata dagli analoghi modelli americani prodotti all'epoca) posti sulle fiancate e sul portellone posteriore. Un secondo esemplare, sempre di colore argento metallizzato, era invece privo di tali orpelli, per\u00f2 presentava il tettuccio verniciato in una particolare tonalit\u00e0 di rosso bordeaux metallizzato. Un terzo esemplare si presentava simile al secondo, ma il suo tettuccio era dipinto in una particolare tonalit\u00e0 di bronzo metallizzato, mentre la sua carrozzeria era dipinta in una tonalit\u00e0 di bianco avorio. Del quarto esemplare vi \u00e8 traccia solo sui registri ufficiali della ditta Introzzi, ma non sono per ora reperibili sue immagini, n\u00e9 si conosce quale sia stato il suo destino. Tali vetture vennero utilizzate in un primo tempo da alcuni membri della famiglia Agnelli. Attualmente due di esse sono diventate parte di collezioni private, mentre la terza fa parte della collezione Fiat/FCA Heritage..\nLa Fiat 130 nelle competizioni.\nIl motore 3.2 venne elaborato ed utilizzato dalla Abarth per il prototipo Abarth SE030, vincitore del Giro automobilistico d'Italia del 1974, che prefigurava le forme e l'impostazione della Lancia Beta Montecarlo, e per il prototipo Abarth 031 che si aggiudic\u00f2 il Giro automobilistico d'Italia del 1975 e prefigurava la Fiat 131 Abarth Rally.\nLa Fiat 130 nei servizi di Stato.\nLa Fiat 130 \u00e8 stata frequentemente utilizzata come auto di rappresentanza dalle istituzioni politiche negli anni '70. Fu \"l'auto blu\" su cui viaggiava il presidente della Democrazia Cristiana Aldo Moro il giorno del suo rapimento. Nelle fotografie scattate in via Fani il giorno dell'omonima strage, si vedono la Fiat 130 blu di Aldo Moro vicino all'Alfa Romeo Alfetta bianca della scorta."}
{"id": "120245", "revid": "1305772", "url": "https://it.wikipedia.org/wiki?curid=120245", "title": "Il dado \u00e8 tratto", "text": ""}
{"id": "120246", "revid": "122176454", "url": "https://it.wikipedia.org/wiki?curid=120246", "title": "Time to live", "text": "Il time to live (TTL) \u00e8 un meccanismo che determina il tempo di vita di un dato in un computer di una rete.\nNel caso di un record DNS, indica per quanto tempo pu\u00f2 essere ritenuto valido. Il tempo \u00e8 espresso in secondi oppure pu\u00f2 essere un timestamp.\nNel caso di un pacchetto IP, determina il numero di volte al quale un router pu\u00f2 accedere prima che esso venga distrutto.\nFunzionamento.\nAl momento della trasmissione iniziale del pacchetto il campo, della dimensione di un byte, viene caricato con un valore compreso tra 1 e 255: solitamente viene utilizzato 255. Ogni router che il pacchetto attraversa riduce questo valore di una unit\u00e0: se viene raggiunto il valore zero, il pacchetto viene cancellato, e viene inviato un pacchetto ICMP di avviso al mittente.\nUtilit\u00e0.\nL'utilit\u00e0 di questa funzione diventa evidente se si immagina una situazione in cui per errore o guasto si viene a creare un loop in una catena di router. Se non esistesse il TTL i pacchetti viaggerebbero indefinitamente nel circolo vizioso non arrivando mai a destinazione. Questa situazione non \u00e8 poi cos\u00ec rara: anzi \u00e8 stata esplicitamente prevista quando si definirono le specifiche di Internet.\nUtilizzo di TTL in Traceroute.\nIl TTL pu\u00f2 anche essere utilizzato per determinare il numero di router attraversati da un pacchetto. Il comando traceroute (presente in molti sistemi operativi) sfrutta infatti il TTL per determinare approssimativamente il percorso tra due host. Dapprima viene mandato verso l'host di destinazione un pacchetto con TTL=1: questo pacchetto viene ovviamente scartato dal primo router, che segnala al mittente con il messaggio ICMP le sue coordinate. Successivamente viene inviato un pacchetto con TTL=2, che viene scartato dal secondo router che cos\u00ec si identifica. L'operazione \u00e8 reiterata fino al raggiungimento dell'host di destinazione.\nImplementazione in IPv6.\nNel protocollo IPv6 il campo \u00e8 stato rinominato in Hop limit, per specificare che il dato non indica un tempo ma un numero di salti (hops)."}
{"id": "120249", "revid": "583609", "url": "https://it.wikipedia.org/wiki?curid=120249", "title": "Alessandra Ferri", "text": "Biografia.\nIncomincia a studiare danza al Collegio Bianconi di Monza, poi a Milano alla Scuola di Ballo del Teatro alla Scala. All'et\u00e0 di 15 anni vince una borsa di studio assegnata dal British Council, prima volta per una danzatrice, e grazie a questa si trasferisce a Londra per continuare gli studi presso la Royal Ballet School.\nNel 1980 entra a far parte della compagnia del Royal Ballet dopo aver vinto il prestigioso \"Prix de Lausanne\", concorso internazionale per studenti di danza. In seno a questa compagnia, vive nel 1983 l'anno della sua affermazione: a soli diciannove anni viene promossa prima ballerina, riceve il \"Lawrence Olivier Award\" e viene nominata ballerina dell'anno dalla rivista \"Dance and Dancers\" e dal New York Times.\nNel 1985, su invito di Mikhail Baryshnikov, si trasferisce all'American Ballet Theatre in qualit\u00e0 di prima ballerina: con questa compagnia va in tourn\u00e9e in tutto il mondo e nel 1987 recita per il grande schermo nel film \"Giselle (The Dancers)\" di Herbert Ross.\nDal 1990 in poi la sua attivit\u00e0 principale diviene quella di artista ospite internazionale a Milano, Torino, Roma, Firenze, Genova, Napoli, Palermo, Londra, Marsiglia, Parigi, Berlino, Amburgo, Stoccarda, L'Avana, Buenos Aires, Sydney, Toronto, San Pietroburgo, Mosca, in gran parte degli Stati Uniti e a New York.\n\u00c8 l'unica ballerina italiana del Novecento a essere invitata come stella dall'esclusiva compagnia di balletto dell'Op\u00e9ra di Parigi (nel 1992 per \"Carmen\" e nel 1996 \"Notre-Dame de Paris\" - entrambi lavori di Roland Petit) e al Teatro Marijnskij di San Pietroburgo con il Balletto Kirov (nel 2000 per Manon).\nIl repertorio ballettistico di Alessandra Ferri include i classici dell'Ottocento come Giselle e alcuni capolavori dei grandi autori del XX secolo, come Kenneth MacMillan, John Cranko e John Neumeier, oltre al citato Petit.\nNel 1992 il film televisivo \"La luna incantata\", prodotto dalla RAI vince la Palma d'oro nella sezione \"Film musicali del Festival della Televisione di Cannes\". Nel 1997 pubblica il libro \"Aria\", del quale \u00e8 modella e coautrice insieme con Fabrizio Ferri: le fotografie sono state realizzate a Pantelleria con tecnica digitale. Nel 1998 \u00e8 protagonista con Sting del cortometraggio \"Pr\u00e9lude\", con la regia di Fabrizio Ferri, presentato alla Mostra Internazionale del Cinema di Venezia.\nDal 1992 fino al 2007 \u00e8 stata legata al Teatro alla Scala, come \"prima ballerina assoluta\".\nIl suo ultimo spettacolo prima del ritiro dalle scene \u00e8 stato il 10 agosto 2007 a Taormina; in seguito si occupa della programmazione della danza per il Festival dei Due Mondi di Spoleto.\nNel 2013 ritorna a calcare le scene proprio a Spoleto con l'evento \"The piano upstairs\", da lei stessa coreografato, e avvia collaborazioni con Martha Clarke, Lar Lubovitch e Wayne MacGregor.\nNel 2015 e nel 2017 danza alla Royal Opera House in \"Woolf Works\", un balletto ispirato agli scritti di Virginia Woolf. Per la sua performance vince il Laurence Olivier Award per l'eccellenza nella danza.\n\u00c8 ospite della seconda edizione dello show di Roberto Bolle Danza con me.\n\u00c8 stata sposata col fotografo Fabrizio Ferri, da cui ha avuto le figlie Matilde (nata nel 1997) ed Emma (nata nel 2002)."}
{"id": "120250", "revid": "30274", "url": "https://it.wikipedia.org/wiki?curid=120250", "title": "Generatore di numeri pseudo-casuali", "text": ""}
{"id": "120253", "revid": "123027478", "url": "https://it.wikipedia.org/wiki?curid=120253", "title": "Kaifeng", "text": "Kaifeng (in cinese: ) \u00e8 una citt\u00e0-prefettura della Repubblica Popolare Cinese, della provincia dello Henan. Fu una delle capitali storiche della Cina durante la dinastia Song, che la abbandon\u00f2 a seguito di un'invasione. Per circa 900 anni fu sede di una comunit\u00e0 ebraica, l'unica conosciuta in Cina prima del XIX secolo.\nStoria.\nIn seguito a scavi archeologici condotti nel 1955, si scopr\u00ec che la citt\u00e0 esisteva gi\u00e0 sotto gli Shang. Nelle sue vicinanze furono ritrovati resti di civilt\u00e0 neolitiche.\nDurante il periodo delle Primavere e degli Autunni (770 a.C.-454 a.C.) si trovava nell'area di frontiera del regno di Zheng.\nNel 364 a.C., durante il Periodo dei regni combattenti fu costruita la capitale del Regno di Wei nell'attuale area della citt\u00e0 e fu chiamata Daliang. Durante tale periodo fu realizzato il primo canale di collegamento con il Fiume Giallo.\nQuando il Regno di Wei fu conquistato dai Qin, Kaifeng fu distrutta ed abbandonata.\nAgli inizi del VII secolo si form\u00f2 un importante centro mercantile sul Gran Canale della Cina, ove nell'VIII secolo la dinastia Tang vi costru\u00ec una nuova grande citt\u00e0 detta Bi\u00e0n che divenne la capitale dei regni della zona che si successero nel periodo delle Cinque dinastie e dieci regni, fino alla dinastia Song che la elesse capitale imperiale. Col nome di Bianjing conosciuta anche come Dongjing, tra il 1000 e il 1100 d.C. fu la pi\u00f9 popolosa citt\u00e0 del mondo raggiungendo forse i 700.000 abitanti. Nel 1127 la citt\u00e0 fu saccheggiata durante l'invasione dei Jurchi e nella seconda met\u00e0 del XII sec. divenne dopo Zhongdu la capitale secondaria della dinastia J\u012bn, poi sotto gli attacchi dei mongoli Kaifeng divenne l'unica capitale tra il 1214 e il 1233. Nei secoli successivi si mantenne sempre una citt\u00e0 importante come il centro amministrativo della regione."}
{"id": "120255", "revid": "120877527", "url": "https://it.wikipedia.org/wiki?curid=120255", "title": "Victor Vasarely", "text": "\u00c8 stato il fondatore del movimento artistico dell'Op art, sviluppatosi negli anni '60 e '70 e, insieme a Bridget Riley, il principale esponente.\nBiografia.\nIl giovane Vasarely.\nVasarely trascorre l'infanzia nel suo paese natale, e a 12 anni manifesta le sue precoci tendenze artistiche con il quadro \"Berg\u00e8re\", un paesaggio. Nel 1925 si diploma e, incitato dal padre, studia all'universit\u00e0 prima medicina, poi lettere. Nel 1927 compie il passo definitivo iscrivendosi all'Accademia artistica privata Podolini-Wolkmann. Lui aveva gi\u00e0 un'ottima predisposizione al disegno, e la formazione artistica tradizionale (va detto che la interpretava gi\u00e0 a modo suo) perfezion\u00f2 la sua abilit\u00e0. Quando termina l'istruzione artistica, il giovane Vasarely crea manifesti pubblicitari, numerosi studi di prossimi quadri (poi realizzati) e piccoli dipinti.\nIl M\u0171hely.\nNel 1929 Vasarely si trasferisce al M\u0171hely, una scuola da lui definita \"il Bauhaus ungherese\", fondata nel 1927 da S\u00e1ndor Bortnyik, un ex professore di quest'ultima. Potremmo dire che Bortnyik \"ha scoperto\" Vasarely. Qui al pittore viene descritta l'arte senza bisogno di forma, senza bisogno di qualche aggancio con la realt\u00e0, ma che si propone di figurare ci\u00f2 che non pu\u00f2 essere rappresentato normalmente. In questo periodo riconosciamo un cambiamento nell'arte di Vasarely: fa molta pi\u00f9 attenzione alla composizione geometrica dell'opera.\nParigi.\nNel 1930, dopo aver transitato per breve tempo attorno al De Stijl, si trasferisce a Parigi, il centro dell'arte di quell'epoca. L\u00ec sposa Claire, conosciuta al M\u00fchely. Nel 1931 nasce il suo primo figlio Andr\u00e9, e Vasarely pensa di fondare una scuola simile al Bauhaus. Nel 1934 nasce il figlio Jean-Pierre, noto poi come Yvaral. Fino al 1939 si dedica completamente al suo lavoro di artista pubblicitario. Intanto continua (senza n\u00e9 esporre n\u00e9 mostrare i suoi quadri) a studiare, sperimentando gli effetti ottici nella grafica, creando singolari rappresentazioni di zebre ed altri animali con contrasti tra il bianco e il nero. Nel 1940 conosce Denise Ren\u00e9, una gallerista francese interessata all'arte cinetica. Nel medesimo anno muore Paul Klee e negli anni successivi (tra il 1942 e il 1944) Vasarely crea opere ispirandosi a lui e ad altri pittori suoi amici. Nel 1946 espone le sue opere alla galleria Denise Ren\u00e9.\nDal 1947 al periodo Gordes-Cristal.\nIl 1947 fu un anno particolare per Vasarely: cambi\u00f2 infatti stile di pittura, iniziando con l'analisi degli astrattismi geometrici (le \"forme nelle forme\"): sassi, cerchi, quadrati, etc. Dal 1950 si sviluppa la Optical Art, detta Op-Art, e Vasarely si dichiara appartenente a quel movimento, avendo praticato altri studi sulla cinetica del bianco e del nero.\nVerso la fine degli anni '40 Vasarely acquista una cascinetta a Gordes. I quadri e le opere di questo periodo sono classificate sotto il periodo Gordes-Cristal, caratterizzato da forme semplificate e pochi colori, soprattutto giallo, verde e nero. Il quadro \"Pamir\" (1950) rende questa idea: il quadrato nero in primo piano e gli angoli esposti alle curve del soggetto centrale danno l'effetto che ci siano pi\u00f9 piani spaziali sovrapposti in movimento. Il periodo si conclude con il ciclo di opere \"Hommage \u00e0 Malevi\u010d\" (realizzati tra il 1952 e il 1958), che appaiono come quadrati, rettangoli e rombi che ruotano su degli assi e sono simmetrici. Quest'opera ebbe due ruoli fondamentali: fu la rappresentazione del linguaggio figurativo svincolato dalla realt\u00e0 naturale, e divenne un punto di riferimento per gli artisti che partivano dall'osservazione naturale per giungere all'astrazione. Nel 1954 progetta le prime astrazioni architettoniche.\nOptical Art e Mouvement.\nNel 1955 Victor Vasarely espone alcuni quadri alla galleria Denise Ren\u00e9 con una tendenza al cinetismo subalpino insieme a Yaacov Agam, Nicolas Sch\u00f5ffer, Pol Bury, Jes\u00fas Rafael Soto, Jean Tinguely, Marcel Duchamp e Alexander Calder. Questa mostra divenne il primo accenno dell'Op Art, e prese il nome de: \"Le Mouvement\" (\"Il Movimento\"). Quel ciclo di quadri che lo rese famoso a livello internazionale era caratterizzato da un innato senso del movimento, quasi insolito negli altri movimenti pittorici della prima met\u00e0 del Novecento. Alcuni critici d'arte dell'epoca hanno definito il Mouvement una contrapposizione alla Pop Art di Andy Warhol. Infatti l'Optical Art \u00e8 una concezione figurativa che affonda le radici in una tradizione di almeno mezzo secolo il cui tratto peculiare \u00e8 la sempre maggiore aggressivit\u00e0 nei confronti dell'occhio dell'osservatore. Seurat e Delaunay ispirarono Vasarely su questa teoria, soprattutto grazie agli studi chimici del Pointillisme. Da questo ha origine la Op Art vera e propria, la cui nascita \u00e8 stata anche favorita dall'appoggio del critico d'arte Max Imdahl, che la definiva cos\u00ec:\nJosef Albers, che fu un'importante fonte di idee per l'Op Art, elabor\u00f2 la teoria del fatto fattuale e attuale. Questa consisteva una parte fondamentale per la comprensione di un'opera cinetica. Questa teoria sosteneva che l'\"attuale\" (ci\u00f2 che l'opera \"\u00e8\") era diverso dal \"fattuale\" (ci\u00f2 che l'opera ci vuole comunicare, la reazione che il nostro cervello sviluppa dopo l'esposizione visiva). Vasarely, padre ispirato della neonata Op Art, riflett\u00e9 per pi\u00f9 di 5 anni sul come unire al meglio l'opera e colui che la guarda. Al fine coni\u00f2 la seguente frase, che rappresentava la sua idea di Op Art:\nVasarely, per la mostra del 1955, scrisse \"Il Manifesto Giallo\", nel quale espone le sue idee riguardanti l'invenzione di un linguaggio cinetico figurativo, basato sulla disposizione e la riproduzione in serie di figure geometriche con colori complementari diversi. Il filosofo francese Jean-Paul Sartre disse che Vasarely era \"un artiste engag\u00e9\", cio\u00e8 un artista molto attivo sia dal punto di vista creativo che dal punto di vista morale e sociale. La serie di quadri dipinti utilizzando solo il bianco e nero, denominati \"Noir et Blanc\" si rifanno alla sua teoria esposta nel \"Manifesto Giallo\".\nL'alfabeto plastico.\nNel \"Manifesto Giallo\" del 1955 Vasarely espresse anche l'idea centrale della sua arte, l'\"Unit\u00e0 plastica\". Lui la definiva cos\u00ec:\nSemplificando, il principio dell'unit\u00e0 plastica \u00e8 l'inserimento di forme una dentro l'altra con colori e sfumature diverse, come per dare un senso di movimento unilaterale alla figura. Nel 1959 ebbe quindi origine il tanto agognato alfabeto plastico, presentato ufficialmente nel 1963, con la serie \"Folklore planetario\". Le opere si questa serie di quadri sono caratterizzate da una scarsa gamma di sfumature; come composizione Vasarely utilizz\u00f2 l'allineamento di cromatismi, cio\u00e8 l'uso di forme incrociate perpendicolarmente di colore dalla pi\u00f9 chiara alla pi\u00f9 scura (nel caso specifico anche bianco e nero). In alcune opere, questa nuova concezione dell'alfabeto plastico d\u00e0 l'impressione che ci siano pezzi a incastro che vengono resi chiari o scuri a seconda della luce su di essi proiettata. La teoria di Vasarely sull'alfabeto plastico derivava in parte anche dal fondamento dell'arte astratta, cio\u00e8 che la bellezza pura e universale \u00e8 raggiungibile solo con l'armonia delle forme e dei colori elementari.\nAddirittura si giunse a sostenere (come alcuni quadri di Vasarely davano anche a credere, tra l'altro) che i quadri di Vasarely costruiti secondo le leggi dell'alfabeto plastico potessero essere una verosimile rappresentazione dello spazio (i pi\u00f9 gettonati erano le serie di quadri \"CTA\", \"Vonal\" e \"Vega\"), cosa che alcuni nomi futuristici dei quadri stessi (intitolati a stelle, es. \"Cassiopea\", o con nomi astronomici) e determinate situazioni dell'epoca non hanno fatto altro che ingrossare.\nGli anni sessanta e settanta sono stati il periodo pi\u00f9 produttivo di Vasarely dal punto di vista artistico e culturale. Le due mostre, la prima nel 1965 al MoMA (Museum of Modern Art) di New York intitolata \"The Responsive Eye\" e la seconda nel 1967, al Mus\u00e9e de l'Art Moderne de la Ville de Paris, con il titolo di \"Lumi\u00e8re et Mouvement\", non hanno fatto che accrescere la sua fama, conferendogli l'immagine di artista enigmatico, da scoprire fino all'ultima \"trasposizione geometrica\", come le definiva lui.\nGli ultimi anni e le integrazioni architettoniche.\nNei suoi ultimi anni Vasarely si dedic\u00f2 soprattutto all'ampliamento dello spettro di forme inseribili unito al rafforzamento della struttura spaziale della geometria e del quadro stesso. Ci\u00f2 si pu\u00f2 visualizzare anche nelle opere con scomposizioni e volumi di prismi in senso verticale e orizzontale. Mentre completa questi studi, ormai anziano, si dedica alla costruzione dei due centri che portano ancora oggi il suo nome: il Centro didattico di Gordes (smantellato nel 1996) e quello di Aix-en-Provence, ancora esistente; oltre ad essi sbizzarrisce la sua vena architettonica, gi\u00e0 messa in risalto dal 1954. Le facciate di questi edifici sono molto \"artistiche\": Vasarely in persona ci lavor\u00f2 su applicando alcune tra le sue pi\u00f9 poderose installazioni e, spesso, gigantografie dei suoi quadri pi\u00f9 famosi. Fin dal principio, Vasarely aveva sempre cercato di creare una forma di arte adattabile alla vita urbana e alle trasformazioni della societ\u00e0, indagando con le forme geometriche sull'impressione che il colore ha sulla retina e sui cosiddetti \"shock visivi\", creati da un caleidoscopio di colori che sbalordiscono perfino il nostro cervello; nelle sue opere vita e arte erano una cosa sola, e non siamo riusciti ancora a capire tutto quello che voleva comunicarci attraverso le sue teorie e le sue opere. Vasarely muore il 15 marzo 1997 a Parigi.\nVasarely, l'arte del futuro e la sua \"filosofia\".\nSpesso \u00e8 stato chiesto a Vasarely che cosa pensasse dell'arte del futuro rispetto a quella tradizionale. Egli rispose cos\u00ec:\nCon queste parole Vasarely giudicava l'intromissione della tecnologia nel mondo dell'arte (bisogna dire che Vasarely credeva molto nel progresso). Tra quelli che hanno lavorato alla sua ideologia, figura certamente il nome di Max Imdahl, suo amico e critico d'arte. Alla fine, Imdahl \u00e8 giunto alla conclusione che \"un'oculata osservazione dello scritto e dell'opera porta ad una ragionevole comprensione\".\nOpere.\nLa produzione di Vasarely \u00e8 vastissima, sviluppatasi nell'arco di 70 anni, e comprende soprattutto dei \"cicli\" di opere. Tuttavia ci sono anche dei dipinti svincolati:\nPremi e riconoscimenti.\nDurante la sua lunga carriera, Vasarely ha ottenuto numerosi riconoscimenti:"}
{"id": "120256", "revid": "466539", "url": "https://it.wikipedia.org/wiki?curid=120256", "title": "DRAM", "text": "Con DRAM, acronimo di \"Dynamic Random Access Memory\", si indica un tipo di RAM che immagazzina ogni bit in un diverso condensatore. Il numero di elettroni presenti nel condensatore determina se il bit \u00e8 1 o 0. Se il condensatore perde la carica, l'informazione \u00e8 perduta: nel funzionamento la ricarica avviene periodicamente. Da qui la definizione di memoria \"dinamica\", opposta alle memorie \"statiche\" come la SRAM. Per la caratteristica di perdere le informazioni in mancanza di energia, la DRAM viene definita anche \"volatile\".\nPrincipio di funzionamento.\nLe moderne DRAM sono organizzate in un insieme di matrici quadrate di condensatori allo stato solido, la cui dimensione minima \u00e8 tipicamente 1024 x 1024 bit cio\u00e8 1 M bit, ma nelle memorie recenti \u00e8 anche maggiore. Di fatto, le prime DRAM (fino ad una capacit\u00e0 di qualche M bit), erano costituite da una sola matrice di elementi; l'aumento esponenziale della capacit\u00e0 della memoria ha reso necessaria l'adozione di una struttura multipla per ottimizzare le prestazioni e le capacit\u00e0 di recovery delle memorie.\nDurante l'operazione di lettura si vuole acquisire il valore di un bit della matrice, identificato dal suo numero di riga e di colonna. Tuttavia per ottenere la lettura di questa cella, in realt\u00e0 vengono letti e riscritti tutti gli elementi della riga della matrice a cui appartiene la cella. L'operazione di riscrittura \u00e8 necessaria perch\u00e9 durante l'operazione di lettura la carica elettrica contenuta nelle celle viene degradata; cos\u00ec i dati devono essere ricaricati riscrivendoli. Dai dati cos\u00ec ottenuti viene poi selezionato, per l'uscita, un unico bit, cio\u00e8 quello relativo alla colonna della cella indirizzata. L'operazione di scrittura di una cella avviene in modo simile; l'unica differenza \u00e8 che nell'operazione di riscrittura viene inviato sulla colonna della cella da modificare il valore del bit che si vuole scrivere sulla cella.\nCiascuna cella di una DRAM richiede un condensatore allo stato solido per memorizzare il bit di informazione e un transistore MOS per controllare l'accesso alla cella. Per questo motivo le celle DRAM sono pi\u00f9 piccole e pi\u00f9 economiche delle celle utilizzate per le RAM statiche SRAM, le quali usano latch che richiedono l'uso di quattro o sei transistori MOS, due o quattro per la realizzazione di un doppio inverter logico, e altri due per controllare l'accesso alla cella. Ci\u00f2 significa che a parit\u00e0 di tecnologia e di anno di produzione le memorie DRAM disponibili hanno tipicamente una capacit\u00e0 quadrupla rispetto alle SRAM disponibili.\nQuesto vantaggio ha per\u00f2 un prezzo. Infatti, come visto, nelle DRAM le operazioni di lettura sono distruttive, richiedono cio\u00e8 la riscrittura del dato; questo non \u00e8 necessario nelle SRAM in cui le operazioni di lettura non alterano il valore memorizzato. Inoltre, purch\u00e9 la memoria sia alimentata elettricamente, la cella SRAM pu\u00f2 mantenere il dato memorizzato per un tempo indefinito. Ci\u00f2 non accade per la cella DRAM; infatti poich\u00e9 il bit di informazione \u00e8 memorizzato come carica (presente o assente) su un condensatore, e poich\u00e9 il transistore della cella non isola completamente il condensatore dalla sua colonna, il risultato \u00e8 che anche se non letta la carica del condensatore si degrada rapidamente e diventa inutilizzabile in tempi dell'ordine delle decine di msec. \nQuindi, indipendentemente dalle operazioni di lettura-scrittura, \u00e8 necessario effettuare periodicamente (a frequenze dell'ordine dei kHz) un'operazione di lettura+riscrittura fittizia di ogni riga della matrice (\"refreshing\"). Da questa necessit\u00e0 deriva il termine \"dinamica\" che caratterizza questo tipo di memoria. Mentre nelle prime memorie DRAM questa operazione doveva essere comandata esternamente, attualmente questa operazione \u00e8 comunemente automatizzata direttamente all'interno del circuito integrato della memoria utilizzando un'unit\u00e0 logica dedicata; questo complica il circuito e ne diminuisce la capacit\u00e0.\nUn'alternativa alla DRAM \u00e8 la memoria flash. La memoria flash disponibile attualmente costa leggermente meno della DRAM, non \u00e8 volatile, ma \u00e8 pi\u00f9 lenta della DRAM in lettura e decisamente non paragonabile in scrittura.\nPu\u00f2 accadere che, per interferenze interne al computer, un singolo bit della DRAM cambi spontaneamente stato, passando a quello opposto. Alcune ricerche hanno dimostrato che la maggior parte degli errori della DRAM contenuti in un singolo bit sono causati da raggi cosmici, che possono cambiare il contenuto di una o pi\u00f9 celle della memoria, o interferire col circuito di lettura/scrittura. C'\u00e8 la preoccupazione che con la miniaturizzazione di questa memoria e la diminuzione della tensione dei suoi circuiti, questi eventi possano accadere con frequenza sempre pi\u00f9 alta, dato che particelle con minore energia potrebbero riuscire a interferire e provocare errori. D'altro canto la miniaturizzazione rende le celle \"bersagli\" meno facili per queste particelle, e la tecnologia SOI potrebbe renderle meno suscettibili agli urti con queste e quindi compensare questo fenomeno.\nNei sistemi cui \u00e8 richiesta altissima affidabilit\u00e0 (per esempio server) o che sono esposti in modo particolare a radiazioni (satelliti) vengono usati moduli speciali di DRAM, che includono bit extra di memoria: i controllori ECC possono cos\u00ec scansionare e quindi correggere gli errori che possono capitare. Le versioni per PC di questi programmi possono in genere correggere errori di un bit in una parola di 64 bit, e trovare, ma non correggere, errori di pi\u00f9 bit in una parola di tali dimensioni.\nInterfaccia.\nUna caratteristica importante della DRAM \u00e8 chiamata \"address multiplexing\". Questa tecnica divide l'indirizzo delle celle in due parti e le manda in successione al \"chip\" agli stessi \"pin\". Molti microprocessori includono il controllo logico della DRAM, evitando la necessit\u00e0 di un controllo dedicato nella memoria.\nIl \"chip\" possiede un gran numero di condensatori organizzati in righe e colonne. Per leggere una cella dell'insieme, il circuito di controllo calcola per prima cosa il numero di riga del dato, che manda ai \"pin\" del circuito di ingresso della memoria, quindi attiva il \"pin\" RAS (\"Row Address Strobe\"), che ordina al circuito di leggere l'indirizzo presente in entrata. Internamente, la DRAM collega la fila a una serie di amplificatori chiamati \"sense amplifier\", che leggono il contenuto di tutti i condensatori della fila e ne effettuano il refresh. Il circuito di controllo manda quindi il numero di colonna agli stessi \"pin\" del circuito, ed attiva il CAS (\"Column Address Strobe\"), facendo leggere al circuito l'indirizzo di colonna del dato. La DRAM lo usa per identificare il dato necessario all'interno dell\"'output\" degli amplificatori. Dopo un intervallo di tempo chiamato \"CAS access time\", il dato viene trasmesso all'esterno tramite il \"pin\" I/O della DRAM.\nPer la scrittura il procedimento \u00e8 lo stesso, ma il controllo invece di ricevere dalla DRAM il dato alla fine, lo fornisce all'inizio.\nDopo un'operazione di lettura o scrittura, il controllo riporta i \"pin\" della memoria allo stato di riposo, per prepararla all'operazione successiva. La DRAM necessita di un intervallo di riposo tra un'operazione e la successiva, chiamato \"precharge interval\".\nUna volta che il circuito ha selezionato una riga, pu\u00f2 scegliere vari dati in successione comunicandone l'indirizzo di colonna ed attivando il CAS. Questo metodo \u00e8 pi\u00f9 veloce del processo intero, e pu\u00f2 essere usato soprattutto per le istruzioni del processore, che tendono ad essere immagazzinate consecutivamente.\nLa descrizione fatta sopra riguarda le DRAM a singolo bit. Molte DRAM sono \"multibit\" (spesso a quattro od otto), dato che possiedono pi\u00f9 insiemi di celle che operano contemporaneamente, ognuno fornito di un \"pin\" I/O, e permettono il trasferimento di pi\u00f9 bit contemporaneamente. Questo \u00e8 grossomodo equivalente ad avere pi\u00f9 DRAM che operano insieme, ma permette di risparmiare spazio dato che condividono i \"pin\" di indirizzo e di controllo.\nTipologie.\nFast Page Mode (FPM) DRAM.\nLa FPM DRAM (acronimo di Fast Page Mode DRAM) \u00e8 anche chiamata \"Page mode DRAM\", \"Fast page mode memory\", o \"Page mode memory\".\nIn \"page mode\" una riga pu\u00f2 essere mantenuta aperta, in modo da non dover soffrire di \"precharge interval\" se il sistema torna su quella riga. Questo velocizza i procedimenti che comportano grossi trasferimenti di dati.\nLa Static column \u00e8 una variante della \"page mode\" in cui l'indirizzo di colonna non necessita di essere introdotto.\nLa Nibble mode \u00e8 un'altra variante con cui si pu\u00f2 accedere a quattro indirizzi consecutivi della stessa riga.\nExtended Data Out (EDO) DRAM.\nLa EDO DRAM \u00e8 simile alla FPM DRAM, con l'aggiunta che l'indirizzo di riga pu\u00f2 essere introdotto mentre il dato precedente viene comunicato in \"output\". Questo permette un accavallarsi delle operazioni (\"pipelining\") che migliora le prestazioni. Era pi\u00f9 veloce della FPM DRAM del 5% circa quando cominci\u00f2 a rimpiazzarla nel 1993.\nLe memorie EDO sono una stretta evoluzione delle memorie FP alle quali aggiungono una \"funzione\" in grado di mantenere validi i dati anche dopo la fine dell'impulso di richiesta. In questo modo il processore ottimizza il suo lavoro prelevando i dati nella memoria dopo che sono stati resi disponibili dalla RAM senza aver tempi morti per la ricerca dei dati nella memoria stessa.\nLe memorie con tecnologia EDO sono state costruite sia nel formato di SIMM a 72 contatti, sia che nel formato DIMM a 168 contatti; hanno entrambi un tempo di accesso che varia dai 60 ns ai 45 ns, nel caso dei migliori moduli, ed un'alimentazione di 5,0 V.\nLe memorie EDO su zoccolo SIMM hanno un bus di 32 bit e una frequenza di lavoro di 8\u00a0MHz per una banda passante di 32 milioni di Byte/Sec (32MB/Sec).\nLe memorie EDO su zoccolo DIMM hanno un bus di 64 bit e una frequenza di lavoro di 66\u00a0MHz per una banda passante di 528 milioni di Byte/sec (528MB/Sec)\nBurst EDO (BEDO) DRAM.\nEvoluzione della precedente, la BEDO DRAM poteva elaborare quattro indirizzi in un'operazione, per un massimo di 5-1-1-1, risparmiando tre ulteriori cicli di clock rispetto a un'EDO DRAM in condizioni ottimali. Ci\u00f2 era ottenuto inserendo un contatore di indirizzo che teneva traccia dell'indirizzo successivo. Inoltre introdusse una specie di \"pipeline\" che permetteva di scomporre il ciclo di accesso in due stadi. Durante un'operazione di lettura, il primo componente trasferiva il dato dalla memoria allo stadio di \"output\". Questo lo mandava all'appropriato livello logico. Dato che il dato \u00e8 gi\u00e0 nel \"buffer\" di \"output\", il processo avviene pi\u00f9 velocemente (fino al 50% per grandi quantit\u00e0 di dati rispetto alla EDO DRAM).\nNonostante la BEDO DRAM fosse migliorata rispetto alla EDO, nel momento in cui si rese disponibile il mercato si stava muovendo significativamente verso la SDRAM.\nSynchronous DRAM (SDRAM).\nLa SDRAM \u00e8 un tipo aggiornato di DRAM. Mentre la DRAM ha un'interfaccia asincrona, cio\u00e8 risponde immediatamente agli \"input\", la SDRAM \u00e8 sincrona, cio\u00e8 attende il segnale di clock successivo per rendere effettivi i cambiamenti ordinati. Il clock \u00e8 usato per guidare una macchina a stati finiti che ha capacit\u00e0 di \"pipelining\" sui comandi in ingresso. Questo le permette di avere un modo di operare pi\u00f9 complesso rispetto alla semplice DRAM.\nGrazie alla \"pipeline\" la memoria pu\u00f2 accettare un comando in arrivo prima di aver completato lo svolgimento del precedente. Cos\u00ec possono essere trasmessi in sequenza pi\u00f9 comandi di scrittura senza aspettarne il completamento. In lettura il dato compare dopo un determinato numero di cicli di clock rispetto al comando, ma non \u00e8 necessario aspettare che appaia prima di mandare il comando successivo. Questo intervallo \u00e8 definito latenza ed \u00e8 un fattore molto importante per le prestazioni della memoria.\nLa SDRAM fu introdotta nel 1997, e per il 2000 aveva sostituito la DRAM nei personal computer grazie alle sue migliori prestazioni. Il consorzio di produttori JEDEC sta sviluppando lo standard per le memorie DDR SDRAM, le quali risultano al giorno d'oggi il migliore compromesso fra prezzo e prestazioni.\nDouble Data Rate (DDR) SDRAM.\nLa DDR SDRAM \u00e8 un ulteriore miglioramento della SDRAM, usata nei PC a partire dal 2000. Tutti i tipi di SDRAM usano come segnale di clock un'onda quadra: ci\u00f2 significa che il segnale cambia alternativamente tra due valori logici di tensione (0 e 1), generalmente milioni di volte al secondo. La tradizionale SDRAM, come la maggior parte dei circuiti sincroni, si attiva sul fronte di salita del segnale ed ignora quello di discesa. La DDR opera in entrambi gli istanti, a volte raddoppiando la quantit\u00e0 di dati trasferiti nello stesso tempo.\nLo standard DDR si sta evolvendo, da DDR a DDR2 a DDR3 a DDR4. Lo standard DDR2 \u00e8 il pi\u00f9 usato dal 2005, mentre il DDR3 \u00e8 largamente utilizzato nelle schede video di fascia medio-alta dal 2008, e dal 2010 utilizzato nelle memorie centrali, non solo in sistemi di fascia alta. La differenza tra DDR, DDR2, e DDR3 \u00e8 soprattutto nelle tensioni di alimentazione, nella gamma di velocit\u00e0, e in alcune particolarit\u00e0 nell'interfaccia.\nDirect Rambus DRAM (DRDRAM).\nLa Direct Rambus DRAM, spesso chiamata DRDRAM, \u00e8 internamente simile alla DDR SDRAM, ma usa per il segnale una speciale tecnologia sviluppata da Rambus che permette velocit\u00e0 di clock maggiori. I chip RDRAM sono divisi in moduli chiamati Rimm, non compatibili con i DIMM della SDRAM. Intel ha ottenuto la licenza per la tecnologia e ha sviluppato dei \"chipset\" con supporto per la RDRAM. I primi sistemi con Pentium 4 potevano usare solo RDRAM ma, dato che i prezzi della memoria rimanevano alti, alla fine fu introdotto il supporto anche per la DDR (la VIA Technologies aveva gi\u00e0 sviluppato un \"chipset\" per Pentium 4 con supporto DDR, ma ne fu impedito l'utilizzo per vie legali, cos\u00ec VIA decise di costruirci schede madri proprie, ma non ebbero molto successo). La RDRAM quasi scompar\u00ec dai nuovi sistemi nel 2003, per la presenza del supporto di DDR da parte del Pentium 4 e per il minor costo della SDRAM. Sony ha usato le memorie RDRAM per la sua PlayStation 2 mentre ha usato le memorie XDR DRAM di Rambus nella PlayStation 3.\nVideo DRAM (VRAM).\nLa VRAM \u00e8 una memoria DRAM con doppio ingresso prima usata nelle schede video. Al momento \u00e8 praticamente obsoleta, sostituita da SDRAM e SGRAM. La VRAM possiede due ingressi alla memoria che possono essere usati contemporaneamente. La prima porta pu\u00f2 essere usata come una normale DRAM. La seconda \u00e8 di sola lettura e serve a fornire al display un flusso continuo di dati. Per usarla il controllo video usa per prima cosa la porta DRAM per selezionare una riga, che viene interamente copiata in un registro principale. Il controllo pu\u00f2 quindi continuare ad usare la porta DRAM per disegnare oggetti sullo schermo. Nel frattempo fornisce alla porta video un segnale di clock chiamato \"shift clock\" (SCLK). Ad ogni impulso di questo la VRAM fornisce i dati contenuti nel registro alla porta video. Per semplicit\u00e0 le schede video sono programmate per fare in modo che una linea contenuta nella memoria, e quindi nel registro, corrisponda ad una linea di pixel completa nel display.\nSynchronous Graphics RAM (SGRAM).\nLa SGRAM \u00e8 un tipo di SDRAM adattata per le schede video. Include funzioni quali quella di \"bit masking\" (d\u00e0 la possibilit\u00e0 di scrivere un bit specifico senza influire sugli altri) e quella di \"block writing\" (permette di riempire un intero blocco di memoria con un solo colore).\nPseudostatic RAM (PSRAM).\nLa PSRAM \u00e8 una DRAM con circuiti di controllo degli indirizzi e del ricaricamento integrati, in modo tale da risultare analoga a una SRAM. Essa combina l'alta capacit\u00e0 della DRAM con la semplicit\u00e0 d'uso della SRAM. Alcune DRAM possiedono sia la modalit\u00e0 di auto-ricaricamento che quella normale con controllo esterno.\nLegge di crescita delle DRAM.\nDal 1977, questo componente ha avuto una notevole e costante crescita sia in termini di capacit\u00e0 che (in misura minore) di velocit\u00e0 di accesso. L'industria delle DRAM ha quadruplicato la capacit\u00e0 di memoria ogni 3 anni, con un incremento che si aggira attorno al 60% annuo, in pratica \"quattro volte ogni tre anni\"; questa affermazione viene chiamata la legge di crescita delle DRAM.\nQuesto rapporto \u00e8 molto simile alla legge di Moore, l'osservazione empirica che l'evoluzione elettronica porta a un raddoppio della capacit\u00e0 elaborativa (dei computer) ogni 18 mesi. Tale \"legge\" si \u00e8 mantenuta vera fino ad oggi, ma arriver\u00e0 un momento in cui si andr\u00e0 incontro al limite fisico dei materiali.\nLa crescita delle memorie \u00e8 in parte dovuta all'utilizzo del silicio. Considerato come un cattivo conduttore in forma grezza, il silicio, sottoposto a speciali processi chimici, pu\u00f2 comportarsi in 3 diversi modi:\nSviluppando sempre pi\u00f9 intensamente questo materiale, si sono raggiunti risultati sempre maggiori, aumentando la densit\u00e0 di memoria del singolo chip.\nBisogna tener presente che nella valutazione generale delle prestazioni, anche il costo del prodotto finito ha un peso molto importante: senza una diminuzione costante dei prezzi, non si sarebbe registrata la crescita nel tempo.\nPrendendo in esame il costo di 1 MB di memoria DRAM si ottiene un fattore di:\nIl costo sta via via diminuendo, quasi a dimezzarsi ogni anno.\nSe il progresso tecnologico \u00e8 stato rapido, si deve anche al fatto che \u00e8 stato incentivato dalle richieste del mercato: sono aumentati i linguaggi di programmazione, gli stessi programmi sono diventati pi\u00f9 complessi e richiedono una CPU veloce, ma anche una memoria in grado di caricare velocemente il codice in esecuzione.\nAnche se la crescita della capacit\u00e0 di memoria \u00e8 andata di pari passo con l'incremento delle prestazioni dei processori, un problema grave \u00e8 rimasto nel tempo di accesso: in origine le CPU funzionavano a frequenze simili a quelle delle memorie, ma negli ultimi anni il loro aumento di velocit\u00e0 \u00e8 stato molto pi\u00f9 rapido. Il risultato \u00e8 che un processore moderno funziona a frequenze anche 10 volte pi\u00f9 elevate di quelle della RAM che gli fornisce i dati, creando un ovvio collo di bottiglia nell'esecuzione dei programmi. Lo sviluppo di grandi memorie cache ha permesso di risolvere, sebbene solo in parte, questo problema.\nPrendendo in considerazione questo aspetto, l'aumento delle prestazioni cala portandosi a una crescita complessiva del 9% annuo, ovvero le prestazioni (intese come spazio della memoria e velocit\u00e0) raddoppiano ogni 10 anni. Considerando questo nuovo punto di vista, ogni anno il divario tra prestazioni della CPU e memoria RAM s'incrementa del 50%."}
{"id": "120257", "revid": "125763648", "url": "https://it.wikipedia.org/wiki?curid=120257", "title": "Cinese mandarino (variet\u00e0 linguistica)", "text": "Il cinese mandarino (Cinese semplificato: \u5b98\u8bdd; cinese tradizionale: \u5b98\u8a71 pinyin: gu\u0101n hu\u00e0) o cinese settentrionale (cinese tradizionale: \u5317\u65b9\u8a71; Cinese semplificato: ), talvolta indicato anche come lingua mandarina, \u00e8 una famiglia di parlate locali originarie del nord-est della Cina e appartenenti al pi\u00f9 ampio ceppo delle lingue cinesi. Molte variet\u00e0 di mandarino, come quelle del sud-ovest (compreso il Sichuanese) e del Basso Yangtze (inclusa la vecchia capitale Nanchino), sono in parte o del tutto mutualmente inintelligibili con la lingua standard. Tuttavia, il mandarino \u00e8 spesso posizionato al primo posto negli elenchi di lingue per numero di madrelingua (con quasi un miliardo).\nIl mandarino \u00e8 di gran lunga il pi\u00f9 grande dei sette o dieci gruppi dialettali cinesi, parlato dal 70% o pi\u00f9 di tutti i parlanti cinesi su una vasta area geografica, che si estende dallo Yunnan nel sud-ovest allo Xinjiang nel nord-ovest e Heilongjiang nel nord-est. Ci\u00f2 \u00e8 generalmente attribuito alla maggiore facilit\u00e0 di viaggio e comunicazione nella pianura della Cina settentrionale rispetto al sud pi\u00f9 montuoso, combinata con la diffusione relativamente recente del mandarino nelle aree di frontiera.\nLa maggior parte delle variet\u00e0 di mandarino ha quattro toni. Le fermate finali del Cinese Medio sono scomparse nella maggior parte di queste variet\u00e0, ma alcune le hanno unite come sosta glottale finale. Molte variet\u00e0 di mandarino, incluso il dialetto di Pechino, conservano consonanti iniziali retroflesse, che sono state perse nelle variet\u00e0 meridionali del cinese. Se interrogato, un madrelingua di un dialetto mandarino normalmente non riconoscer\u00e0 di parlare una variante del mandarino, ma la sua variante locale (dialetto del Sichuan, dialetto nord-orientale, ecc.), considerandolo diverso da \"mandarino standard\" (putonghua). Il madrelingua non sar\u00e0 necessariamente consapevole che i linguisti classificano il suo dialetto come una forma di \"mandarino\" in senso linguistico o visto dall'estero.\nLa capitale cinese \u00e8 stata nell'area del mandarino per la maggior parte dell'ultimo millennio, rendendo questi dialetti molto influenti. Per esempio, la Dinastia Yuan durante il khanato mongolo spost\u00f2 la capitale a Pechino e, dopo che i Ming la spostarono a Nanchino, i Qing la ripristinarono a Pechino, che \u00e8 la capitale pure della Repubblica Popolare Cinese. Al cinese mandarino appartiene il Dialetto di Pechino, che forma la base per la pronuncia del cinese moderno standard (la grammatica \u00e8 ispirata in larga parte al Baihua), lingua ufficiale della Repubblica Popolare Cinese, Singapore e Taiwan e una delle sei lingue ufficiali dell'ONU e delle lingue dell'ASEAN (Associazione delle Nazioni del Sud-est Asiatico). \nLa versione standard \u00e8 affiancata ai numerosi dialetti cinesi come il cantonese e lo shanghainese, l'Hakka e i vari hokkien. Il mandarino, che i leader comunisti designavano come lingua franca dell'intera nazione in una versione standardizzata (indicata come \u666e\u901a\u8a71 p\u01d4t\u014dnghu\u00e0, \"lingua comune\"), era inizialmente quello delle comunit\u00e0 cinesi nel nord del paese. Pur possedendo una storia letteraria antica, non deriva dalla lingua letteraria classica scritta (\u6587\u8a00 w\u00e9ny\u00e1n), abbandonata nel 1919 dopo essere stata usata come lingua scritta ufficiale e letteraria per pi\u00f9 di duemila anni: anzi, \u00e8 da un vernacolo parlato (\u767d\u8a71 b\u00e1ihu\u00e0, \"linguaggio semplice\") che procede il mandarino sia come grammatica che come pronuncia.\nAlcuni chiarimenti per evitare confusioni.\nSi inseriscono sotto alcuni punti per distinguere dei termini precisi nel vasto gruppo della \"lingua cinese\" per non confonderli in toto con il concetto vasto e onnicomprensivo di \"lingua cinese\".\nCinese e gruppi dialettali.\nAnticamente il cinese veniva considerato come un'unica lingua dotata di poche varianti regionali (lingue del nord, lingue del sud, ecc.).\nTuttavia, analizzata dal punto di vista della linguistica, la lingua cinese \u00e8 in realt\u00e0 un vasto insieme di lingue, moltissime delle quali non sono mutuamente intelligibili, che hanno una serie di caratteristiche comuni (quali la tonalit\u00e0, l'ordine , ecc.), e sono accomunate da un unico sistema di scrittura basato sui caratteri cinesi.\nCon lo sviluppo della linguistica l'analisi si \u00e8 fatta pi\u00f9 approfondita, e sono state individuate un certo numero di sottofamiglie linguistiche del cinese, ciascuna delle quali composta da un gran numero di varianti regionali e parlate locali tra loro affini. Queste sottofamiglie prendono il nome di \"gruppi dialettali\". A seconda delle classificazioni adottate, si possono distinguere da 7 a 15 gruppi dialettali per il cinese parlato.\nCiascun gruppo dialettale \u00e8 un insieme ampio e variegato che raccoglie diverse lingue o parlate regionali distinte, ciascuna delle quali ha sviluppato un proprio corredo di dialetti locali. Nell'ambito della tradizione cinese, i gruppi dialettali erano visti semplicemente come \"dialetti\" di un'unica lingua cinese, visione che veniva giustificata alla luce di considerazioni culturali, storiche e politiche.\nIl pi\u00f9 importante gruppo dialettale \u00e8 il cinese mandarino o lingua mandarina, una famiglia di parlate locali che si stima vengano usate da almeno il 70% dei locutori madrelingua di cinese.\nInteso in questo senso, il mandarino annovera tra le sue origini e zone di diffusione non solo le regioni del nord-est della Cina continentale, ma anche la zona sud-orientale di Nanjing, ove era situata la vecchia capitale imperiale, e alcune zone del nord-ovest, dove passava la via della Seta.\nStoria.\nLe lingue cinesi si sono sviluppate da una lingua comune denominata cinese arcaico, quindi cinese medievale.\nLa maggior parte dei cinesi che vivono nel nord della Cina, nel Sichuan e, infatti, in un ampio arco che si estende dal nord-est (Manciuria) al sud-ovest (Yunnan), usano diversi dialetti del mandarino come lingua madre. La prevalenza del mandarino in tutta la Cina settentrionale \u00e8 principalmente il risultato della geografia, in particolare le pianure della Cina settentrionale. In confronto, le aree montuose e fluviali della Cina meridionale hanno sperimentato una maggiore diversit\u00e0 linguistica. La presenza del mandarino nel Sichuan \u00e8 in gran parte dovuta a un'epidemia avvenuta nel XII secolo. Questa epidemia, forse la peste nera, avendo decimato la popolazione di questa regione, ha successivamente permesso la colonizzazione da parte dei cinesi della Cina settentrionale e, indirettamente, spiega l'istituzione di una lingua settentrionale in una regione. meridionale.\nNon c'\u00e8 una chiara distinzione tra quando finisce il cinese medievale e quando inizia lo stesso mandarino; tuttavia, lo Zh\u014dngyu\u00e1n Y\u012bny\u00f9n (\u4e2d\u539f\u97f3\u97fb), un libro in rima risalente alla dinastia Yuan, \u00e8 generalmente considerato una pietra angolare della storia del mandarino. \u00c8 in questo libro che vediamo per la prima volta molte caratteristiche del mandarino, come la scomparsa della consonante finale e la riorganizzazione dei toni del cinese medievale.\nFino alla met\u00e0 del XX secolo, la maggior parte dei cinesi che vivevano nel sud della Cina non parlava mandarino. Tuttavia, nonostante il mix sociale tra i membri dell'amministrazione e la gente comune che parlavano vari dialetti cinesi, il mandarino pechinese era diventato la lingua predominante almeno sotto la dinastia Qing, la cui lingua ufficiale era il manci\u00f9. Dal XVII secolo, l'Impero aveva istituito accademie \"Ortoepia\", \u6b63\u97f3\u66f8\u9662 / \u6b63\u97f3\u66f8\u9662 zh\u0113ngy\u012bn sh\u016byu\u00e0n, nel tentativo di allineare la pronuncia allo standard di Pechino. Il loro successo si era rivelato molto limitato.\nQuesta situazione si \u00e8 evoluta con la creazione (nella RPC e Taiwan) di un sistema di istruzione scolastica elementare dedicato all'insegnamento del mandarino. Di conseguenza, il mandarino \u00e8 diventata la lingua pi\u00f9 parlata dalla maggior parte delle persone nella Cina continentale e a Taiwan. Ad Hong Kong, tuttavia, la lingua di istruzione e formalit\u00e0 rimane il cantonese standard, sebbene il mandarino standard sia sempre pi\u00f9 comune.\nMandarino e Pechinese.\nUn errore comune \u00e8 credere che il mandarino sia il dialetto pechinese. \u00c8 vero che la pronuncia standard e che la grammatica della lingua insegnata si basa principalmente sul dialetto di Pechino, ma la nozione di mandarino standard rimane un concetto piuttosto vago perch\u00e9 rappresenta piuttosto un insieme di lingue fabbricate e imposte alla popolazione. a cui viene chiesto di dimenticare le loro solite pronunce regionali. L'accento degli abitanti di Harbin, gi\u00e0 nella zona di Manchu, sarebbe rimasto quello pi\u00f9 vicino all'attuale mandarino. Dalla vasta area che si estende dalla Manciuria nel nord-est della Cina allo Yunnan nel sud-ovest, la lingua madre della maggior parte delle persone \u00e8 il mandarino (nel suo senso generale), ma queste lingue madri differiscono. tutto nella pronuncia, nel vocabolario e talvolta anche nella grammatica, della lingua insegnata.\nIn particolare, in accordo con la lingua del nativo Pechino, la maggior parte dei parlanti si conforma bene alla pronuncia standard delle consonanti retroflesse (denotate da zh, ch, sh e ri in pinyin), ma spesso aggiungono la finale \"-er\" (comunemente usata come diminutivo o per indicare un'elisione di sillaba) a parole che altri oratori lascerebbero cos\u00ec com'\u00e8. Questo tratto dialettale \u00e8 chiamato \u5152 \u97f3 / \u513f \u97f3 ery\u012bn, \"pronuncia con -er\" oppure \"Erhua\", da cui deriva la parola \"erizzazione\". Si pu\u00f2 pensare senn\u00f2 come \"rotacismo\". Numerosi sono anche gli elementi lessicali ampiamente attestati nell'area di Pechino ma molto rari altrove. Oltre a tutte queste differenze, come nel caso delle lingue occidentali, c'\u00e8 pi\u00f9 un accento specifico di Pechino, a seconda del livello sociale, dell'istruzione, ecc.\nCon queste poche eccezioni, la pronuncia locale dei nativi di Pechino si conforma generalmente molto bene alla pronuncia standard. In generale, le pronunce locali dei nativi di altre zone del mandarino differiscono tra loro, quanto pi\u00f9 sono lontane dalla capitale. Le persone che vivono a Tianjin hanno anche una pronuncia abbastanza standard. Le persone che vivono nel nord-est della Cina comunemente convertono le sillabe che iniziano con ci\u00f2 che Pinyin nota j in sillabe che iniziano con gok (secondo l'etimologia, del resto) e hanno difficolt\u00e0 a pronunciare suoni che iniziano con di r. Le persone che vivono in aree pi\u00f9 a sud spesso trasformano le consonanti retroflesse del mandarino standard: zh diventa z, ch diventa c, sh diventa se r sono pronunciate pi\u00f9 come z. Questa osservazione vale anche per il mandarino parlato a Taiwan. In alcune regioni i parlanti non fanno distinzione tra l e n (principalmente quando hanno il cantonese come lingua madre), e in altre la finale velare ng viene cambiata in n.\nInoltre, la lingua insegnata impiega molti toni chiari (un'assenza di tonema che rende la sillaba meno distinta; cfr. Pronuncia del mandarino) per le seconde sillabe delle parole composte (vedi Sinogrammi), mentre in molte regioni, in particolare a sud, il tono delle due sillabe \u00e8 chiaramente marcato.\nVariazioni grammaticali e lessicali.\nDa un punto di vista ufficiale i mandarini sono due, poich\u00e9 il governo di Pechino chiama \u666e\u901a\u8a71 / \u666e\u901a\u8bdd p\u01d4t\u014dnghu\u00e0, \"lingua comune\", quello della terraferma, mentre il governo di Taipei nomina la sua lingua ufficiale \u570b\u8a9e/\u56fd\u8bed kuo-y\u00fc (in Pinyin: gu\u00f3y\u01d4), \"lingua nazionale\". Ufficialmente, p\u01d4t\u014dnghu\u00e0 include le pronunce di diverse regioni, mentre kuo-y\u00fc \u00e8 teoricamente basato sugli unici fonemi del mandarino di Pechino. Il confronto tra i dizionari delle due aree mostra che ci sono alcune differenze sostanziali. Tuttavia, le due versioni di Mandarino scolastico sono abbastanza spesso diverse dal mandarino come effettivamente parlato, che \u00e8 influenzato dalle variazioni regionali.\nInoltre, non tutte le varianti del mandarino sono direttamente intelligibili reciprocamente.\nTuttavia, gli oratori istruiti che vivono nelle citt\u00e0 del sud-ovest come Guilin e Kunming parlano P\u01d4t\u014dnghu\u00e0 abbastanza decente oltre alla loro lingua madre.\nNella Cina settentrionale, nel Sichuan e in altre aree in cui si parla la lingua settentrionale, quella che verrebbe chiamata \"varianti locali del mandarino\" \u00e8 infatti una delle lingue native di chi parla in queste aree. Il periodo di educazione di massa del mandarino non ha cancellato queste prime differenze regionali. Nel sud, l'interazione tra il mandarino e altre lingue cinesi ha creato versioni locali della lingua settentrionale, che sono molto diverse dal mandarino ufficiale standard sia nella pronuncia che nella grammatica. Ad esempio, il mandarino parlato a Taiwan da studenti che parlano taiwanese (min da sud) o hakka come lingua madre \u00e8 tipicamente parlato con grammatica e accento che lo rendono diverso dal kuo-y\u00fc standard, dando origine a una versione del mandarino comunemente noto come mandarino di Taiwan.\nSebbene il mandarino sia considerato il dialetto standard, parlare mandarino senza un accento locale o parlare mandarino invece del dialetto locale pu\u00f2 far sembrare chi parla uno straniero o qualcuno anormale. \u00c8 per questo motivo che la maggior parte degli oratori, compresi i leader politici, non si obbliga a parlare il mandarino con l'accento standard ufficiale.\nVocabolario.\nCi sono pi\u00f9 parole polisillabiche in mandarino che in qualsiasi altra lingua cinese eccetto lo shanghainese. Ci\u00f2 \u00e8 in parte dovuto al fatto che il mandarino ha subito pi\u00f9 modifiche nella sua pronuncia nel corso della storia rispetto ad altre variet\u00e0 di cinese, e quindi ha dovuto affrontare pi\u00f9 omofoni (vedi in particolare: The Poet eaters of leoni nella sua tana di pietra); molte parole sono state create componendole di due o pi\u00f9 sinogrammi, o aggiungendo un affisso come lao- (\u8001), -zi (\u5b50), - (e) r (\u513f \uff0f \u5152) -tou (\u5934 \uff0f \u982d). Tuttavia, ci sono parole che sono state polisillabiche dal cinese arcaico, come h\u00fadi\u00e9 (\u8774\u8776, farfalla).\nI pronomi singolari in mandarino sono w\u01d2 (\u6211) \"io\", n\u01d0 (\u4f60) \"tu\", n\u00edn (\u60a8) \"Lei (singolare)\" e t\u0101 (\u4ed6 / \u5979 / \u5b83) \"lui / lei / (egli- neutro) \", con -men (\u4eec \uff0f \u9580) aggiunto per dare il plurale. Inoltre, c'\u00e8 una distinzione tra il pronome plurale in prima persona z\u00e1nmen (\u54b1 (\u4eec \uff0f \u9580), che include l'ascoltatore, e w\u01d2men (\u6211 (\u4eec \uff0f \u9580), che esclude l'ascoltatore. Dialetti mandarino hanno un uso quasi equivalente di questi pronomi, ma non necessariamente le altre variet\u00e0 di cinese (ad esempio, l'uso di Shanghai (\u4fac \uff0f \u5102) non \"tu\" e \u4f0a yi \"lui / lei\").\nAltri morfemi che i dialetti mandarino hanno generalmente in comune sono l'aspetto e le particelle dell'umore, come -le (\u4e86), -zhe (\u7740) e -guo (\u8fc7 \uff0f \u904e). Altre variet\u00e0 di cinese, invece, usano altre parole per questi contesti (ad esempio in cantonese \u5497 e \u7dca). Dal contatto con le culture dell'Asia centrale, il mandarino include alcune parole di origine altaica, che non esistono in altre lingue cinesi, come h\u00fatong (\u80e1\u540c) \"vicolo\". Le variet\u00e0 meridionali del cinese, d'altra parte, hanno incorporato parole di lingue tai o Lingue austronesiane.\nSistemi di trascrizione.\nDa quando i primi occidentali sono entrati in Cina e hanno cercato di imparare il mandarino (o meglio, di tradurre la Bibbia in desiderio di evangelizzazione), \u00e8 nata la necessit\u00e0 di una romanizzazione che permettesse di notare i caratteri cinesi. Da allora, sono stati proposti molti sistemi di trascrizione fonetica. Il primo ad essere accettato a livello globale \u00e8 il cosiddetto sistema Wade-Giles, dal nome dei suoi inventori del XIX secolo. Questo sistema \u00e8 ancora utilizzato oggi, ma non nella Cina continentale. Si trova principalmente nelle edizioni pi\u00f9 vecchie dei libri occidentali, cos\u00ec come per un numero abbastanza elevato di termini cinesi lessicalizzati nelle lingue occidentali. Anche la Scuola francese dell'Estremo Oriente ha utilizzato un sistema chiamato EFEO, che ora \u00e8 obsoleto.\nNel ventesimo secolo, i linguisti cinesi hanno proposto molti sistemi di trascrizione. Uno di loro propone addirittura un nuovo alfabeto sillabico, \u00e8 il \u6ce8\u97f3\u7b26\u865f / \u6ce8\u97f3\u7b26\u53f7 zh\u01d4y\u012bnf\u00fah\u00e0o, \u201csimboli fonetici\u201d (o, meno formalmente, bopomofo). Il maggior successo di questi sistemi, tuttavia, \u00e8 il \u6f22\u8a9e\u62fc\u97f3 / \u6c49\u8bed\u62fc\u97f3 h\u00e0ny\u01d4 p\u012bny\u012bn, \"metodo di ortografia foneticamente mandarino\", pi\u00f9 spesso indicato come p\u012bny\u012bn, che \u00e8 stato accettato come sistema di trascrizione ufficiale per la lingua cinese dalla RPC nel 1958 e poi dalle Nazioni Unite e da altre organizzazioni internazionali. Negli anni Cinquanta si pensava addirittura in Cina, senza successo, di sostituire i caratteri cinesi con il p\u012bny\u012bn. La cosa infatti non \u00e8 fattibile, a causa dei tanti casi di omonimi nella lingua, omonimi per la particolare struttura sillabica del mandarino.\nQuesta diversit\u00e0 di sistemi di trascrizione si trova anche a Taiwan. Il governo centrale di Taiwan ha adottato \u901a\u7528\u62fc\u97f3 t\u014dngy\u00f2ng p\u012bny\u012bn nel 2002 (una variante del PRC p\u012bny\u012bn) consentendo ai governi locali di non applicare questa decisione preferendo il proprio sistema di romanizzazione. Bopomofo o zh\u01d4y\u012bn \u00e8 usato per imparare la pronuncia e la grammatica dei personaggi nelle scuole. Gli sforzi per sostituire questo sistema a favore di p\u012bny\u012bn sono stati bloccati principalmente a causa di disaccordi su quale tipo di p\u012bny\u012bn usare come sostituto, nonch\u00e9 per il grande sforzo da fare per correggere tutto il materiale educativo esistente e formare completamente il personale docente.\nAltri sistemi di romanizzazione includono anche:\nLetteratura in mandarino.\nAll'inizio del XX secolo, il cinese scritto era una lingua originale (cinese classico, scritto) e chiaramente distinta dalla lingua parlata. In origine, tuttavia, era vicino alla lingua parlata (cinese medievale, parlato), ma si \u00e8 allontanata da essa nel tempo, un po 'come il posto che il latino ha occupato nelle societ\u00e0 europee di lingua romanza fino al XVIII secolo.\nLa lingua scritta, chiamata cinese classico o letterario, \u00e8 pi\u00f9 concisa della lingua corrente. Nella scrittura, il problema degli omonimi non si pone e la lingua contiene poche ambiguit\u00e0. Ad esempio, \u7ffc (y\u00ec, ala) non \u00e8 ambiguo nel cinese scritto, ma ha circa 75 omonimi in mandarino (parlato).\nPer la scrittura formale, come i documenti ufficiali, e per i testi pi\u00f9 letterari, la lingua scritta era pi\u00f9 economica e pi\u00f9 raffinata, sia per la scrittura a mano che per la stampa.\nMa per riprodurre una conversazione, il cinese classico non \u00e8 appropriato. Anche la trascrizione scritta di un insegnante come Zhu Xi (1130-1200) si avvicinava alla lingua parlata. Almeno dalle commedie della dinastia Yuan che narravano i poemi epici dei Robin Hood cinesi alle notizie della dinastia Ming, come Shui Hu Zhuan (\u6c34\u6ef8\u50b3 / \u6c34\u6d52\u4f20 / Shu\u01d0h\u01d4 Zhu\u00e0n, Al bordo dell'acqua), o il racconto della dinastia Qing H\u00f3ngl\u00f3u m\u00e8ng (\u7d05\u6a13\u5922 / \u7ea2\u697c\u68a6 / H\u00f3ngl\u00f3u m\u00e8ng, generalmente tradotto come il sogno della camera rossa) e oltre, svilupparono una letteratura vicina allo stile orale (b\u00e1ih\u00f9a w\u00e9nx\u00fae). In molti casi, questa lingua scritta si avvicina al mandarino parlato. Se le pronunce non sono portate dai sinogrammi, la scrittura trasmette comunque la grammatica e lo stile in tutte le regioni della lingua mandarina. Questi scritti sono solitamente espressi in mandarino standard per letture formali.\nUno dei principali attori della letteratura cinese dell'inizio del XX secolo, Hu Shi, scrisse uno studio approfondito di questa tradizione letteraria, chiamato B\u00e1ihu\u00e0 w\u00e9nxu\u00e9 sh\u01d0 (Storia della letteratura vernacolare)."}
{"id": "120259", "revid": "339392", "url": "https://it.wikipedia.org/wiki?curid=120259", "title": "Apparato di rete", "text": ""}
{"id": "120260", "revid": "599013", "url": "https://it.wikipedia.org/wiki?curid=120260", "title": "Generatore elettrostatico", "text": "Un generatore elettrostatico, o macchina elettrostatica, \u00e8 un generatore elettromeccanico che produce elettricit\u00e0 statica oppure elettricit\u00e0 ad alta tensione e bassa Corrente elettrica continua. \nLa carica viene generata con uno dei due metodi: o sfruttando l'effetto triboelettrico (che utilizza l\u2019attrito) o l'induzione elettrostatica, oppure la combinazione delle due modalit\u00e0.\nAlcuni generatori elettrostatici sono reversibili e possono quindi funzionare anche come motore elettrostatico.\nLa conoscenza dell'elettricit\u00e0 statica risale alle prime civilt\u00e0, ma per millenni \u00e8 rimasta solo un fenomeno interessante e sconcertante, senza spiegazione e spesso confuso con il magnetismo. Alla fine del XVII secolo, Otto von Guericke svilupp\u00f2 una semplice macchina per generare elettricit\u00e0 con l\u2019attrito, ma lo sviluppo delle macchine elettrostatiche si ebbe dal XVIII secolo, quando divennero strumenti fondamentali per lo studio della nuova scienza dell'elettricit\u00e0.\nI generatori elettrostatici tradizionali funzionano utilizzando l'alimentazione manuale per trasformare il lavoro meccanico in energia elettrica: essi sviluppano cariche elettrostatiche di segno opposto separate su due conduttori e un sistema meccanico di piastre, tamburi e cinghie per trasportare la carica elettrica sugli elettrodi ad alto potenziale.\nLe macchine elettrostatiche sono tipicamente utilizzate nelle aule di scienze a scopo didattico per lo studio delle forze elettriche e dei fenomeni di alta tensione. Le elevate differenze di potenziale ottenute sono state utilizzate anche per una variet\u00e0 di applicazioni pratiche, come il funzionamento di tubo a raggi X, acceleratori di particelle, spettroscopia, applicazioni mediche, sterilizzazione di alimenti ed esperimenti di fisica nucleare. I generatori elettrostatici come il generatore Van de Graaff e varianti come il Pelletron trovano impiego anche in fisica sperimentale.\nClassificazione.\nI generatori elettrostatici possono essere suddivisi in due categorie a seconda di come viene generata la carica:\nIn entrambi i casi si ottiene la separazione nei due corpi delle cariche elettriche positive e negative, che una volta redistibuite rimangono in quiete. Per questo l'elettricit\u00e0 ottenuta \u00e8 detta statica. Anche se al momento della elettrizzazione, uguali cariche di segno opposto si separano, il moto degli elettroni in una direzione e quello delle cariche positive in direzione opposta sono equivalenti, per cui la carica elettrica complessiva rimane costante, a meno che le cariche del conduttore non vengano disperse collegandolo a terra. Ovviamente non vi \u00e8 nessuna creazione di carica nell\u2019insieme del processo.\nNel caso dell\u2019elettrizzazione per strofinio una quantit\u00e0 in eccesso di elettroni viene trasferito in uno dei due corpi, mentre nell\u2019altro gli elettroni saranno in difetto, per cui il secondo corpo assume carica negativa. I buoni isolanti conservano la carica, mentre i conduttori la perdono se non sono a loro volta isolati.\nNell\u2019elettrizzazione per induzione non vi \u00e8 contatto tra i due corpi. Se un corpo isolante, ad esempio di ebanite, gi\u00e0 carico negativamente, viene avvicinato ad un altro corpo conduttore, ad esempio di metallo, le cariche negative presenti sull\u2019ebanite respingono gli elettroni dell\u2019oggetto metallico verso la sua parte opposta, lasciando la stessa quantit\u00e0 di cariche positive nella parte dell\u2019oggetto metallico pi\u00f9 vicina all\u2019oggetto di ebanite. Le cariche quindi nel conduttore vengono separate, con un moto complessivo nullo. Se si mette in contatto il conduttore con la terra gli elettroni si disperdono e sul metallo, una volta allontanata l\u2019ebanite, rimangono solo le cariche positive. Sull'oggetto metallico \u00e8 stata quindi indotta una carica positiva.\nMacchine ad attrito.\nStoria.\nUna semplice rudimentale macchina ad attrito fu inventata intorno al 1663 da Otto von Guericke, borgomastro di Magdeburgo, che aveva inventato la macchina pneumatica. In \"Experimenta nova Magdeburgica\" descrive il dispositivo: era costituito da una sfera di zolfo, ottenuta riempiendo una sfera di vetro (una fiasca) con zolfo fuso. Raffreddato lo zolfo, rompeva la sfera di vetro e montava la sfera di zolfo su un'asta. Mettendo in rotazione la sfera di zolfo e sfregandola con la mano si generavano scintille crepitanti. \nLo strumento a globo ha ispirato in seguito Isaac Newton che, nel trattato Opticks ha suggerito l'uso di un globo di vetro invece di uno di zolfo. \nIntorno al 1706 Francis Hauksbee miglior\u00f2 il progetto di base, con la sua macchina elettrica ad attrito che permetteva di far ruotare rapidamente una sfera di vetro contro un panno di lana.\nHauksbee era interessato alla produzione di luce e si rifaceva all\u2019esperimento di Guericke, confermato anche da Robert Boyle. Hauksbee si occup\u00f2 di osservare le diverse manifestazioni luminose provocate dalle scintille prodotte nell\u2019aria, nel vuoto o in altri mezzi. In un primo tempo la macchica inventata si componeva di due cilindri di vetro rientranti uno nell\u2019altro che si potevano far girare in senso opposto uno per volta o insieme per mezzo di una puleggia: il cilindro interno era connesso anche ad una macchina pneumatica che poteva aspirare l\u2019aria contenuta in esso per osservare il comportamento delle scintille.\nSuccessivamente Hauksbee torn\u00f2 alla forma sferica (per decenni saranno utilizzate sfere di vetro negli esperimenti). Egli utilizz\u00f2 una sfera di vetro rotante con due pezzi di cuoio fissi, disposti in posizione diametralmente opposta sull\u2019asse della sfera. La sfera era collegata ad una puleggia come nel tornio dei falegnami per farla ruotare velocemente. L\u2019inventore fece di pi\u00f9 per rendere sensazionale l\u2019esperimento: vuot\u00f2 la sfera dall\u2019aria con una pompa a vuoto, il cui collettore, munito di rubinetto, era collegato alla sfera in corrispondenza di uno dei due pezzi di cuoio sull\u2019asse di rotazione. Una mano strisciava sulla superficie della sfera vuotata dall\u2019aria mentre essa ruotava. Una vivida luminescenza appariva all\u2019interno di essa, ben visibile nell\u2019oscurit\u00e0. Filamenti luminosi apparivano se veniva toccata con un dito, diretti verso lo stesso dito. \nIntorno al 1730, il fisico Georg Matthias Bose a Wittenberg aggiunse come collettore dell\u2019elettricit\u00e0 un conduttore (un tubo o cilindro isolato supportato su corde di seta). Bose fu il primo ad impiegare un conduttore per l\u2019accumulo delle cariche elettriche in tali macchine; si trattava di un'asta di ferro tenuta nella mano da un assistente in piedi su un blocco di resina per isolarsi da terra. L\u2019assistente sosteneva una barra di metallo in una mano, mentre con l\u2019altra era a contatto con il globo rotante. La carica generata dall'attrito della mano sul vetro sarebbe fluita attraverso l'assistente alla barra di metallo (che chiam\u00f2 \u2018conduttore primario\u2019)e si sarebbe accumulata sulla superficie esterna della barra. Questa era un'estensione della dimostrazione del \"Flying Boy\" del 1730 di Stephen Gray, ma con l'aggiunta di un conduttore metallico che, in seguito, divenne l'unico dispositivo di accumulo delle cariche elettriche. La novit\u00e0 era l'uso da parte di Bose del metallo (la barra) in un\u2019epoca in cui si credeva che solo gli isolanti potevano accumulare l'elettricit\u00e0 statica. I conduttori metallici erano noti per dissipare la carica rapidamente se non erano isolati da terra.\nPoco dopo il decano della cattedrale di Camin in Pomerania Ewald J\u00fcrgen Georg von Kleist tentava di sperimentare un generatore ad attrito. Aveva sospeso con fili di seta una canna da stufa sopra la sua macchina. Von Kleist si chiedeva se l'esperimento di Bose nel trasmettere elettricit\u00e0 si potesse estendere alla cattura dell'elettricit\u00e0 in una piccola bottiglia piena di alcol, poich\u00e9 sapeva che il vetro della bottiglia avrebbe agito come isolante e avrebbe impedito la fuoriuscita dell'elettricit\u00e0. Aveva dotato la sua bottiglia di un tappo attraverso il quale sporgeva un chiodo immerso nel fluido. Tenendo la bottiglia in una mano, mise a contatto il chiodo con il conduttore principale. Immediatamente non accadde nulla, ma mentre riportava la bottiglia in una stanza buia not\u00f2 un leggero bagliore di plasma che gli sugger\u00ec che l'alcol emanava una sorta di fuoco di Sant'Elmo. Toccando il chiodo con l'unghia della mano libera sub\u00ec uno shock violentissimo. Von Kleist aveva inventato la bottiglia di Leida, ma non comprendeva la funzione della sua mano a coppa tenuta intorno all'esterno della bottiglia che forniva l\u2019armatura conduttiva esterna necessaria per consentire al vaso di Leida di accumulare una quantit\u00e0 enorme di carica.\nLa progettazione di macchine elettrostatiche fu favorita dalla scoperta della bottiglia di Leida, un condensatore, con rivestimenti conduttivi su entrambi i lati del vetro, che accumulava le cariche elettriche fornite da una sorgente.\n Nel 1746 il fisico britannico William Watson svilupp\u00f2 la macchina, che porta il suo nome, costituita da una grande ruota che faceva ruotare una sfera di vetro, sulla quali strisciava la mano, collegata ad una canna di fucile sospesa a corde di seta.\n Johann Heinrich Winckler, professore di fisica a Lipsia, impieg\u00f2 un cuscino di pelle invece della mano. \nDurante il 1746, Jan Ingenhousz invent\u00f2 delle macchine elettriche utilizzando lastre di vetro.\nLa macchina elettrica fu presto ulteriormente migliorata dal monaco benedettino scozzese, inventore e professore di filosofia a Erfurt Andrew Gordon: egli sostitu\u00ec la sfera di vetro con un pi\u00f9 efficiente cilindro di vetro.\nBenjamin Wilson, intorno al 1746, miglior\u00f2 la macchina aggiungendo un raccoglitore di cariche, costituito da una serie di punte metalliche. \nNel 1762 il fisico britannico John Canton (anche inventore del primo elettroscopio a sfere di medulla del legno o \"pith-ball electroscope\") miglior\u00f2 l'efficienza delle macchine elettriche spalmando un amalgama di mercurio e stagno sulla superficie del disco (1762)\nNel 1768, Jesse Ramsden costru\u00ec una versione evoluta del generatore elettrostatico a piastre ampiamente utilizzata in seguito. Si basava su un piatto rotante sostenuto da montanti in legno; il piatto era strofinato da cuscinetti in pelle, l'elettricit\u00e0 veniva raccolta da pettini metallici e convogliata a un sistema di supporto in ottone isolato con gambe in vetro. La macchina di Ramsden era molto popolare nei salotti della nobilt\u00e0, dove per divertimento venivano condotti esperimenti galanti \"elettrizzanti\": le signore montate su sgabelli isolanti scambiavano \"baci elettrici\" con il fidanzato.\n Nel 1783, lo scienziato olandese Martin van Marum di Haarlem progett\u00f2 una grande macchina elettrostatica di elevata qualit\u00e0 utilizzando dischi di vetro di 1,65 metri di diametro. Capace di produrre tensione con entrambe le polarit\u00e0, fu costruita sotto la sua supervisione da John Cuthbertson di Amsterdam l'anno successivo. Il generatore \u00e8 attualmente in mostra al Museo Teylers di Haarlem nei Paesi Bassi, ospitato nella Sala Ovale del museo. Era fornito di quattro batterie di bottiglie di Leida e poteva generare una differenza di potenziale di 330.000 volt"}
{"id": "120261", "revid": "9", "url": "https://it.wikipedia.org/wiki?curid=120261", "title": "Ottetti", "text": ""}
{"id": "120265", "revid": "599013", "url": "https://it.wikipedia.org/wiki?curid=120265", "title": "Ettore Messina", "text": "\u00c8 tra gli allenatori europei pi\u00f9 titolati, potendo vantare nel suo palmar\u00e8s ben trenta trofei con i club, compresi quattro campionati italiani, sei campionati russi, quattro Eurolega, una Coppa delle Coppe e tre VTB United League.\nCarriera.\nClub.\nEsordi e Virtus Bologna.\nTrasferito da piccolo con la famiglia a Mestre, dopo aver giocato a livello giovanile, inizia ad allenare nel vivaio del Basket Mestre a soli 16 anni. Nel 1980 \u00e8 nominato responsabile del settore giovanile proprio a Mestre. Nel 1982 va a Udine per essere assistente di Massimo Mangano.\nNel 1983 passa alla Virtus Bologna dove viene nominato responsabile del settore giovanile ed assistente della prima squadra e dove lavora insieme a Sandro Gamba, Alberto Bucci e Bob Hill. Nella stagione 1989-90 diventa primo allenatore della Virtus, vincendo subito Coppa Italia e Coppa delle Coppe, regalando cos\u00ec il primo trofeo continentale alle V nere. Nel 1984, intanto, si laurea in Economia e Commercio all'Universit\u00e0 Ca' Foscari di Venezia.\nNell'estate del 1993 dopo avere vinto il suo primo scudetto come capo allenatore lascia l'incarico per guidare la Nazionale italiana.\nRitorno alla Virtus.\nNel 1997, lasciata la guida della Nazionale, torna a Bologna e inizia subito a cogliere una valanga di successi: nel 1998 \u00e8 doppietta scudetto-Eurolega, nel 1999 vince la Coppa Italia e nel 2001 compie il suo capolavoro con le vittorie in serie di Coppa Italia, Eurolega e campionato.\nL'11 marzo 2002, a seguito di una pesante sconfitta contro la Scavolini Pesaro, il presidente Madrigali lo esonera. I tifosi insorgono e praticamente costringono il presidente a riassumerlo. Nonostante il clima evidentemente deteriorato, Messina conclude la stagione al terzo posto, conquista l'ennesima Coppa Italia ma perde la final four di Eurolega, tenutasi proprio a Bologna. L'anno seguente, senza la guida di Messina, la squadra viene \"abbandonata\" dal pubblico (crollo degli abbonamenti), ha un'annata disastrosa (fuori dai play-off) e, causa il non pagamento delle spettanze del giocatore Sani Be\u010dirovi\u010d e le difficolt\u00e0 finanziarie della societ\u00e0, la Federazione Italiana Pallacanestro ne decreta la radiazione.\nBenetton Treviso.\nL'anno successivo \u00e8 chiamato alla dirigenza tecnica della Benetton Treviso: la prima stagione \u00e8 ricca di successi, con scudetto, Coppa Italia, Supercoppa italiana ed il titolo di vicecampione d'Europa alla Final Four di Barcellona del 2003. Nel 2004 e 2005 riconquista la Coppa Italia.\nCSKA Mosca.\nNel 2005 lascia Treviso per andare ad allenare il CSKA, club moscovita tra i pi\u00f9 forti della pallacanestro europea, con il quale conquista prima la Coppa di Russia, e poi, nell'aprile 2006, l'Eurolega, battendo in finale i campioni in carica del Maccabi Tel Aviv, vincitori delle ultime due edizioni, nonostante l'infortunio di uno dei migliori giocatori, David Andersen.\nNella stagione 2006-07 arriva il solito dominio in Russia, bello anche il cammino in Eurolega, segnato da qualche infortunio importante. Il CSKA si presenta regolarmente alle final four di Atene, dove schiera con \u00d3scar Torres al posto dell'infortunato David Vanterpool. L'assenza del giocatore statunitense si fa sentire, e nella finalissima la squadra di Messina viene sconfitta dal Panathinaikos, squadra di casa allenata da \u017deljko Obradovi\u0107, che gi\u00e0 nel 2002 aveva negato a Messina la gioia del secondo successo consecutivo in Eurolega.\nNel 2007-08 Messina \u00e8 ancora alla guida del CSKA di Mosca. La squadra viene ancor pi\u00f9 rinforzata, vengono lasciati partire tra gli altri \u00d3scar Torres, David Vanterpool e Tomas Van Den Spiegel (quest'ultimo partito ad inizio stagione per poi tornare a Mosca nel gennaio 2008), mentre dal campionato italiano arrivano il playmaker greco Nikos Z\u012bs\u012bs e l'ala americana Marcus Goree, mentre dai campioni d'Europa del arriva il lituano Ram\u016bnas \u0160i\u0161kauskas. I tre hanno in comune il fatto che nella stagione 2005-06 sono stati compagni di squadra nella Benetton Treviso, campione d'Italia in quell'annata.\nIl 4 maggio 2008 \u00e8 arrivato il suo quarto trionfo nell'Eurolega grazie alla vittoria in finale sul Maccabi Tel Aviv per 91 a 77. Dopo questo successo Messina \u00e8 stato eletto miglior coach dell'Eurolega 2007-2008.\nL'anno 2008-2009 non si conclude altrettanto bene poich\u00e9 perder\u00e0 in finale contro il Panathinaikos l'Eurolega, ma dar\u00e0 comunque dimostrazione di una costanza ad altissimi livelli.\nReal Madrid.\nNel giugno 2009, dopo aver chiuso l'esperienza con il club moscovita e dopo esser stato accostato a squadre NBA come i New Jersey Nets e i Toronto Raptors, diventa capo allenatore del Real Madrid.\nIl 4 marzo 2011, dopo una pesante sconfitta interna contro la Mens Sana Siena, rassegna le dimissioni dalla squadra spagnola.\nConsulente ai L.A. Lakers e ritorno al CSKA.\nDopo un susseguirsi di voci viene ingaggiato dai Los Angeles Lakers, come consulente del nuovo head coach Mike Brown per la stagione 2011-12, dopo il ritiro di Phil Jackson.\nMessina lascia i Los Angeles Lakers dopo una stagione, tornando ad allenare il CSKA Mosca. Con i russi vince la VTB United League 2013-2014 e il campionato.\nAssistente ai San Antonio Spurs.\nDopo due stagioni a Mosca, Messina ritorna in NBA nel 2014 come vice allenatore di Gregg Popovich ai San Antonio Spurs.\nIl 26 novembre 2014 sostituisce Popovich, indisposto, nella partita contro gli Indiana Pacers: gli Spurs vincono 106-100 e Messina diviene il primo coach non nordamericano ad allenare, e vincere, una partita in NBA. Due giorni dopo, ottiene la seconda vittoria nella gara casalinga contro i Memphis Grizzlies, con il risultato di 112-104. Durante i play-off della stagione 2017-18, sostituisce di nuovo Popovich, assente a causa della scomparsa della moglie Erin, durante la gara 3 della serie contro i Golden State Warriors. Resta head coach anche per gara 4, dove gli Spurs ottengono la vittoria per 103-90: Messina diventa il primo head-coach non nordamericano a vincere una gara di play-off.\nOlimpia Milano.\nL'11 giugno 2019 viene annunciato come nuovo capo allenatore dell'Olimpia Milano, in sostituzione di Pianigiani. Messina, che ha firmato un contratto triennale, diventa anche responsabile dell'area tecnica del club milanese. La sua prima stagione viene interrotta a causa della pandemia di COVID-19. \nNella sua seconda stagione come capo allenatore dei biancorossi, arrivano i primi trofei in bacheca, ovvero la Supercoppa Italiana 2020 e la Coppa Italia 2021, e le prime soddisfazioni europee: la sua squadra accede, infatti, alle Final Four dell'Eurolega per la prima volta dopo 29 anni, giungendo terza. La stagione termina, per\u00f2, con una nota dolente, quella della sconfitta per 4-0 in finale di Serie A, inflittagli dalla sua ex squadra Virtus Bologna.\nNella stagione 2021-22, centra nuovamente la vittoria in Coppa Italia.\nNazionale italiana.\nNel 1993 diventa capo allenatore della Nazionale italiana, con la quale arriva a vincere l'oro ai Giochi del Mediterraneo 1993, l'argento ai Goodwill Games di San Pietroburgo (1994) e ancora l'argento al Campionato Europeo 1997. A ci\u00f2 si aggiunge che alla guida della selezione nazionale disputa anche il Campionato Europeo 1993 e quello 1995, nel quale viene eletto miglior allenatore della manifestazione.\nIl 5 novembre 2015 torna ad allenare la Nazionale italiana di pallacanestro maschile, sostituendo Pianigiani.\nNel giugno 2016 guida la nazionale al torneo di Qualificazione Olimpica FIBA 2016 di Torino. Il 9 luglio gli \"Azzurri\" vengono battuti in finale dalla Croazia.\nNel 2017 disputa le qualificazioni e le fasi finali dei Campionati Europei, arrivando fino ai quarti di finale, dove la nazionale viene battuta dalla Serbia. Al termine della manifestazione, come annunciato il 15 giugno 2017, lascia il ruolo di commissario tecnico."}
{"id": "120266", "revid": "15756", "url": "https://it.wikipedia.org/wiki?curid=120266", "title": "Indirizzo IP pubblico", "text": "In informatica e telecomunicazioni un indirizzo IP pubblico \u00e8 un indirizzo IP nello spazio di indirizzamento della rete internet che \u00e8 allocato univocamente e potenzialmente accessibile da qualsiasi altro indirizzo IP pubblico cio\u00e8 utilizzabile per l'indirizzamento e l'instradamento tramite protocollo IP.\nLa distinzione tra indirizzi IP pubblici e privati \u00e8 un concetto legato a IPv4, in quanto IPv6 non prevede un concetto di indirizzo IP privato analogo.\nGli indirizzi IP pubblici sono rilasciati e regolamentati dall'ICANN tramite una serie di organizzazioni delegate. Tuttavia \u00e8 da tener presente che a livello mondiale e nazionale i primi fornitori di connessione Internet si sono accaparrati un numero sproporzionato di indirizzi IP, spesso molto superiore alle loro reali esigenze, portando ad una scarsit\u00e0 di indirizzi IP disponibili a favore di altri operatori. I fornitori che si sono affacciati successivamente sul mercato hanno ovviato a questa situazione considerando i propri utenti di una medesima citt\u00e0 o area come una rete privata che accede ad Internet mediante un singolo IP pubblico assegnando invece ai singoli utenti indirizzi IP privati validi a livello locale. Questo comporta per\u00f2 alcune difficolt\u00e0 nell'utilizzo di servizi su Internet che presuppongano che ad un IP corrisponda una singola connessione (per esempio IRC e peer-to-peer).\nL'aggettivo \"pubblico\" pu\u00f2 essere fuorviante, perch\u00e9 non \u00e8 detto che si possa sempre accedere al sistema a cui \u00e8 assegnato un tale indirizzo: anche se effettivamente l'indirizzo \u00e8 assegnato potrebbe ad esempio esserci un firewall che impedisce la connessione diretta.\nGli indirizzi IP pubblici sono teoricamente intorno ai 4 miliardi (precisamente 232), ma la modalit\u00e0 della loro allocazione e le necessit\u00e0 pratiche dovute all'instradamento dei dati stanno rapidamente terminando la loro disponibilit\u00e0 e sono una delle ragioni per lo sviluppo e l'uso di IPv6 dove il concetto di \"indirizzo pubblico\" perder\u00e0 di significato pratico visto l'enorme numero di indirizzi a disposizione.\nPer ragioni di scalabilit\u00e0 della tabella di routing globale di internet, gli indirizzi IP pubblici vengono assegnati a grandi blocchi ai fornitori di connessione, i quali poi provvedono ad assegnare sottoblocchi o anche singoli indirizzi ai propri clienti.\nGeolocalizzazione tramite IP.\nGli indirizzi IP pubblici possono essere utilizzati per localizzare un dispositivo connesso ad Internet. Questo metodo si basa sulla struttura gerarchica degli indirizzi IP e sulla loro distribuzione geografica, gli indirizzi vengono quindi registrati in tabelle e associati a regioni e citt\u00e0 e confrontando l'indirizzo IP dell'utente con questi dati si pu\u00f2 dire, indicativamente, dove si trova il dispositivo."}
{"id": "120270", "revid": "124303441", "url": "https://it.wikipedia.org/wiki?curid=120270", "title": "Forza di van der Waals", "text": "Le forze di van der Waals, chiamate cos\u00ec in onore del fisico Johannes Diderik van der Waals che ne formul\u00f2 la legge per modellizzarle nel 1873, sono forze attrattive o repulsive tra molecole. Il termine \"forza di van der Waals\" include tre tipi diversi di interazioni intermolecolari:\nLe forze di van der Waals sono classificate tra le forze intermolecolari, che includono anche altri tipi di forze interagenti tra molecole, tra cui il legame idrogeno e il legame ad alogeno.\nIntroduzione.\nSebbene le forze di van der Waals siano relativamente deboli comparate ai legami chimici normali tra atomi, hanno un ruolo fondamentale in diversi campi scientifici come in chimica supramolecolare, biologia strutturale, nanotecnologia, scienza delle superfici o in fisica della materia condensata. Le forze di van der Waals differiscono dal legame covalente e ionico in quanto dipendono dalle fluttuazioni nella distribuzione delle cariche nelle molecole; si tratta di forze attrattive \"a lungo raggio\" mentre si tratta di forze repulsive \"a corto raggio\".\nTutte le forze di van der Waals presentano anisotropia, ci\u00f2 significa che dipendono dall'orientamento relativo delle molecole. Le interazioni di induzione (forza di Debye) e dispersione (forza di London) sono sempre attrattive, indipendentemente dall'orientamento, tuttavia le interazioni elettrostatiche (forza di Keesom) cambiano segno con la rotazione delle molecole; di conseguenza, la forza elettrostatica pu\u00f2 essere di repulsione o attrazione. Quando le molecole presentano movimento termico, come quando si trovano in stato gassoso o liquido, la forza elettrostatica si riduce in modo significativo poich\u00e9 le molecole ruotano continuamente.\nForza di dispersione di London.\nLe forze di dispersione di London, chiamate cos\u00ec in onore del fisico Fritz London, sono forze intermolecolari deboli che si formano a causa delle forze tra dipoli temporanei in molecole che non presentano momento dipolare permanente. Per esempio, nelle molecole non polari come gli alogeni, gli elettroni che si muovono intorno alle molecole si distribuiscono in modo non equilibrato istante per istante: nel momento in cui gli elettroni non sono disposti equamente si forma un dipolo temporale che interagisce con altri dipoli vicini e induce le altre molecole nelle quali, a loro volta, si formano dipoli indotti. Nel vuoto, le forze di London sono le forze intermolecolari pi\u00f9 deboli; tuttavia restano le principali forze attrattive di molecole non polari, come per esempio il metano, e dei gas nobili. Senza di esse, infatti, i gas nobili non potrebbero presentarsi in stato liquido.\nForza di Debye.\nLe forze di Debye sono forze intermolecolari, risultato dell'interazione tra un dipolo permanente e un dipolo indotto (quest'ultimo noto anche come polarizzazione). Questo tipo di forza si trova tra una molecola polare e una apolare. La prima induce sulla seconda una separazione di carica (dipolo indotto); i due dipoli, permanente e indotto, si attraggono. L'interazione dipende dalla polarizzabilit\u00e0, cio\u00e8 la facilit\u00e0 con cui la nuvola elettronica di una molecola apolare (o un atomo) pu\u00f2 essere deformata, la quale aumenta con le dimensioni atomiche/molecolari.\nForza di Keesom.\nLe \"forze di Keesom\" (anche dette interazioni dipolo-dipolo) sono forze attrattive che si hanno quando dipoli permanenti (molecole polari) si allineano tra loro con il polo positivo di una molecola diretto verso quello negativo di un'altra molecola vicina. Furono chiamate cos\u00ec in onore di Willem Hendrik Keesom che riusc\u00ec a darne una formulazione matematica nel 1912. Il legame a idrogeno \u00e8 considerato l'estremo di questo genere di interazioni. L'energia media delle forze dipolo-dipolo \u00e8 circa 4 KJ/mole, molto debole se comparata a quella di un legame covalente (circa 400 KJ/mole). I legami tra dipoli permanenti avvengono tra molecole che possiedono momento dipolare intrinseco che spesso si relaziona a una differenza di elettronegativit\u00e0.\nBisogna fornire energia per distruggere tale tipo di interazione. Questo \u00e8 (in parte) il motivo per cui bisogna riscaldare (cio\u00e8 fornire energia) un solido polare per farlo fondere o un liquido per provocarne l'ebollizione. Le interazioni dipolo-dipolo sono comunque pi\u00f9 deboli delle forze tra gli ioni e declinano rapidamente con la distanza.\nMisurazioni.\nIl 9 luglio 2013 i fisici dell'Universit\u00e9 Paris-Sud e dell'Universit\u00e0 di Lille fanno la prima misurazione diretta della Forza di van der Waals grazie a una trappola ottica di due atomi di rubidio eccitati con un laser allo stato di atomo di Rydberg.\nApplicazioni.\nLa forza di van der Waals \u00e8 alla base del funzionamento del microscopio a forza atomica (AFM), un potentissimo microscopio a scansione di sonda (SPM), che consiste essenzialmente di una microleva (\"cantilever\") alla cui estremit\u00e0 \u00e8 montata una punta acuminata (\"tip\"), che viene collocata nelle strette vicinanze della superficie del campione di cui si effettua la scansione. La forza di van der Waals che agisce tra la punta ed il campione provoca una deflessione della microleva (la cui costante elastica \u00e8 nota) in accordo con la legge di Hooke.\nLa forza di van der Waals in natura.\nAlla forza di van der Waals si attribuisce l'abilit\u00e0 del geco di camminare su superfici lisce verticali senza l'uso di secrezioni adesive (le estremit\u00e0 delle sue zampe sono ricoperte da milioni di peli che moltiplicano le deboli forze elettromagnetiche di interazione con la superficie).\nTali forze sono presenti anche nella struttura terziaria delle proteine. Nella struttura terziaria la catena tende ad avvolgersi e spesso i gruppi R degli amminoacidi instaurano delle interazioni come, ad esempio, interazioni dipolo-dipolo che sono le forze di van der Waals."}
{"id": "120272", "revid": "120589461", "url": "https://it.wikipedia.org/wiki?curid=120272", "title": "Severino Antinori", "text": "Ginecologo, \u00e8 diventato famoso per la sua posizione rispetto alla fecondazione in vitro e la clonazione umana.\nBiografia.\nHa cominciato la sua carriera occupandosi di medicina e biologia veterinaria, con studi presso l'Universit\u00e0 \"La Sapienza\" di Roma, dove si \u00e8 laureato nel 1972. Inizialmente si \u00e8 specializzato in gastroenterologia nel 1973, ma poi seguendo gli insegnamenti di Patrick Steptoe si \u00e8 specializzato in ostetricia e ginecologia presso l'Universit\u00e0 Cattolica Gemelli di Roma nel 1978, approfondendo gli studi sulle dinamiche riproduttive e sulla fertilit\u00e0.\nHa seguito svariati incarichi tra cui Aiuto Primario di Ostetricia e Ginecologia presso l'Istituto Regina Elena dal 1980 al 1992 e Direttore del Servizio di Fisiopatologia della Riproduzione presso l'Istituto Materno Regina Elena dal 1985 al 1987.\nNel 1982 apre una clinica privata a Roma, dove nel 1986 comincia ricerche pionieristiche sull'iniezione intracitoplasmatica di sperma. Nel 1989 incomincia a sperimentare la fecondazione in vitro anche alle donne che hanno gi\u00e0 raggiunto la menopausa: con il suo aiuto nel 1994 Rossana Della Corte, a 63 anni, rimane incinta e fu allora la partoriente pi\u00f9 anziana del mondo.\nNell'inizio del 1998 si avvicina agli studi sulla clonazione umana, intravedendo in questa una possibilit\u00e0 per le coppie sterili. Nel 2002 annuncia di aver usato la clonazione per indurre la gravidanza in tre donne: la nascita del primo dei tre bambini \"clonati\" era prevista per il gennaio 2003, ma la riservatezza sui dati personali delle donne coinvolte non permette di avere delle certezze in merito. Questo ovviamente ha dato adito a molte critiche sullo studio.\n\u00c8 stato professore a contratto presso la Scuola di Specializzazione di Ostetricia e Ginecologia dell'Universit\u00e0 degli Studi di Pisa nel 1993, di Riproduzione Assistita presso la Scuola di Specializzazione di Ostetricia e Ginecologia e poi dell'Universit\u00e0 degli Studi G. D'Annunzio di Chieti nel 1996. Inoltre professore a contratto di Infertilit\u00e0 di coppia e Fecondazione Assistita presso la Scuola di Specializzazione in Urologia presso l'Universit\u00e0 degli Studi G. D'Annunzio di Chieti nel 1998 e di Fisipatologia della Riproduzione presso la Scuola di Specializzazione in Endocrinologia dell II Universit\u00e0 degli Studi di Roma Tor Vergata nel 1998. Dal 2003 al 2007 \u00e8 stato professore a contratto di Fisiopatologia della Riproduzione della Cattedra di Ginecologia ed Ostetricia dell'Universit\u00e0 di Modena e Reggio Emilia.\nHa lavorato a Roma nel suo centro R.A.P.R.U.I. (\"Ricercatori Associati per la Riproduzione Umana e l'Infertilit\u00e0 di Coppia\"), insieme - tra gli altri - con la moglie e le figlie Stella e Monica.\nAttualmente lavora a Roma presso Ristemo Medica e presso la Clinica Day-Surgery Matris, un Centro Internazionale di Procreazione medico assistita di III Livello specializzata in Medicina della Procreazione, Ginecologia, Andrologia.\nEsperienze politiche.\nAntinori ha avuto anche esperienze politiche: nel 2000 si candid\u00f2 alla presidenza della regione Lazio supportato dalla lista \"Autonomia Liberale\", ottenendo lo 0,25% dei voti.\nNel 2010 si \u00e8 ricandidato al Consiglio Regionale del Lazio con una Lista Civica presentata con Renata Polverini. Il programma della lista era incentrato essenzialmente su un'ottimizzazione della Sanit\u00e0 laziale e un maggior controllo delle strutture private, allo scopo di controllare maggiormente le strutture convenzionate con il SSN.\nProcedimenti giudiziari.\nIl 13 maggio 2016 viene tratto in arresto, ai domiciliari, con l'accusa di \"rapina aggravata\" e \"lesioni personali aggravate\". I carabinieri del Nucleo Antisofisticazioni e Sanit\u00e0 hanno eseguito l'ordinanza del giudice per le indagini preliminari di Milano a seguito della denuncia di un'infermiera in prova nella clinica Matri, a cui lo stesso Antinori avrebbe prelevato tre ovuli contro la sua volont\u00e0, anestetizzandola con la forza, allo scopo di impiantare gli stessi ovuli, nel frattempo fecondati artificialmente, nell'utero di una cliente della clinica. Il 31 ottobre 2017 il medico \u00e8 stato scagionato e l'infermiera accusata di calunnia nei suoi confronti. Il 15 febbraio 2018 il tribunale di Milano lo condanna a 7 anni e 2 mesi di reclusione, nonch\u00e9 all'interdizione a vita dai pubblici uffici e all'interdizione dall'esercizio della professione medica per 5 anni e 6 mesi per prelievo forzato di ovuli. Il 20 luglio 2018 il gup di Milano Alfonsa Ferraro lo proscioglie dall'accusa di traffico illegale di ovociti con la formula \"il fatto non sussiste\". In appello fu condannato a 7 anni e 10 mesi di carcere, secondo quanto dato a conoscere il 13 maggio 2019. "}
{"id": "120275", "revid": "1632387", "url": "https://it.wikipedia.org/wiki?curid=120275", "title": "Induzione elettrostatica", "text": "In elettrostatica, l'induzione elettrostatica \u00e8 un fenomeno tale per cui la carica elettrica all'interno di un oggetto viene ri-distribuita a causa della presenza di un altro oggetto carico nelle vicinanze. A causa dell'induzione un oggetto elettricamente carico posto nelle vicinanze di un corpo conduttore neutro provoca il manifestarsi di carica su quest'ultimo, senza che avvenga contatto tra i due, poich\u00e9 la distribuzione di carica che vi era inizialmente nell'oggetto neutro non \u00e8 pi\u00f9 uniforme.\nDescrizione.\nIl fenomeno dell'induzione elettrostatica \u00e8 dovuto ad una ben precisa propriet\u00e0 della carica: il bipolarismo, e cio\u00e8 il fatto che in natura esistono cariche di due tipi diversi, le quali convenzionalmente vengono distinte da un segno positivo o negativo, e dal fatto che la diversit\u00e0 del segno delle cariche genera attrazione e nel caso di concordanza del segno repulsione. L'induzione elettrostatica si basa quindi sul principio di redistribuzione delle cariche, secondo cui un oggetto carico, posto vicino ad un conduttore neutro, \u00e8 in grado di attrarre a s\u00e9 le cariche di segno opposto e di respingere quelle dello stesso segno.\nGrazie a questa redistribuzione \u00e8 possibile creare una carica parziale di segno opposto a quella dell'inducente con conseguente generazione di una forza attrattiva.\nIn equilibrio elettrostatico il campo elettrico interno ad un conduttore deve risultare nullo (per il teorema di Gauss), il campo nelle vicinanze della superficie del conduttore deve giungere ortogonale (per la Legge della Circuitazione); di conseguenza tutto il conduttore deve essere equipotenziale. \nQuando si immerge un conduttore in un campo elettrico esterno formula_1, deve sussistere una brevissima fase transitoria di non equilibrio (dell'ordine del picosecondo) in cui le cariche presenti sulla superficie del conduttore si muovono e si ridistribuiscono fino al raggiungimento di una nuova fase di equilibrio elettrostatico in cui le cariche risultano distribuite sul conduttore in modo da generare un campo formula_2 uguale ed opposto a formula_1 che produca un campo totale nullo all'interno del conduttore. \nInoltre formula_2 deforma le linee del campo formula_1 nei pressi della superficie del conduttore in modo da renderle ortogonali alla superficie stessa. Per questo motivo, avvicinando un corpo carico ad un conduttore si osserva una ridistribuzione delle cariche sul conduttore. Se la carica avvicinata \u00e8 positiva, le linee del campo esterno partono dalla carica e si chiudono sul conduttore, perci\u00f2 il campo generato dalla distribuzione superficiale delle cariche del conduttore, affinch\u00e9 annulli il primo, deve avere verso opposto.\nCi\u00f2 vuol dire che le linee di quest'ultimo devono partire dal lato del conduttore pi\u00f9 distante dalla carica(addensamento di cariche positive) e chiudersi sul lato ad esso pi\u00f9 vicino (addensamento di cariche negative).\nNumerosi generatori elettrostatici, come la macchina di Wimshurst, il generatore di Van de Graaff e l'elettroforo, si basano su questo principio."}
{"id": "120276", "revid": "767487", "url": "https://it.wikipedia.org/wiki?curid=120276", "title": "Generatore hardware di numeri casuali", "text": "In informatica, un generatore hardware di numeri casuali (in lingua inglese \"Hardware Random Number Generator\" (HRNG) oppure \"True Random Number Generator\" (TRNG)) \u00e8 un apparato hardware che genera numeri casuali da un processo fisico anzich\u00e9 attraverso un algoritmo. Tali dispositivi sono basati tipicamente su fenomeni microscopici come il rumore termico o l'effetto fotoelettrico o altri fenomeni quantistici. Si tratta di processi stocastici che sono, in teoria, completamente imprevedibili, anche se il possesso effettivo di questa propriet\u00e0 deve essere sottoposto a test di verifica. Il generatore hardware di numeri casuali viene utilizzato in alternativa agli algoritmi di generazione dei numeri pseudo-casuali tipicamente implementati nei software per computer.\nDescrizione.\nUn generatore hardware di numeri casuali consiste solitamente di un trasduttore in grado di convertire alcuni aspetti di un fenomeno fisico stocastico in segnale elettrico, un amplificatore e altri circuiti elettrici necessari ad incrementare l'ampiezza delle fluttuazioni casuali rilevate ad un livello misurabile e qualche tipo di convertitore analogico-digitale per convertire l'output in un segnale digitale, spesso un semplice segnale binario di 0 e 1. Attraverso il campionamento ripetuto delle variazioni casuali del segnale si ottiene una serie casuale di numeri.\nI generatori di numeri casuali possono anche essere ottenuti da fenomeni macroscopici, usando strumenti come carte da gioco, dadi, la ruota della roulette e le macchine da lotteria. La impredicibilit\u00e0 \u00e8 spiegata dalla teoria dei sistemi dinamici instabili e dalla teoria del caos. Anche se i fenomeni macroscopici sono deterministici nell'ambito della meccanica newtoniana, i risultati di uno strumento ben progettato come la ruota della roulette non possono essere in pratica predetti poich\u00e9 dipendono in modo sensibile dalle condizioni iniziali (praticamente impossibili da misurare in ogni dettaglio) ogni volta che vengono azionati.\nI dadi sono da sempre ampiamente utilizzati nel gioco d'azzardo e in generale come strumenti per rendere casuali (\"randomizzare\") i giochi. Lo scienziato vittoriano Francis Galton descrisse un modo per usare i dadi per generare in modo esplicito dei numeri casuali a scopo scientifico nel 1890.\nI generatori hardware di numeri casuali producono un numero limitato di dati al secondo. Allo scopo di rendere pi\u00f9 veloce la disponibilit\u00e0 dei dati i generatori hardware sono spesso utilizzati per generare il seme dei pi\u00f9 veloci e crittograficamente sicuri generatori di numeri pseudo-casuali che danno luogo a sequenze di numeri pseudo-casuali ad una velocit\u00e0 molto maggiore.\nApplicazione pratica.\nLa principale applicazione dei generatori hardware di numeri casuali \u00e8 nella crittografia, dove vengono utilizzati per generare chiavi crittografiche necessarie per trasmettere i dati in modo sicuro. Sono ampiamente utilizzati nei protocolli crittografici di Internet come ad esempio il TLS Transport Layer Security.\nI generatori di numeri casuali vengono utilizzati per determinare i vari risultati in molti giochi online e non, come ad esempio il videopoker e le slot machine. Gli algoritmi di questi RNG sono talvolta regolati da commissioni governative di gioco.\nGli RNG vengono utilizzati in fase di creazione di sondaggi d'opinione, con la funzione di collezionare campioni d'utenza casuali."}
{"id": "120279", "revid": "78273", "url": "https://it.wikipedia.org/wiki?curid=120279", "title": "Coppa Europa (Rugby) 2002-2003", "text": ""}
{"id": "120280", "revid": "729019", "url": "https://it.wikipedia.org/wiki?curid=120280", "title": "Operazione Leone marino", "text": "L'operazione Leone marino (\"Unternehmen Seel\u00f6we\") era il nome in codice tedesco per l'invasione dell'Inghilterra, programmata durante la seconda guerra mondiale dalla Germania nazista.\nL'Alto Comando dell'esercito tedesco era convinto che dopo la resa della Francia, il Regno Unito avrebbe richiesto la pace; visto per\u00f2 che non veniva presa nessuna iniziativa in questo senso, Hitler ordin\u00f2 di pianificare un'invasione via mare. La Wehrmacht decise di impiegare per questa operazione 20 divisioni, il cui sbarco doveva essere assicurato dalla Luftwaffe, piuttosto che dalla marina tedesca che disponeva di poche unit\u00e0. Se gli uomini di G\u00f6ring fossero riusciti ad annientare la RAF e a distrarre la Royal Navy dalla Manica, le truppe tedesche avrebbero avuto buone possibilit\u00e0 di sbarcare in Inghilterra senza perdite rilevanti. Difatti una volta a terra, avrebbero dovuto affrontare 25 divisioni, sprovviste per\u00f2 di armi moderne, trasporti e mezzi corazzati, e sparse dal Kent a Cromarty, ignare di dove il nemico sarebbe sbarcato.\nI piani.\nLa prima volta che qualcuno parl\u00f2 dell'invasione del Regno Unito dopo la battaglia di Trafalgar fu il 29 novembre 1939, quando il Grande ammiraglio Raeder, comandante in capo dell\"'Oberkommando der Kriegsmarine\" (OKM - Comando supremo della marina da guerra), trasmise al cancelliere e all\u2032\"Oberkommando der Wehrmacht\" (OKW - Comando supremo delle forze armate) un memorandum in cui esplicava le condizioni di fattibilit\u00e0 di un'invasione dell'Inghilterra (praticamente la possibilit\u00e0 di controllare le rotte di invasione e i punti di sbarco con una cooperazione fra Kriegsmarine e Luftwaffe).\nIndipendentemente dall'OKM nello stesso periodo l\u2032\"Oberkommando des Heeres\" (OKH - Comando supremo dell'esercito) predisponeva il \"Fall Norten Westen\" (Piano Nord Ovest) per un'invasione dell'Inghilterra orientale con uno sbarco diversivo alla foce dell'Humber. Era previsto l'impiego di 17 divisioni, di cui 2 aviotrasportate (quindi dipendenti organicamente dalla Luftwaffe), che dovevano operare su tre scaglioni, partendo (almeno i primi due) dai porti dell'Holstein (Wilhelmshaven). Il piano, presentato all'OKM e all'\"Oberkommando der Luftwaffe\" (OKL - Comando supremo dell'aeronautica militare) fu respinto da questi, in quanto giudicato inattuabile fra dicembre 1939 e gennaio 1940.\nLa prima volta che Hitler parl\u00f2 esplicitamente di un'invasione della Gran Bretagna fu il 21 maggio 1940, a campagna di Francia gi\u00e0 intrapresa, indicando le direttive in uno sbarco nel Kent e nel Sussex, utilizzando basi di partenza in Francia. La risposta dell'OKM fu piuttosto tiepida, in quanto nella campagna di Norvegia erano stati persi 3 incrociatori e 12 cacciatorpediniere, mostrando quindi il rischio di operazioni marittime in cui, pur avendo la superiorit\u00e0 aerea, non si aveva la superiorit\u00e0 navale. Inoltre, in quel momento i natanti da sbarco disponibili erano in tutto 45.\nHitler, dopo la vittoria sulla Francia, effettu\u00f2 diversi tentativi per arrivare ad accordi di pace con la Gran Bretagna, ma, constatato che da Londra non giungevano risposte positive, il 2 luglio emise le prime direttive per l'invasione dell'isola, cio\u00e8 il \"Fall Seel\u00f6we\" (Piano Leone Marino). Nella prima met\u00e0 di luglio furono organizzate le azioni amministrative per il mantenimento sul piede di guerra di 20 divisioni di cui era prevista la smobilitazione. Con la requisizione di 2.000 natanti fluviali l'OKM il 19 luglio acconsentiva a fornire i natanti necessari per l'operazione Seel\u00f6we.\nPer l'acquisizione di informazioni sulle zone dove sarebbero avvenuti gli sbarchi il servizio informazioni tedesco ricorse anche a delle cartoline inviate da turisti e boy-scout direttamente dall'Inghilterra negli anni immediatamente precedenti il conflitto. Ci\u00f2 port\u00f2 alla compilazione di otto dossier dettagliati (uno per ogni regione della Gran Bretagna), i quali per\u00f2 si rivelarono inutili dopo la sospensione dell'operazione. Fu anche preparata una \"lista speciale di ricerca\" che comprendeva i nominativi di pi\u00f9 di 2.000 persone da arrestare una volta compiuta l'invasione.\nDopo la campagna di Francia i tedeschi raccolsero nei porti della Manica una flotta di scialuppe e vaporetti, molti dei quali erano stati affrettatamente trasformati in mezzi da sbarco, e addestrarono le truppe alle tattiche relative. Tuttavia per tutto l'agosto e fino all'inizio del settembre 1940, quando la battaglia d'Inghilterra era gi\u00e0 in corso, le truppe tedesche, pronte a salpare, attesero invano che la Luftwaffe rendesse pi\u00f9 sicuri i cieli sopra il canale della Manica.\nAlla met\u00e0 di settembre la data dell'invasione era gi\u00e0 stata rimandata tre volte e il 2 ottobre le truppe tedesche erano ancora a riva. Il 12 ottobre, quando era ormai evidente che la Luftwaffe non era riuscita ad assumere il controllo dei cieli sulla Manica, l'operazione venne rinviata al 1941 e le truppe tedesche incominciarono a lasciare i punti di imbarco.\nOrdine di battaglia.\nGruppo d'armate A.\n\"Generalfeldmarschall\" Gerd von Rundstedt\nGruppo d'armate C.\n\"Generalfeldmarschall\" Wilhelm Ritter von Leeb"}
{"id": "120281", "revid": "1305772", "url": "https://it.wikipedia.org/wiki?curid=120281", "title": "Salival", "text": "Salival \u00e8 una raccolta del gruppo musicale statunitense Tool, pubblicato il 12 dicembre 2000 dalla Tool Dissectional.\nDescrizione.\nDistribuito sotto forma di cofanetto, il CD contiene una selezione di alcuni brani eseguiti dal vivo dal gruppo tra il 1992 e il 1998, mentre il DVD/VHS raccoglie tutti i videoclip fino ad allora pubblicati. All'interno della confezione si trova anche un libro di 56 pagine contenente fotografie e immagini tratte dai video dei Tool.\nNel CD vi sono anche due brani registrati in studio. Il primo, \"You Lied\", \u00e8 una cover dei Peach (gruppo nel quale milit\u00f2 il bassista Justin Chancellor), mentre il secondo, \"No Quarter\", \u00e8 una cover dei Led Zeppelin originariamente realizzata per comparire nella colonna sonora che accompagnava un libro dell'autore statunitense Howard Stern, ma a seguito screzi con lo stesso, il gruppo non diede l'assenso al suo inserimento nella colonna sonora stessa. Nel pezzo dei Peach, \"You lied\", compare alla seconda chitarra Buzz Osborne, il chitarrista e cantante dei Melvins, mentre il monologo iniziale del pezzo \"Third Eye\" \u00e8 stato campionato dal video di Timothy Leary \"How to Operate Your Brain\".\nTracce.\nTesti e musiche di Danny Carey, Justin Chancellor, Maynard James Keenan e Adam Jones, eccetto dove indicato."}
{"id": "120285", "revid": "1165513", "url": "https://it.wikipedia.org/wiki?curid=120285", "title": "VPN", "text": ""}
{"id": "120286", "revid": "1305772", "url": "https://it.wikipedia.org/wiki?curid=120286", "title": "Opiate", "text": "Opiate \u00e8 il primo EP del gruppo musicale statunitense Tool, pubblicato il 10 marzo 1992 dalla Zoo Entertainment.\nDescrizione.\nIl disco contiene quattro brani registrati in studio e due tratti da un concerto svoltosi a Hollywood nella notte di San Silvestro. La title track, inoltre, contiene una traccia fantasma intitolata \"The Gaping Lotus Experience\".\nIl 26 marzo 2013 l'EP \u00e8 stato ripubblicato in una nuova edizione limitata a 5000 copie.\nTracce.\nTesti e musiche dei Tool."}
{"id": "120287", "revid": "24019", "url": "https://it.wikipedia.org/wiki?curid=120287", "title": "Reti wireless", "text": ""}
{"id": "120289", "revid": "78273", "url": "https://it.wikipedia.org/wiki?curid=120289", "title": "Morituri te salutant", "text": ""}
{"id": "120293", "revid": "466539", "url": "https://it.wikipedia.org/wiki?curid=120293", "title": "Repetita iuvant", "text": "Repetita iuvant \u00e8 una locuzione latina che, tradotta, letteralmente significa \"Le cose ripetute aiutano\"."}
{"id": "120296", "revid": "1305772", "url": "https://it.wikipedia.org/wiki?curid=120296", "title": "Prison Sex", "text": "Prison Sex \u00e8 un singolo del gruppo musicale statunitense Tool, pubblicato nel 1993 come primo estratto dal primo album in studio \"Undertow\".\nDescrizione.\nBrano enigmatico e cupo, mostra in modo crudo le perversioni della civilt\u00e0 odierna, rappresentando uno dei tanti lati dell'album. In particolar modo, il testo (scritto dal cantante Maynard James Keenan) vuole far mostrare fino a che punto pu\u00f2 arrivare la perversione umana, mandando agli occhi dell'ascoltatore una scena di sesso sadomaso.\nIl testo fa riferimento all'abuso sui minori, in particolare a come chi subisce tale pratica, pur detestandola negli anni a venire,\nrischi di ricadere nella stessa trappola. La canzone infatti parla di \"cerchio\", come chi prima subisca poi possa diventare portatore della stessa perversione.\nVideo musicale.\nPer il brano \u00e8 stato realizzato anche un videoclip, interamente creato dal chitarrista Adam Jones."}
{"id": "120299", "revid": "1305772", "url": "https://it.wikipedia.org/wiki?curid=120299", "title": "Sober (Tool)", "text": "Sober \u00e8 un singolo del gruppo musicale statunitense Tool, pubblicato nel 1994 come secondo estratto dal primo album in studio \"Undertow\".\nCover.\nUn cover del brano \u00e8 stata eseguita dalla band alternative metal statunitense Breaking Benjamin, un'altra dagli Staind."}
{"id": "120301", "revid": "436907", "url": "https://it.wikipedia.org/wiki?curid=120301", "title": "Sober (Tales from the Darkside)", "text": ""}
{"id": "120302", "revid": "81103", "url": "https://it.wikipedia.org/wiki?curid=120302", "title": "Partito Repubblicano (Stati Uniti d'America)", "text": "Il Partito Repubblicano (in inglese: \"Republican Party\"), popolarmente noto negli Stati Uniti come \u00abGrand Old Party\u00bb (GOP) e come il \u00abpartito di Lincoln\u00bb, \u00e8 uno dei due principali partiti del sistema politico degli Stati Uniti insieme al Partito Democratico.\nFondazione.\nFu fondato col nome moderno nel 1854 da ex esponenti dei Whig e del Suolo Libero nonch\u00e9 militanti di preesistenti movimenti antischiavisti per opporsi al governo Democratico dell'epoca e contrastare la temuta espansione nell'Ovest del sistema schiavistico degli Stati meridionali, posizionandosi alla sinistra del Partito Democratico nelle questioni economiche e sociali, rimane uno dei partiti pi\u00f9 antichi del mondo tra quelli ancora attivi. \nI Whig furono l'unione di diversi partiti minori, tra cui quello Anti-Massonico e Nazionale Repubblicano. Quest'ultimo fu a sua volta l'unione di ex esponenti Federalisti e Democratici-Repubblicani, i quali andarono a formare il Partito Democratico in sostegno di Andrew Jackson mentre i Nazionali Repubblicani sostennero l'ex Democratico-Repubblicano John Quincy Adams nelle elezioni presidenziali del 1828, facendo quindi risalire i Repubblicani a entrambi i primi due partiti nazionali.\nCollocamento.\nNel contesto politico statunitense odierno \u00e8 ormai considerato come il partito della destra conservatrice (pur con le sue fazioni interne di centro-destra, della destra cristiana e di quella libertariana) in contrapposizione al Partito Democratico, che \u00e8 invece diventato il partito liberale, considerato un'unione del liberalismo sociale e del progressismo. \nPerlomeno fino alla scissione del 1912, con il posizionamento contemporaneo dei Democratici sul fronte di sinistra e con l'avvento del New Deal del Democratico Franklin Delano Roosevelt negli anni 1930, il Partito Repubblicano era considerato un partito pi\u00f9 liberal-progressista degli avversari (i conservatori-populisti Democratici del Sud appoggiarono la segregazione razziale), anche se a livello locale e statale ci\u00f2 non si realizz\u00f2 almeno sino agli anni 1980 e 1990, in quanto i sudisti preferivano le politiche economiche Democratiche, ma ci\u00f2 venne meno quando entrambi i partiti appoggiarono il neoliberismo. \nPolitica.\nPolitica economica.\nPromotore dell'industria nell'Ottocento e delle imprese nel Novecento, il Partito Repubblicano si \u00e8 spostato verso il liberismo nelle questioni economiche, ma rimase liberal-progressista in quelle sociali perlomeno fino agli anni 1960. \nLa strategia del Sud.\nFu dagli anni 1950 e 1960, dominati dalla presidenza dell'eroe di guerra Dwight D. Eisenhower in un clima di guerra fredda caratterizzato dall'intensificarsi dell'anticomunismo e dalla presa di distanza dalla politica statalista del New Deal, oltre che per il movimento per i diritti civili degli anni 1960 (approvato dal Partito Democratico durante le presidenze di John Fitzgerald Kennedy e Lyndon B. Johnson) e della cosiddetta strategia del Sud che prevedeva una retorica razzista o per lo meno pi\u00f9 accondiscendente per tali elettori per attirarsi il consenso dei bianchi del Sud, che il partito assunse definitivamente la fisionomia conservatrice moderna. \nQuesta strategia serv\u00ec ai Repubblicani per trasformare il Sud Democratico in quello Repubblicano attuale, cambiando sempre pi\u00f9 gli ideali razzisti che hanno sempre caratterizzato il Sud Democratico, ma che ancora oggi viene stereotipato in tale modo. \nPolitica estera.\nSulle questioni di politica estera entrambi i partiti Repubblicani e Democratici hanno cambiato diverse volte le rispettive politiche. \nInizialmente scettici del destino manifesto e dell'espansione a ovest a causa del problema della schiavit\u00f9 che voleva fermare e che alla fine abol\u00ec sotto la presidenza di Abraham Lincoln, seppur a costo di una cruenta guerra civile negli anni 1860 contro i secessionisti schiavisti sudisti che formarono gli Stati Confederati d'America per mantenere l'Unione, i Repubblicani sono diventati imperialisti e interventisti sotto la presidenza dei progressisti William McKinley e Theodore Roosevelt e poi isolazionisti in opposizione ai Democratici guidati da Thomas Woodrow Wilson, formando il blocco della cosiddetta vecchia destra. \nDurante la guerra fredda furono promotori dell'anticomunismo come i Democratici, ma con Eisenhower e i suoi sostenitori avversari dell'ultraconservatore Repubblicano Joseph McCarthy, censurato nel 1954. \nA partire dagli anni 1950 e 1960 c'\u00e8 un'unione nota come fusionismo tra conservatori e libertariani che porta al moderno conservatorismo del partito con la candidatura alle elezioni presidenziali del 1964 di Barry Goldwater, che seppur sconfitto dal Democratico Johnson port\u00f2 all'elezione di Richard Nixon (1969-1974) e all'ascesa di Ronald Reagan (1981-1989), nonostante lo stesso Goldwater critic\u00f2 l'influsso della destra cristiana.\nStruttura.\nCome \u00e8 tipico dei partiti politici degli Stati Uniti, il Partito Repubblicano non ha forme di iscrizione a livello nazionale e l'unica forma riconosciuta di adesione \u00e8 quindi una dichiarazione di appartenenza (non vincolante) ai Democratici, ai Repubblicani oppure come indipendente all'atto della registrazione per il voto (che negli Stati Uniti avviene solo su richiesta). Tale dichiarazione in alcuni Stati federati \u00e8 necessaria per la partecipazione alle primarie di partito (primarie chiuse).\nA livello locale il Partito Repubblicano ha comunque partiti affiliati (uno per ogni Stato federato), ciascuno dei quali pu\u00f2 prevedere forme di adesione di vario tipo, ma in generale l'appartenenza a un partito comporta obblighi meno stringenti rispetto ai partiti politici europei. L'unico organismo centrale al vertice del partito \u00e8 il Comitato nazionale Repubblicano, che non ha per\u00f2 il compito di fissazione del programma o di controllo dell'operato degli eletti, bens\u00ec quello di raccolta fondi e di coordinamento delle campagne elettorali nazionali e pu\u00f2 appoggiare ufficialmente la campagna elettorale di un candidato, ma non ha la possibilit\u00e0 di selezionare le candidature.\nIl simbolo tradizionale del Partito Repubblicano \u00e8 il cosiddetto elefantino con i colori nazionali statunitensi.\nStoria.\nFondazione e primi consensi.\nIl partito fu fondato il 20 marzo 1854 da ex esponenti dei Whig e del Suolo Libero, nonch\u00e9 militanti di preesistenti movimenti antischiavisti che si unirono per dare vita a un raggruppamento in grado di opporsi all'allora in governo Partito Democratico. Il primo raduno in cui si propose di costituire un nuovo partito si tenne il 28 febbraio 1854 a Ripon (nel Wisconsin) mentre la prima manifestazione ufficiale del partito avvenne il 6 luglio a Jackson (nel Michigan). Entrambe le localit\u00e0 si trovano nel Stati Uniti medio-occidentali e proprio questa regione fu la prima base elettorale dei Repubblicani in quanto popolata prevalentemente da agricoltori indipendenti, che guardavano con preoccupazione alle mire espansionistiche dei grandi proprietari di schiavi del Sud in direzione dei territori dell'ovest, da poco aperti alla colonizzazione. Successivamente ottennero consensi anche tra i ceti industriali presenti nel Stati Uniti nord-orientali, anch'essi divisi dai grandi latifondisti del Sud per ragioni economiche. Inoltre il partito ebbe l'adesione dei membri di varie chiese protestanti, contrari allo schiavismo per ragioni morali. Il primo candidato Repubblicano alle elezioni presidenziali fu John Charles Fr\u00e9mont, che in quelle del 1856 ottenne il 33% dei voti, troppo poco per essere eletto come presidente, ma sufficiente per dare al partito lo stato di maggiore rivale dei Democratici in una fase di trasformazione del sistema politico statunitense.\nGuerra di secessione e predominio Repubblicano.\nLa candidatura di Abraham Lincoln alle elezioni presidenziali del 1860 ebbe successo con il 40% dei voti grazie alla spaccatura tra i Democratici del nord e del sud, che presentarono due candidati contrapposti. Il partito era composto da una fazione conservatrice guidata da Francis Preston Blair, una liberale con Lincoln e una radicale con a capo Thaddeus Stevens. Lincoln quindi fu il primo presidente Repubblicano (il partito si fregia infatti del titolo di \u00abpartito di Lincoln\u00bb) e si trov\u00f2 ad affrontare la secessione degli Stati meridionali e la guerra che ne segu\u00ec.\nLincoln vinse anche le elezioni presidenziali del 1864 tenutesi solo nei territori dell'Unione e nelle quali ebbe l'appoggio di una parte dei Democratici nel nome dell'unit\u00e0 nazionale e il 55% dei voti. Dopo la guerra nell'era della ricostruzione egemonizz\u00f2 il sistema politico dato il discredito dei Democratici, considerati da molti come i responsabili della guerra.\nLa presidenza del generale Ulysses S. Grant (eletto nel 1868) fu caratterizzata da un forte ricorso al patronaggio e una parte dei Repubblicani contestarono il presidente, accusando di favorire in tal modo la corruzione attraverso la promozione dell'appartenenza al partito anzich\u00e9 della competenza dei funzionari. Grant fu comunque rieletto alle elezioni presidenziali del 1872. Una volta conclusasi la fase di occupazione militare nel Sud i Repubblicani finirono col rinunciare a proteggere gli ex schiavi neri liberati, che quindi non poterono godere di un reale riconoscimento di pieni diritti civili e politici, ma nel 1872 i primi senatori e deputati di colore erano Repubblicani.\nI Repubblicani vinsero anche le elezioni presidenziali del 1876 e quelle del 1880, mantenendo una posizione favorevole agli interessi dell'industria del nord, con il sostegno al sistema aureo, a politiche protezioniste in fatto di commercio internazionale e finanziamenti pubblici e leggi di favore per universit\u00e0 e infrastrutture ferroviarie. Sconfitti alle elezioni presidenziali del 1884 per la prima volta da un quarto di secolo dal Democratico Grover Cleveland, i Repubblicani tornarono al governo con le elezioni presidenziali del 1888.\nNel 1890 i Repubblicani fecero passare la prima legge antimonopolio, ma l'introduzione di una forte tariffa protezionistica favor\u00ec una nuova vittoria di Cleveland alle elezioni presidenziali del 1892. I consensi dei Democratici furono per\u00f2 indeboliti da una grave crisi economica scoppiata nel 1893, confermando in molti la reputazione dei Repubblicani come unico partito in grado di favorire l'industria.\nA parte il caso particolare del sud dove il Partito Repubblicano era praticamente inesistente, nel resto degli Stati Uniti le divergenze tra i due grandi partiti erano comunque legate, oltre che alle scelte di politica economica (con i Repubblicani tendenzialmente protezionisti e i Democratici favorevoli al libero commercio), all'appartenenza etnica e religiosa degli elettori. I Repubblicani tendevano infatti a essere protestanti provenienti dalla Gran Bretagna o dalla Scandinavia (tra i quali erano forti le posizioni dei proibizionisti) mentre gli immigrati cattolici irlandesi e italiani e gli immigrati tedeschi erano prevalentemente Democratici.\nEra progressista.\nLa crisi economica del 1893 consent\u00ec al Repubblicano William McKinley di vincere le elezioni presidenziali del 1896 con il 51% dei voti, un risultato che fu una svolta nella storia politica degli Stati Uniti in quanto segn\u00f2 un periodo di netta prevalenza di consensi per il Partito Repubblicano. McKinley affront\u00f2 la crisi economica puntando sui tradizionali temi dei Repubblicani, ovvero protezionismo e sistema aureo.\nRieletto nel 1900, McKinley fu ucciso da un anarchico l'anno seguente e sostituito alla presidenza dal vicepresidente Theodore Roosevelt, che si caratterizz\u00f2 per l'ampio ricorso alla legge antimonopolio del 1890 che fin l\u00ec aveva trovato poca applicazione, venendo confermato alle elezioni presidenziali del 1904. Roosevelt lasci\u00f2 il posto nelle elezioni presidenziali del 1908 a William Howard Taft, ma in quelle del 1912 decise di ricandidarsi come capo politico della sinistra dei Repubblicani. Il vertice del partito ricandid\u00f2 Taft e Roosevelt si present\u00f2 con il Partito Progressista, con il voto Repubblicano che si trov\u00f2 cos\u00ec spaccato in due.\nDopo la vittoria del Democratico Wilson alle elezioni presidenziali del 1920 il Repubblicano Warren Gamaliel Harding vinse con il 60% dei voti con una campagna critica nei confronti della Societ\u00e0 delle Nazioni e per il ritorno al protezionismo e a una politica favorevole agli interessi della grande industria. Tuttavia Harding mor\u00ec nel 1923 mentre la sua amministrazione era colpita da accuse di corruzione e fu quindi sostituito dal vicepresidente Calvin Coolidge. Coolidge venne confermato nelle elezioni presidenziali del 1924 con il 54% dei voti mentre il nuovo Partito Progressista present\u00f2 una candidatura autonoma con a capo Robert M. La Follette che ottenne il 17%.\nCoolidge non si ripresent\u00f2 alle elezioni presidenziali del 1928 e venne eletto Herbert Hoover con il 58%. Proprio sotto Hoover per\u00f2 si verific\u00f2 il grande crollo di Wall Street del 1929, cui fece seguito la grande depressione, che segn\u00f2 una grande svolta nella storia politica degli Stati Uniti. Infatti il Partito Democratico ottenne la presidenza alle elezioni presidenziali del 1932 con Franklin Delano Roosevelt (lontano cugino del presidente Theodore Roosevelt) ed egemonizz\u00f2 il sistema politico per circa trent'anni. Il voto delle grandi citt\u00e0 si spost\u00f2 massicciamente verso i Democratici, cos\u00ec come quello degli afroamericani, che dalla fine della guerra di secessione votavano tradizionalmente per i Repubblicani.\nOpposizione al New Deal.\nEntrato in carica nel 1933, Roosevelt present\u00f2 una serie di riforme incentrate sull'ampliamento dell'intervento pubblico nell'economia, il cosiddetto New Deal (nuovo corso).\nIl consenso di queste misure fu mostrato dal trionfo Democratico alle elezioni intermedie del 1934. La seconda fase del New Deal provoc\u00f2 una divisione in entrambi i partiti, in quanto una minoranza di Repubblicani era sostanzialmente favorevole, mentre una parte dei Democratici del Sud si avvicin\u00f2 alle posizioni dei Repubblicani conservatori guidati da Robert Taft (figlio dell'ex presidente William Howard Taft).\nDi conseguenza sebbene i Democratici avessero la maggioranza sia alla Camera dei rappresentanti sia al Senato, dal 1937 fino al 1964 il Congresso fu in pratica controllato da una maggioranza di fatto conservatrice.\nDopoguerra.\nDopo la seconda guerra mondiale e la morte di Roosevelt i Repubblicani riconquistarono il Congresso nel 1946 con una campagna elettorale volta a ridurre il potere dei sindacati. Tuttavia solamente alle elezioni presidenziali del 1952 i Repubblicani riguadagnarono la presidenza con l'ex generale Dwight D. Eisenhower, il quale comunque mantenne sostanzialmente il New Deal e si schier\u00f2 a favore di una politica attiva sulla scena internazionale contro l'isolazionismo di molti Repubblicani. Dopo avere rivinto le elezioni presidenziali del 1956 i Repubblicani attesero quelle del 1968 per riottenere la presidenza con Richard Nixon, gi\u00e0 vicepresidente con Eisenhower. Affossato dallo scandalo Watergate, Nixon fu costretto a dimettersi nel 1974 e a lasciare la presidenza a Gerald Ford, sconfitto elezioni presidenziali del 1976.\nAlle elezioni presidenziali del 1980 Ronald Reagan riport\u00f2 una netta vittoria da parte del Partito Repubblicano. Questo risultato provoc\u00f2 una svolta nel Partito Repubblicano in quanto mise definitivamente in minoranza la corrente dei moderati, tendenzialmente favorevoli al New Deal e contrari a tagli alle tasse che potessero provocare debito nel bilancio pubblico.\nLa vittoria di Reagan fu dovuta anche al completamento di un processo di spostamento dell'elettorato iniziato nei decenni precedenti che vide da una parte il passaggio di voti dal Partito Democratico al Partito Repubblicano nel sud e dall'altra uno spostamento dal Partito Repubblicano al Partito Democratico nel nord-est del Paese.\nAnni di Reagan.\nL'elezione di Reagan nel 1980 fu l'inizio di un profondo mutamento nel comportamento elettorale degli statunitensi e nei programmi politici repubblicani, che port\u00f2 a uno spostamento di settori della classe operaia e del ceto medio bianco, nazionalista e timoroso di riforme troppo liberali nel settore dei diritti civili, a favore dei repubblicani (i cosiddetti \"Democratici di Reagan\").\nPeraltro, molte delle riforme di Reagan furono appoggiate al Congresso da molti deputati e senatori democratici. La prima ampia vittoria di Reagan nel 1980 fu seguita da una seconda ed ancor pi\u00f9 ampia vittoria alle elezioni presidenziali del 1984, dove Reagan prevalse in 49 Stati federati su 50: gli sfugg\u00ec solo il Minnesota, lo Stato natale dello sfidante, il democratico Walter Mondale).\nIn campo economico l'era reaganiana si caratterizz\u00f2 per il successo nella riduzione dell'inflazione e, nel secondo mandato, per una buona crescita del PIL, seppur a fronte di un notevole incremento del debito di bilancio e commerciale. In politica estera Reagan scelse la linea dura nei confronti del blocco sovietico e fortemente interventista in Sud America, ma al tempo stesso instaur\u00f2 un rapporto di collaborazione con il capo sovietico Michail Gorba\u010d\u00ebv. Con il successore di Reagan, George H. W. Bush, la guerra fredda termin\u00f2 con la vittoria degli Stati Uniti.\nAlle elezioni presidenziali del 1992 fu eletto presidente il democratico Bill Clinton, ma, nelle elezioni parlamentari del 1994, i repubblicani conquistarono la maggioranza in entrambi rami del Congresso per la prima volta dal 1954 grazie all'efficace campagna guidata dal presidente del partito alla Camera Newt Gingrich e caratterizzata da un programma definito \"Contratto con l'America\", che conteneva in campo economico idee ispirate alla scuola dell'economia dell'offerta (\"supply-side economics\"), ossia meno tasse e meno regolamentazione.\nI repubblicani mantennero la doppia maggioranza fino al 2006 (tranne che nel 2001 e 2002 al Senato), ma Clinton fu rieletto alle elezioni presidenziali del 1996.\nDa Bush a Trump.\nAlle elezioni presidenziali del 2000 fu eletto George W. Bush, figlio di George H. W. Bush, rappresentante del conservatorismo sociale e sostenitore degli alti valori morali del cristianesimo statunitense, soprattutto nella sua componente evangelica. Gli attentati dell'11 settembre spinsero Bush a porre l'accento soprattutto sui temi di politica estera con la cosiddetta guerra al terrorismo globale, il concetto di guerra preventiva e il rafforzamento del potere esecutivo in nome della difesa della sicurezza nazionale. Alle elezioni presidenziali del 2004 Bush fu confermato alla presidenza, ma nella elezioni parlamentari del 2006 il partito perse il controllo di entrambi rami del Congresso. Alle elezioni presidenziali del 2008 il candidato repubblicano John McCain, senatore dell'Arizona presentatosi con la governatrice dell'Alaska Sarah Palin come vice presidente, fu sconfitto da Barack Obama (46% contro il 53% dei voti popolari e 173 grandi elettori contro i 365 di Obama).\nBattuti da Obama, primo presidente statunitense afroamericano eletto, i repubblicani furono spinti dal nuovo movimento protestatario originato dal basso (il Tea Party), contrario sia alle misure economiche intraprese dall'amministrazione Obama e soprattutto alla contestatissima riforma sanitaria, vincendo alcune elezioni parziali gi\u00e0 nel 2009, tra cui la carica di governatore della Virginia con Bob McDonnell e il seggio vacante, occupato per decenni da Ted Kennedy, come senatore del Massachusetts (uno Stato storicamente a maggioranza Democratica) con Scott Brown nel gennaio 2010. Questi successi anticiparono il trionfo delle elezioni parlamentari del 2010, consentendo tra l'altro ai repubblicani la riconquista della maggioranza alla Camera e di molte importanti cariche a livello statale, con dimensioni che il Partito Repubblicano non aveva pi\u00f9 conosciuto dai tempi del New Deal. Nonostante tali successi, il Partito Repubblicano sub\u00ec una nuova sconfitta alle elezioni presidenziali del 2012, in cui il presidente uscente Obama batt\u00e9 la coppia Repubblicana Mitt Romney-Paul Ryan con il 51% dei voti contro il 47,2% e 332 grandi elettori contro 206.\nIn vista delle elezioni presidenziali del 2016 il miliardario newyorchese Donald Trump, senza avere mai ricoperto alcuna carica politica, si \u00e8 imposto inaspettatamente dopo aver eliminato alle primarie sedici candidati. Con lo slogan \u00abMake America Great Again!\u00bb (\u00abFacciamo tornare grande l'America!\u00bb) il programma economico \u00e8 centrato sul messaggio del declino economico e commerciale degli Stati Uniti e denuncia come scelte sbagliate la politica estera delle amministrazioni Obama e Bush, soprattutto nel caos in cui versa il Medio Oriente dopo le guerre in Iraq e Libia e l'affermazione del califfato islamico. Il duo Repubblicano formato da Trump e dal suo candidato come vicepresidente Mike Pence, governatore dell'Indiana, ha sconfitto quello Democratico formato dall'ex Segretario di Stato Hillary Clinton e Tim Kaine, Senatore della Virginia. Aggiudicandosi 306 grandi elettori contro i 232 della sconfitta Clinton, Trump ha conquistato Stati dei Grandi Laghi come il Wisconsin (prima vittoria dal 1984 per un candidato repubblicano), la Pennsylvania e il Michigan (entrambi prima vittoria dal 1988 per i repubblicani), pur perdendo il voto popolare complessivo per pi\u00f9 di due milioni di preferenze. Il Partito Repubblicano \u00e8 cos\u00ec tornato alla Casa Bianca dopo otto anni, mantenendo il controllo sia della Camera sia del Senato, estendendo, inoltre, il controllo della maggioranza dei governatorati e delle legislature statali (68 delle 98 assemblee sono a maggioranza repubblicana).\nMai dal 1928 il Partito Repubblicano aveva concentrato tanto potere a livello statale e federale, ma alle elezioni parlamentari del 2018 ha perso il controllo della Camera (42 seggi in meno rispetto al precedente Congresso) e sette governatori, pur aumentando la maggioranza in Senato di due seggi, la prima volta dal 2002 che i repubblicani guadagnano seggi al Senato con il presidente in carica anch'esso repubblicano.\nA seguito elezioni parlamentari del 2020, il partito perde anche il controllo del Senato (3 seggi in meno).\nIdeologia.\nStoricamente il partito era stato fondato per contrastare la temuta espansione a ovest del sistema schiavistico degli Stati meridionali democratici, quindi era inizialmente alla sinistra di quello democratico, adottando una politica abolizionista e liberale, con anche alcune sue correnti radicali. Tuttavia, il partito si \u00e8 spostato sempre pi\u00f9 a destra sin dai primi decenni del Novecento, criticando il New Deal e diventando il partito conservatore moderno. Nonostante posizioni a volte discordanti, il partito moderno esprime infatti una linea sostanzialmente unitaria e i suoi valori rispecchiano una coerente e variegata impostazione conservatrice, riconducibile alle sue fazioni interne.\nIn ambito economico esprime la convinzione che il libero mercato, il capitalismo e la deregolazione siano gli unici fondamenti per un'autentica prosperit\u00e0. Sulla base di tali posizioni vi \u00e8 l'opposizione alle politiche da parte di Barack Obama, attuate tra il 2009 e il 2017 e considerate assistenzialiste. Alcuni suoi autorevoli membri, tra i quali Paul Ryan, presidente della Camera dei rappresentanti, propongono inoltre l'abolizione delle tasse sul guadagno in conto capitale, quella riguardante l'imposta sul reddito delle societ\u00e0 e la privatizzazione di Medicare. Le opinioni in materia di matrimoni omosessuali, aborto, eutanasia e antiproibizionismo riflettono inoltre un'impostazione di matrice conservatrice e della destra religiosa statunitense.\nComitato nazionale.\nIl Comitato nazionale repubblicano (\"Republican National Committee\") \u00e8 l'organo politico di direzione. \u00c8 responsabile dello sviluppo e della promozione della piattaforma programmatica, coordina la raccolta fondi e la strategia elettorale e organizza il comitato nazionale."}
{"id": "120304", "revid": "1305772", "url": "https://it.wikipedia.org/wiki?curid=120304", "title": "Axl Rose", "text": "\u00c8 noto soprattutto come frontman della band statunitense Guns N' Roses, di cui \u00e8 stato l'unico membro fisso. Ha ottenuto il successo principalmente tra la fine degli anni ottanta e l'inizio dei novanta per poi scomparire fino al 2001 quando, con una nuova formazione dei Guns, ha iniziato ad esibirsi in una nuova serie di concerti a partire dal Rock in Rio 3.\nHa un'estensione vocale di cinque ottave (solo dal vivo di ben tre ottave e mezzo) e la sua caratteristica \u00e8 quella di riuscire agevolmente ad alternare voce pulita, voce profonda e falsettone graffiato.\nIl 17 aprile 2016 \u00e8 entrato a far parte degli AC/DC per terminare il tour del 2016 al posto di Brian Johnson, affetto da gravi problemi di udito (fino al 2018); successivamente \u00e8 tornato con i Guns, cambiando ulteriormente la formazione del gruppo e riunendosi a distanza di diversi anni con due membri originali (Duff McKagan e Slash), iniziando un lungo tour mondiale durato dal Coachella 2016 fino a fine 2019.\nBiografia.\nInfanzia.\nQuando William Rose (junior) aveva due anni, il suo padre biologico, William Rose (senior), di origine scozzese, lasci\u00f2 la moglie, Sharon E. Lintner, una diciottenne discendente da una famiglia di retaggio tedesco, dopo aver rapito e violentato William Rose jr. In seguito la madre di William si rispos\u00f2 con Stephen Bailey, e il suo nome venne cos\u00ec cambiato in William Bruce Bailey. La famiglia di William viveva a Lafayette nell'Indiana, dove il suo patrigno, un uomo molto severo e devoto cristiano, gli impart\u00ec una rigida educazione religiosa. Stephen Bailey era comunque sessualmente disturbato, per cui molestava frequentemente sia William che la sorella Amy, oltre che la madre.\nLe ripercussioni nella mente del giovane William, portarono come conseguenza alle numerose disavventure con la polizia locale e ai numerosi problemi con la legge nella sua et\u00e0 adolescenziale. Molto spesso il giovane William era preso di mira e oggetto di soprusi proprio da parte dei poliziotti di Lafayette. Tutti questi soprusi subiti, sia in casa (dal patrigno) che fuori dalle mura domestiche (ad opera delle autorit\u00e0), fecero crescere in William uno spirito ribelle, con una forte voglia di riscatto, in primo luogo proprio nei confronti del patrigno tanto odiato. William aveva un forte interesse per la musica, cos\u00ec, da giovanissimo form\u00f2 una band di nome \"Axl\", che poi prese il nome di \"Hollywood Rose\". Fu quando la band si sciolse che William decise di tenere il nome originario della band per s\u00e9, e cos\u00ec modific\u00f2 il suo nome in William Axl Bailey.\nA circa 17 anni Axl fece due importanti scelte: la prima, cambiare il proprio cognome da Bailey a Rose, dopo aver scoperto chi fosse il suo vero padre; la seconda, lasciare la casa, finendo a Los Angeles, dove si un\u00ec agli amici d'infanzia Vito Carels e Jeff Isbell (che cambier\u00e0 il suo nome pi\u00f9 volte: prima in Jeff Bell, poi in Izzy Bell, ed infine nell'ormai noto Izzy Stradlin), per seguire con loro la carriera di musicista rock.\nGuns N' Roses.\nLos Angeles nei primi anni ottanta comprendeva sia gruppi punk che heavy metal. Rose voleva fondere i due stili in un'unica cosa. Insieme a Stradlin, Rose si spost\u00f2 in molti gruppi, inclusi i Rapidfire in cui milit\u00f2 dagli inizi degli anni ottanta fino al 1983 (l'EP in cui era presente Axl Rose \u00e8 stato pubblicato nel 2014, con il nome Ready to Rumble), i L.A. Guns e gli Hollywood Rose.\nPrima di fondare i Guns N' Roses, Axl, assieme a Tracii Guns, fond\u00f2 nel 1983 gli L.A. Guns. Successivamente Axl lasci\u00f2 il gruppo per entrare negli Hollywood Rose. Tempo dopo gli Hollywood Rose si fusero con gli L.A. Guns (che poi si riformeranno), dando quindi il nome Guns N' Roses, che comprendeva alcuni membri di entrambe le band. Dagli Hollywood Rose provenivano Axl alla voce e Izzy Stradlin alla chitarra ritmica, mentre dagli L.A. Guns proveniva la parte rimanente composta da Tracii Guns alla chitarra solista, Ole Beich al basso e Rob Gardner alla batteria. Questa fu la prima formazione dei Guns N'Roses nel 1985.\nNello stesso anno Tracii Guns e Rob Gardner si staccarono dai Guns n' Roses per riformare gli L.A. Guns, e anche Ole Beich lasci\u00f2 il gruppo. Questi vennero sostituiti da Steven Adler alla batteria, Duff McKagan al basso e Slash alla chitarra solista. Questa fu la formazione con la quale i Guns N'Roses divennero famosi ed incisero il primo album \"Appetite for Destruction\", nel 1987.\nI Guns N' Roses firmarono un contratto con la Geffen Records nel 1986. La band pubblic\u00f2 il primo vero album, \"Appetite for Destruction\", nel 1987. Mescolando i potenti accordi di Slash con la voce penetrante di Rose, l'album rappresent\u00f2 un nuovo tipo di glam metal che impieg\u00f2 un po' di tempo per affermarsi, ovvero lo sleaze glam. Nel 1988 i Guns N' Roses arrivarono in cima alle classifiche, aiutati anche dalla massiccia popolarit\u00e0 che i singoli \"Welcome to the Jungle\", \"Paradise City\" e \"Sweet Child o' Mine\" riscossero fra il pubblico. In particolare \"Sweet Child o' Mine\" fu scritta da Axl per la sua ragazza (pi\u00f9 tardi ex-moglie) Erin Everly, figlia di Don Everly degli Everly Brothers, che compariva anche nel video della canzone.\nOriginariamente famosa per la sua musica, la band presto ottenne popolarit\u00e0 per lo stile di vita sregolato, alimentato da un impressionante uso di droghe. Presto il gruppo divenne instabile, annull\u00f2 molti concerti, mentre si susseguivano le voci riguardanti un loro scioglimento.\nDurante l'esibizione al festival Monsters of Rock a Castle Donington, in Inghilterra, nell'agosto del 1988, di fronte a 107 000 fan, due persone persero la vita, schiacciate dalla danza scatenata dall'esecuzione del brano \"It's So Easy\". Rose ferm\u00f2 il concerto varie volte nel tentativo di porre rimedio all'assembramento. Da allora, nei concerti a venire, si rivolse ripetutamente ai fan turbolenti. Dopo la morte dei due fan, il Monsters of Rock fu cancellato nel 1989.\nNel 1988 la band pubblic\u00f2 \"G N' R Lies\", album di grande successo ma subissato di critiche per la canzone \"One in a Million\", che fu interpretata come un insulto agli omosessuali, alle persone di colore ed agli immigrati. Dopo una serie di ritardi la band pubblic\u00f2, nel 1991, il doppio album \"Use Your Illusion I\" e \"Use Your Illusion II\", che rimane a tutt'oggi il loro lavoro pi\u00f9 famoso. La band non pot\u00e9 neanche esibirsi a un concerto per beneficenza che come leit motiv aveva l'uguaglianza perch\u00e9 gli organizzatori non giudicarono di buon gusto il testo di \"One in a Million\".\nNonostante il grande successo dell'album la band fin\u00ec presto nei guai. Rose, durante l'esecuzione di Rocket Queen, salt\u00f2 gi\u00f9 dal palco per aggredire un fan a St. Louis, Missouri perch\u00e9 in possesso di una macchina fotografica non autorizzata. All'invito di Axl al fan di consegnargli lo strumento, quest'ultimo lo insult\u00f2 e ci\u00f2 provoc\u00f2 la reazione del cantante. Un'altra rissa scoppi\u00f2 l'8 agosto del 1992 al Montreal Stade Olympique, quando Rose, in ritardo per l'apparizione della band, usc\u00ec dopo aver cantato solo un paio di canzoni. Questi incidenti, insieme alla comparsa di un nuovo stile musicale detto \"grunge\", portarono a un calo di immagine dei Guns N' Roses che apparivano come troppo indulgenti con loro stessi e appartenenti al passato. Axl Rose era un grandissimo fan dei Nirvana e chiese a Cobain di aprire, con la sua band, i concerti dei Guns N' Roses in un tour congiunto ma Kurt (per tutta risposta) schern\u00ec Axl con la stampa.\nNel 1993 i Guns N' Roses pubblicarono un album di cover punk, \"The Spaghetti Incident?\", che ricevette critiche discordanti (spesso assai negative) da stampa e pubblico, che forse non si aspettava un album di cover. Axl licenzi\u00f2 Gilby Clarke nel 1994, il quale venne poi sostituito da Paul Tobias.\n. Quest'ultimo e gli altri membri del gruppo si dedicarono a numerosi progetti paralleli, . Nel 1996 Slash lasci\u00f2 ufficialmente il gruppo e nel 1997 Axl acquist\u00f2 i diritti sul nome del gruppo. Quello stesso anno Matt Sorum fu licenziato e Duff lasci\u00f2 anch'esso la band.\nAxl fece di nuovo parlare di s\u00e9 nel 1998, quando fu arrestato per aver aggredito degli addetti alla sicurezza all'aeroporto di Phoenix. Nel 1999 mise su una nuova formazione per i Guns N' Roses e pubblic\u00f2 una canzone, \"Oh My God\", per la colonna sonora del film \"Giorni contati - End of Days\". A quel tempo Rose rivel\u00f2 anche il titolo del nuovo album sul quale la band stava lavorando, \"Chinese Democracy\".\nNel 2001, a Rock in Rio III, Axl svel\u00f2 la nuova formazione dei Guns N' Roses, composta dai chitarristi Buckethead, Robin Finck e Paul Tobias, il bassista Tommy Stinson, il batterista Bryan Mantia e i tastieristi Dizzy Reed e Chris Pitman.\nAxl si present\u00f2 visibilmente ingrassato e col viso tirato e la sua performance fu deludente; i nuovi musicisti inoltre, pur se di grandi capacit\u00e0 tecniche, provenivano da ambienti musicali totalmente differenti rispetto ai vecchi membri. Il tour in Nord America che segu\u00ec fu fallimentare e segnato dalla rivolta che segu\u00ec l'improvviso annullamento del concerto di Vancouver.\nNel 2002 il chitarrista Paul Tobias lascia la band e viene sostituito da Richard Fortus.\nNel 2004 il chitarrista Buckethead, stanco dei continui rinvii dell'album, abbandon\u00f2 la band. Intanto i rapporti di Axl con gli ex compagni continuavano a essere pessimi, e nel 2005 Duff e Slash gli fecero causa sostenendo che avesse tenuto un milione di dollari di diritti che spettava a loro. L'unica cosa su cui i tre si trovarono d'accordo fu quando tentarono invano di impedire la pubblicazione del \"Greatest Hits\" della band.\nNel 2006 Axl si present\u00f2 alla festa per il lancio del nuovo album dei Korn e rilasci\u00f2 un'intervista in cui annunciava che l'album era in fase di lavorazione avanzata e in cui disse di aver parlato con Izzy e di avere buona stima di Slash. Rispetto al 2002 Axl era dimagrito e visibilmente pi\u00f9 rilassato e padrone di s\u00e9. Fu annunciato in primavera un grande tour estivo europeo, con partecipazione a numerosi festival, anticipato da quattro show a New York, in cui present\u00f2 anche il terzo e nuovo chitarrista Ron Thal. Una nuova nota positiva fu che anche il resto del gruppo si era riavvicinato a un look e a un sound decisamente molto pi\u00f9 rock. Il tour europeo e quello successivo in Nord America sono stati un grande successo e hanno visto come ospiti il vecchio amico di Axl, Sebastian Bach e l'ex Guns, nonch\u00e9 amico di vecchissima data, Izzy Stradlin.\nDall'inizio del 2008 la band lavor\u00f2 alle fasi finali del nuovo album. Il 23 novembre 2008, a quindici anni dal loro ultimo album, i Guns N' Roses pubblicarono \"Chinese Democracy\" attraverso il rivenditore al dettaglio Best Buy, ma Rose non contribu\u00ec alla promozione del disco. L'11 dicembre, dopo mesi di silenzio, Rose rispose ad alcune domande sui Guns N' Roses poste su alcuni forum di discussione su Internet. In un'intervista successiva dichiar\u00f2 di non aver ricevuto abbastanza supporto da Interscope Records riguardo alla pubblicazione dell'album.\nNel dicembre 2009 Rose partecip\u00f2 al tour asiatico dei Guns N' Roses, che suonarono anche alla O2 Arena di Londra nell'ottobre 2010. Nell'ottobre 2011 la band suon\u00f2 al Rock in Rio 4 e inizi\u00f2 poi un tour in America, che la port\u00f2 anche negli Stati Uniti a cinque anni dalle ultime esibizioni negli USA. Nel corso del tour Rose accumul\u00f2 debiti che gli costarono un'ammenda di 1,87 milioni di dollari dopo una denuncia del manager della band, Irving Azoff. Rose rispose con una querela nei confronti di Azoff, accusato di aver sabotato la promozione di \"Chinese Democracy\", in modo da costringere il gruppo ad un tour di \"reunion\".\nNel dicembre 2011 fu annunciato il suo ingresso nella Rock and Roll Hall of Fame insieme ai componenti originari dei Guns N' Roses, ingresso che si concretizz\u00f2 nel 2012, primo anno utile per l'inserimento. Il 14 aprile 2012 Rose non presenzi\u00f2 alla cerimonia, dicendo che \"l\u00ec non sono voluto n\u00e9 rispettato\".\nNel 2012 e nel 2014 partecip\u00f2 con la sua band alla residenza artistica insediatasi al The Joint di Las Vegas, oltre a cantare in Nordamerica, Asia e Sudamerica per l\"'Appetite for Democracy Tour\", serie di esibizioni dal vivo per celebrare gli anniversari degli album \"Appetite for Destruction\" e \"Chinese Democracy\".\nNel 2014 vinse il premio alla carriera \"Ronnie James Dio\", consegnato dalla rivista \"Revolver\" nella cerimonia dei \"Revolver Golden Gods Awards\". In un'intervista del 2014 disse che il seguito di \"Chinese Democracy\" e un album di remix erano gi\u00e0 stati completati e attendevano la pubblicazione.\nNel gennaio del 2016, tramite il proprio account Twitter, Rose annunci\u00f2 la partecipazione dei Guns N' Roses al Coachella Festival, confermando le voci che circolavano da mesi circa una \"reunion\" con Slash e Duff McKagan. Il 7 maggio 2016 inizi\u00f2 un tour come frontman degli AC/DC in sostituzione del frontman ufficiale Brian Johnson, costretto a saltare la tourn\u00e9e a causa di alcuni problemi gravi all'udito.\nIl 25 novembre 2018 i Guns N' Roses hanno interrotto bruscamente il concerto che stavano tenendo ad Abu Dhabi perch\u00e9 Axl Rose ha avuto un malore, scatenando l'ira dei fan.\nDurante il \"Not in This Lifetime Tour\" i Guns n' Roses hanno suonato insieme ai Foo Fighters al Firenze Rocks; nel gennaio e nel luglio 2020 iniziarono a circolare voci su un futuro album dei Guns.\nVita privata.\nAxl Rose \u00e8 stato fidanzato con Erin Everly. La loro relazione comincia nel 1986. \u00c8 a lei dedicata la famosa canzone \"Sweet Child o' Mine\". I due si sposano il 28 aprile 1990, si separano dopo solo un mese di matrimonio, per poi riconciliarsi. Chiedono il divorzio nel gennaio del 1991. In seguito ha avuto una relazione, durata due anni, dal 1991 al 1993, con la supermodella Stephanie Seymour, la quale appare in due video del gruppo, \"Don't Cry\" e \"November Rain\". Il cantante l'accus\u00f2 di infedelt\u00e0.\nAxl \u00e8 affetto da disturbo bipolare, che gli \u00e8 stato diagnosticato all'et\u00e0 di ventisei anni, e per ci\u00f2 ha cominciato una terapia al litio, sostenendo tuttavia l'inefficacia del prodotto. Da qualche tempo \u00e8 un sostenitore della medicina omeopatica."}
{"id": "120305", "revid": "1603714", "url": "https://it.wikipedia.org/wiki?curid=120305", "title": "Ecce Homo", "text": "Ecce homo (Giovanni , lett. \u00abEcco l'uomo\u00bb) \u00e8 la frase che secondo la \"Vulgata\" Ponzio Pilato, allora governatore romano della Giudea, pronunci\u00f2 mostrando alla folla Ges\u00f9 flagellato.\nContesto.\nSecondo quanto raccontato dai Vangeli, Ges\u00f9, al momento dell'arresto, venne ritenuto innocente dal Governatore. Questi, per calmare la plebe che voleva vedere Ges\u00f9 giustiziato ugualmente, lo fece infine flagellare, pensando in questo modo di soddisfare la sete di sangue del pubblico.\nDopo la flagellazione Pilato mostr\u00f2 alla folla il Cristo coperto di piaghe e ferite sanguinanti, con una corona di spine sul capo, un mantello purpureo da re sulle spalle e uno scettro di canna tra le mani e pronunci\u00f2 la frase \u00abEcce homo\u00bb come per dire \"Guardate l'uomo, vedete che l'ho punito?\". Ci\u00f2 non fu per\u00f2 giudicato sufficiente, e i sommi sacerdoti fecero pressione per far crocifiggere il prigioniero\nQuesta frase indica per estensione anche la passione di Ges\u00f9 come referenza a una persona malconcia, emaciata, sfigurata dal dolore (della quale viene appunto detto \u00absembra un \"ecce homo\"\u00bb \"o\" \u00ab\u00e8 ridotto come un \"ecce homo\"\u00bb). (letteralmente, \"Signore Buon Ges\u00f9\").\nIconografia.\nAll'episodio evangelico sono ispirati vari dipinti, tra i quali:"}
{"id": "120308", "revid": "697352", "url": "https://it.wikipedia.org/wiki?curid=120308", "title": "Loki (disambigua)", "text": ""}
{"id": "120309", "revid": "124980668", "url": "https://it.wikipedia.org/wiki?curid=120309", "title": "Alfred D\u00f6blin", "text": "Biografia.\nNato a Stettino nella Pomerania prussiana da una famiglia di modeste condizioni, all'et\u00e0 di dieci anni rimase fortemente traumatizzato quando il padre abbandon\u00f2 moglie e figli per scappare in America con una donna di vent'anni pi\u00f9 giovane, lasciando la famiglia nell'indigenza. Con la madre si trasfer\u00ec allora a Berlino, dove si laure\u00f2 in medicina. Parallelamente alla sua attivit\u00e0 di medico psichiatra, D\u00f6blin inizi\u00f2 a collaborare nel 1910 con la rivista espressionista \"Der Sturm\" (La Tempesta) di Herwarth Walden, iniziando cos\u00ec la sua doppia vita di scrittore e medico.\nNel 1912 spos\u00f2 Erna Reiss, da cui ebbe quattro figli. Arruolato nella prima guerra mondiale, D\u00f6blin fece il medico militare soprattutto in Alsazia. Ritornato a Berlino, si trasfer\u00ec nel quartiere di Lichtenberg, dove fu testimone oculare della rivolta del marzo 1919, divenuta poi tema del suo romanzo \"Novembre 1918\". Risale a quel periodo la sua adesione al partito socialista.\nNel periodo berlinese D\u00f6blin redasse molti articoli (ad esempio recensioni teatrali e cinematografiche, ma anche sulla vita nelle strade della capitale), tra gli altri per il \"Prager Tagblatt\" (giornale praghese in lingua tedesca). Questi lavori tracciano spesso un quadro della vita quotidiana nella Berlino degli anni ruggenti della Repubblica di Weimar, e parte di essi confluirono nel celebre romanzo \"Berlin Alexanderplatz\" (1929), che oltre ad essere il suo capolavoro \u00e8 entrato nella storia della letteratura in quanto primo e pi\u00f9 significativo esempio del romanzo metropolitano (\"Gro\u00dfstadtroman\") tedesco.\nNel 1933, nel momento di massima tensione antisemita che segu\u00ec l'avvento al potere di Adolf Hitler, D\u00f6blin si trasfer\u00ec a Parigi, dove ottenne la cittadinanza francese; nel frattempo, in quanto autore di origine ebraica, le sue opere furono messe al bando in Germania. Nel 1940, anno dell'occupazione della Francia, ripar\u00f2 in Spagna e in Portogallo e da l\u00ec emigr\u00f2 negli Stati Uniti, dove si convert\u00ec al cattolicesimo.\nNell'immediato dopoguerra fece ritorno in Germania, a Baden-Baden, dove svolse attivit\u00e0 di ispettore letterario nella zona di occupazione francese. Parallelamente fu editore del mensile letterario \"Das goldene Tor\" (La Porta d'Oro). Deluso dall'evoluzione politica del dopoguerra, nel 1953 D\u00f6blin fece ritorno in Francia, dove visse fino al 1956.\nAlfred D\u00f6blin mor\u00ec ad Emmendingen (vicino a Friburgo in Brisgovia) nel 1957.\nOpere.\nDopo il singolare \"Die drei Spr\u00fcnge des Wang-Lun\" (I tre salti di Wang-Lun), romanzo storico incentrato sulla sintesi del Taoismo con la dottrina della non-violenza di matrice tolstoiana, e romanzi di vario genere, che spaziarono dalla fantascienza al romanzo socialista, D\u00f6blin realizz\u00f2 con \"Berlin Alexanderplatz\" il suo capolavoro, un vero e proprio epos metropolitano, nel quale la precisione naturalistica si imprezios\u00ec di elementi grotteschi e ironici, e l'impronta neo-realistica si fuse con lo stile e l'impostazione espressionista. Qui di seguito un elenco delle opere di Alfred D\u00f6blin:"}
{"id": "120314", "revid": "7336", "url": "https://it.wikipedia.org/wiki?curid=120314", "title": "Gas nobile", "text": ""}
{"id": "120315", "revid": "296631", "url": "https://it.wikipedia.org/wiki?curid=120315", "title": "Studio televisivo", "text": "Uno studio televisivo \u00e8 una struttura attrezzata, in cui avviene la produzione televisiva, cio\u00e8 la realizzazione di trasmissioni registrate o in diretta.\nUno studio televisivo \u00e8 simile a un set cinematografico, ma molto pi\u00f9 complesso, per via delle strutture di produzione e controllo. Solitamente, \u00e8 diviso in diverse aree in base alla funzione.\nLo studio.\nCon il termine studio si intende di solito il locale vero e proprio dove avvengono le riprese e dove sono montate le scenografie. Di solito lo studio non ha finestre per evitare la luce esterna e i rumori, mentre pu\u00f2 avere delle superfici vetrate insonorizzate per la visibilit\u00e0 verso le altre aree.\nNello studio sono installate anche alcune apparecchiature, tra le quali:\nLa regia.\nLa regia \u00e8 il locale in cui avvengono il coordinamento e la realizzazione dei programmi. Dal punto di vista funzionale, una regia \u00e8 suddivisa in aree a seconda del lavoro svolto. Una divisione tipica \u00e8 tra regia video e regia audio, e la regia video \u00e8 sua volta suddivisa in aree funzionali.\nLa regia video di norma comprende:\nLa regia audio \u00e8 collocata in un ambiente separato, per via del fatto che il tecnico audio deve spesso ascoltare sorgenti ad alto volume. In regia audio sono posti il mixer audio e tutti gli strumenti necessari alla generazione della colonna sonora.\nTutte le postazione sono in comunicazione tra di loro tramite un sistema di intercom. Inoltre tutti gli ambienti sono climatizzati, tenendo presente che lo studio ha particolari esigenze di smaltimento del calore prodotto dalle luci e di silenziosit\u00e0 della ventilazione.\nLa sala apparati.\nLa sala apparati ospita tutte le apparecchiature che fanno parte dello studio. In essa, montati a rack, ci sono gli apparati elettronici come CCU, multiviewer, matrici e cos\u00ec via, che richiedono una temperatura di esercizio costante.\nNella sala apparati si trova anche il patch panel a cui fa capo tutto il cablaggio dello studio.\nLa sala apparati spesso \u00e8 condivisa tra pi\u00f9 studi, semplificando cos\u00ec il cablaggio e lo scambio di segnali.\nAltre strutture.\nUno studio televisivo comprende anche aree non tecniche di ausilio alla produzione. Queste aree non hanno apparecchiature installate, con l'eccezione di alcuni monitor di servizio. Alcuni esempi:"}
{"id": "120317", "revid": "287204", "url": "https://it.wikipedia.org/wiki?curid=120317", "title": "Attilio Pierelli", "text": "Biografia.\nAttilio Pierelli nasce nel 1924 a Sasso di Serra San Quirico (AN). A soli dodici anni, si trasferisce a Roma con la famiglia, iniziando a lavorare come apprendista in varie botteghe artigiane. Autodidatta, destreggiandosi tra lo studio e il mestiere di odontotecnico, a partire dagli anni Cinquanta Pierelli comincia ad avvicinarsi spontaneamente all\u2019arte scultorea. Spinto da quelle che lui amava definire \u201c\"primitive intuizioni\"\u201d, Pierelli riusc\u00ec a trasformare un piacevole passatempo in vera e propria necessit\u00e0 creativa, entrando in contatto con i personaggi pi\u00f9 importanti dell\u2019ambiente artistico, romano e non, del tempo. Conosce e frequenta cos\u00ec il poeta Emilio Villa, i critici d\u2019arte Giulio Carlo Argan e Maurizio Fagiolo dell'Arco, i galleristi Gaspero del Corso e Irene Brin e la storica direttrice della Galleria Nazionale d'Arte Moderna di Roma Palma Bucarelli.\nNel 1963 viene allestita, presso Galleria S. Marco di Roma, la prima mostra personale dell\u2019emergente scultore: \"Planches Aluminium\". Affascinato dalla scienza, dalla filosofia e dalla cosmologia, l\u2019attivit\u00e0 artistica di Attilio Pierelli comincia a strutturarsi fin da subito come una vera e propria ricerca spaziale: nelle prime opere in vetro (distrutte) viene indagato uno spazio simbolico, celato da superfici che permettono soltanto di intravedere una realt\u00e0 nascosta, ma lo studio delle scoperte sul dominio spazio-temporale avvenute nel campo della fisica, lo conducono presto alla creazione delle sue prime sculture speculari in alluminio. Ma sar\u00e0 l\u2019acciaio inox l\u2019elemento prediletto dall\u2019artista, poich\u00e9 caratterizzato da doti pi\u00f9 resistenti e da una lucentezza capace di catturare i molteplici riflessi della realt\u00e0. Tale consacrazione verr\u00e0 celebrata con la personale \"Monumenti Inox\" alla Galleria L\u2019Obelisco di Roma, il 10 gennaio del 1966.\nL\u2019eco del successo appena riscosso dalla mostra dona a Pierelli l\u2019opportunit\u00e0 d\u2019essere conosciuto e richiesto anche all\u2019estero, ottenendo una fama tale da attirare l\u2019attenzione di Virginia Zabriskie, che nello stesso anno decider\u00e0 d\u2019ospitare una personale dell\u2019artista presso la propria galleria di New York. Interessandosi alla multidisciplinarit\u00e0 dell\u2019arte, Pierelli inizia contemporaneamente a dedicarsi al misterioso e singolare rapporto che intercorre fra suono e scultura. Risalgono infatti allo stesso anno le partecipazioni ai concerti organizzati da alcuni esponenti dell\u2019avanguardistico gruppo di Nuova Consonanza, all\u2019interno dei quali la libera sovrapposizione di scultura, elettroacustica e gesto vocale-musicale port\u00f2 alla nascita della \"I\u00aa Esecuzione mondiale del concerto di scultura\", in occasione del Festival dei due mondi di Spoleto. Nel 1973 il Comune di Roma gli dedica una mostra personale a piazza Margana nel centro storico.\nNel 1974 Pierelli giunge alla creazione della sua opera pi\u00f9 importante, l\"Ipercubo\": scultura dalla forma iperspaziale che ci permette di vedere, nel nostro spazio a tre dimensioni, la proiezione di un solido geometrico esistente solamente nella quarta dimensione e dunque a noi sensorialmente inaccessibile. L\u2019emblematica figura, che racchiuder\u00e0 in s\u00e9 il periodo di ricerca pi\u00f9 fruttuoso e innovativo dello scultore, verr\u00e0 esposta per la prima volta alla Galleria L'Obelisco, in occasione della mostra collettiva \"De Mathematica\".\nNel \u201976 il comune di Riano commissiona a Pierelli il monumento di cinque metri dedicato a Giacomo Matteotti, mentre l'opera \"Quadrifoglio\" verr\u00e0 inserita permanentemente all\u2019interno del Nuovo Palazzo del Consiglio d\u2019Europa di Strasburgo nel 1977.\nCon l\u2019esposizione personale del 1985 tenuta presso la Galleria MR di Roma, lo scultore presenter\u00e0 poi la pi\u00f9 prestigiosa delle sue produzioni orafe, la scultura in argento che verr\u00e0 poi riconosciuta dalla critica scientifica come la fedele materializzazione del concetto astrofisico di \u201cblack hole\u201d: \"T.E.S.T (Trascinamento di Eventi Spazio Temporali)\".\nLe numerose ricerche che Pierelli effettu\u00f2 sia nel campo della visualizzazione del concetto di spazio relativo alla quarta dimensione geometrica che nella scoperta di tutti quei rapporti che intercorrono fra arte e scienza, unitamente alla creazione di opere rivelatrici delle pi\u00f9 avanzate conoscenze ottenute in astrofisica, gli valsero l\u2019invito alla 42sima Biennale di Venezia del 1986, incentrata proprio sul tema Arte e Scienza. La riproduzione in scala ridotta di \"T.E.S.T.\" verr\u00e0 inoltre utilizzata come \u201cOscar\u201d per il premio che viene assegnato ogni tre anni alla pi\u00f9 importante scoperta ottenuta in campo astrofisico, il Marcel Grossmann Meeting.\n\u00ab\"Una delle ragioni della sua freschezza creativa si trova in quel procedere in contemporanea con la fascinazione della scienza, mantenendo costante un dialogo cercato fin dagli inizi, quando dichiarava \u201cio aspiro a divenire esperto nel difficile compito di introdurre la poesia nella scienza. I solidi geometrici aumentano la ricchezza permanente che ha il nostro spirito nel conoscere se stesso e tanto pi\u00f9 si potenzia questo effetto quanto pi\u00f9 le forme ispirate a queste bellezze eterne sono create dall\u2019artista\u201d. Lungi dall\u2019apparire, in quanto storicizzato, desueto, mostra segni inequivocabili di stringente attualit\u00e0 nel permeare l\u2019ambiente di sculture generate talvolta da formule e teoremi, che trasformano la luce e la spazialit\u00e0 naturale in miraggi di altri spazi consistenti proiettati e rifratti, di neoplatonica chiarezza\u00bb\"\nNel 1987 Pierelli fonda a Roma il \"Movimento Artistico Internazionale Dimensionalista: arte avanzata interdisciplinare\", con una mostra al Casino dell\u2019Aurora Pallavicini di Roma, continuando comunque a partecipare alle pi\u00f9 importanti nazionali ed internazionali del momento: nel 1990 espone alla Galerie Landesgirokasse di Stoccarda e l\u2019anno successivo al Museum of Modern Art di Kyoto.\nNel 1991 lo scultore acquista a Bomarzo (VT) il piano terra di un antico palazzo del \u2018500 all\u2019interno del quale decide di fondare, due anni dopo, il \"Museo di Ipersculture\", che rientrer\u00e0 nel progetto di rete museale di Arte Contemporanea promosso e diretto dalla cattedra di Storia dell\u2019Arte Contemporanea dell\u2019Universit\u00e0 \"La Sapienza\" di Roma della prof.ssa Simonetta Lux e che rester\u00e0 aperto fino al luglio del 2012.\nNel 1997 l\u2019artista effettua una donazione a favore dell\u2019Universit\u00e0 degli studi Roma Tor Vergata e ben sette delle sue monumentali sculture vengono assegnate alle varie facolt\u00e0 di Economia, Ingegneria, Medicina e Chirurgia, Scienze Matematiche Fisiche e Naturali. Agli inizi del 1998 acquisisce i diritti sull'immagine dell\u2019ipercubo tramite la registrazione del copyright.\nAttilio Pierelli muore a Roma il 1\u00ba gennaio del 2013.\nPoco dopo la sua scomparsa e secondo la sua volont\u00e0, la moglie Cardellina Puccini ha donato al Museo Nazionale Preistorico Etnografico Luigi Pigorini un raro tamburo ligneo verticale a fessura (\u201cnanaru a ting ting\u201d o \u201catingting kon\u201d; inv. MNPE n. 187777) dell\u2019isola di Ambrym (Arcipelago delle Vanuatu).\nTre anni dopo la sua morte, 20 delle oltre 100 opere che andarono a formare la collezione del Museo di Sculture Iperspaziali di Bomarzo vengono accolte ed esposte nei suggestivi spazi di Villa Magherini Graziani di Celalba, nel comune di San Giustino (PG). Ed \u00e8 cos\u00ec che tale preziosa raccolta trova, a partire dal 2016, la sua nuova \u201csede permanente\u201d che, oltre ad arricchire il patrimonio storico artistico contemporaneo della regione Umbria, diventer\u00e0 d\u2019ora in poi il luogo consacrato alla conoscenza di uno degli artisti pi\u00f9 rivoluzionari del secondo Novecento.\nUna poetica tra Arte e Scienza.\nCon le sue sculture, Pierelli sond\u00f2 un\u2019infinit\u00e0 di dimensioni, e trasform\u00f2 un materiale sterile come l\u2019acciaio in un lucido e fecondo recettore di segni, convertendolo a icona dell\u2019infinit\u00e0 del tempo e dello spazio e mettendoci cos\u00ec illusivamente in contatto con il divenire della nostra dimensione e della sua moltiplicazione speculare. Ma la cosa pi\u00f9 straordinaria in assoluto \u00e8 che l\u2019artista riusc\u00ec in tale impresa senza il bisogno di ricorrere ad alcun progetto, ma bens\u00ec concretizzando visivamente cose e fenomeni che, fino ad allora, gli scienziati non ritenevano rappresentabili se non con mezzi e formule scientifiche: il perno attorno al quale ruot\u00f2 tutta la sua indagine fu l\u2019iperspazio che, come sappiamo, non pu\u00f2 essere percepito, ma soltanto immaginato \"realizzato\". Le sue \u201cintuizioni materiche\u201d, generate da concetti geometrici, cosmologici, fisici e metafisici, ebbero dunque come obiettivo principale la scoperta e la conoscenza di realt\u00e0 spaziali \u201caltre\u201d.\nPierelli fu un vero fuoriclasse dell\u2019arte scultorea internazionale, poich\u00e9 riusc\u00ec - attraverso le sue opere - ad accostare, paragonare ed infine combinare il rigore scientifico con la capacit\u00e0 creativa dell\u2019immaginazione, offrendone poi la sintesi completa all\u2019osservatore. Egli trov\u00f2 nella scultura lo strumento di indagine ideale per la sperimentazione, in forma concreta, delle innovazioni generate dalla fisica moderna e riusc\u00ec quindi ad ottenere risultati plastici inediti sia nella visualizzazione della quarta dimensione geometrica, che nel campo delle geometrie curve non euclidee che sulle conoscenze topologiche riguardanti le superfici estremali.\nEgli si serv\u00ec delle sue creazioni per giungere alla conoscenza di nuove dimensioni e per incitare l\u2019osservatore a fare lo stesso, rendendo l\u2019immaginazione parte integrante della logica e mettendo in contatto diretto tutte le infinite e possibili relazioni che intercorrono tra lo sguardo e lo spazio.\nOpere.\nIpercubo.\nInteramente in acciaio inox e dotato della straordinaria propriet\u00e0 di autocostruirsi, l\u2019Ipercubo di Pierelli \u00e8 composto da un cubo esterno che l\u2019osservatore, ingannato dall\u2019accorciamento prospettico, vede costituito da sei cubi, le cui facce sono tronchi di piramide rovesciata, all\u2019interno dei quali scorgiamo, per effetto dei rispecchiamenti, un settimo cubo interno.\nLa composizione di questi otto cubi tridimensionali permetter\u00e0 di vedere un unico Iper-cubo appartenente alla quarta dimensione dell'Iper-spazio. L\u2019Ipercubo \u00e8 la prima figura iperspaziale concretizzata da Pierelli, ma in seguito verranno realizzate anche le rappresentazioni di quelli che sono convenzionalmente il primo ed il terzo solido regolare dello spazio a quattro dimensioni, \"Pentacella\" e \"Sedicicella\".\nPierelli volle liberarsi della forma assoluta (tridimensionale), distruggendola per poi moltiplicarla attraverso nuove coordinate, scoprendo il senso cosmico di una visione di mondi (impossibili. Ovviamente, queste sculture non sono dei veri oggetti iperspaziali, a noi inaccessibili, ma le loro rappresentazioni nel nostro spazio tridimensionale. Sono fotografie, ombre a tre dimensioni, appunti di un utopico viaggio svolto nel tetraspazio.\nDiversamente da ci\u00f2 che accade nel diagramma di Schlegel di un ipercubo, in cui il cubo interno centrale della figura viene semplicemente disegnato, nella scultura di Pierelli esso viene reso addirittura visibile, grazie ai rispecchiamenti. Come il Rinascimento seppe raffigurare la terza dimensione su una superficie bidimensionale (artisti come Brunelleschi o Piero della Francesca seppero trasformare in immagini e oggetti le potenzialit\u00e0 della geometria euclidea), offrendo quindi la percezione fisica di idee astratte, allo stesso modo Pierelli \u00e8 stato capace di rappresentare la quarta dimensione nella tridimensionalit\u00e0. L\u2019artista marchigiano si serv\u00ec semplicemente della prospettiva centrale bidimensionale e della sua teoria delle linee convergenti, intese come rette parallele che si incontrano all\u2019infinito, per descrivere qualcosa che l\u2019uomo \u00e8 ancora soltanto in grado di immaginare. L\u2019esempio della scultura di Pierelli dimostra come spesso l\u2019arte divenga il ponte fra conoscenza ed esperienza sensibile, e come quest\u2019ultima sia fortemente influenzata dai processi artistici. Poich\u00e9 comprensione e visione non possono venir separate, l\u2019arte dona all\u2019osservatore la capacit\u00e0 di \"riflessione\", fondendone la doppia accezione che deriva dal termine latino \"reflectere\", pensare e specchiare, dunque ragionare e riflettere tramite immagini. L\u2019artista pensa e riflette, attraverso le immagini, tutti quei processi prodotti dall\u2019intelletto umano, rendendo visibile ci\u00f2 che, altrimenti, rimarrebbe pura astrazione.\nUn esemplare dell\u2019Ipercubo di Pierelli \u00e8 stato posto all\u2019ingresso del Campus Scientifico-Sogene dell\u2019Universit\u00e0 degli studi di Roma Tor Vergata, una sorta di richiamo visivo sotto forma di \u201cepifania geometrica\u201d per tutti gli studenti che si recano nelle varie sedi delle Facolt\u00e0 scientifiche.\nTrascinamento di Eventi Spazio Temporali.\nCon l\u2019esposizione personale del 1985 tenuta presso la Galleria Mr di Roma, Pierelli inaugura quella che sar\u00e0 la pi\u00f9 prestigiosa delle sue produzioni orafe, la scultura in argento \"TEST (Trascinamento di Eventi Spazio Temporali)\", riconosciuta dalla critica scientifica mondiale come la fedele materializzazione del concetto astrofisico di Black Hole.\n\"TEST\" venne realizzata in collaborazione con l\u2019astrofisico Remo Ruffini, il quale la commission\u00f2 per poterla utilizzare come \u201coscar\u201d da assegnare al Marcel Grossman Meeting: evento che premia ogni tre anni la pi\u00f9 importante scoperta ottenuta in campo astrofisico. L\u2019opera \u00e8 la replica visibile di una massa stellare che per via della propria gravit\u00e0 viene risucchiata in un collasso gravitazionale e rappresenta, pi\u00f9 specificatamente, la materializzazione del moto, generato dal campo di rotazione di un buco nero, di 5 particelle nella geometria dello spazio-tempo \u201ceinstiano\u201d (da qui l\u2019acronimo \"TEST\").\nPer poter realizzare un\u2019immagine del fenomeno totalmente attendibile, l\u2019artista si orient\u00f2 attraverso un disegno grafico gi\u00e0 esperito scientificamente ed ottenuto al computer da Ruffini ed alcuni suoi collaboratori, dell\u2019Universit\u00e0 di Roma e di Princeton. \"T.E.S.T.\", cos\u00ec come gran parte delle opere di Attilio Pierelli, trae la sua origine dalle leggi della fisica, di cui ne \u00e8 contemporaneamente l\u2019esatta estensione artistica e visibile.\nDimensionalismo, Arte Avanzata Interdisciplinare.\nPierelli rivedeva nelle leggi della geometria dell\u2019iperspazio le stesse potenzialit\u00e0 che ebbero quelle della prospettiva nel Rinascimento. Frutto di tale convinzione fu proprio la progettazione di una chiesa ispirata alla quarta dimensione, un\u2019architettura capace di unificare scienza e religione, proprio come fece la prospettiva durante il Rinascimento. E fu sempre ispirandosi al Rinascimento che Pierelli, nel 1987, decise di voler fondare il movimento noto come \"DIMENSIONALISMO, Arte Avanzata Interdisciplinare\", fondato a Roma ed inaugurato nei giorni 9 e 10 ottobre presso il Casino dell\u2019Aurora Pallavicini, sul Quirinale.\nLa volont\u00e0 di giungere ad una sorta di conoscenza universale, attraverso una ricerca trasversale e multidisciplinare della realt\u00e0, spinsero dunque lo scultore alla creazione simbolica di questo movimento, che venne sottoscritto da matematici, artisti, musicisti, critici e scienziati provenienti da tutto il mondo.\nGli scopi principali professati dalla poetica del movimento vennero organizzati e presentati in forma di sette punti. L\u2019intento di Pierelli fu quello di ispirare, attraverso tale iniziativa, l\u2019essere umano all\u2019approccio di una ricerca interdisciplinare della conoscenza, all\u2019interno della quale \u00e8 fondamentale la fusione del sapere razionale con quello emozionale-creativo."}
{"id": "120319", "revid": "42348", "url": "https://it.wikipedia.org/wiki?curid=120319", "title": "Forza di dispersione di London", "text": ""}
{"id": "120320", "revid": "1718925", "url": "https://it.wikipedia.org/wiki?curid=120320", "title": "Forza di London", "text": " \nLe forze di London (conosciute anche come forze di dispersione o forze dipolo istantaneo-dipolo indotto) identificano tutte quelle forze che si presentano a livello atomico e molecolare dovute a multipoli istantanei come risultato di effetti quantistici.\nQueste forze fanno parte della pi\u00f9 ampia categoria delle forze di van der Waals. \nIl loro nome deriva dal fisico tedesco-americano Fritz London.\nLa presenza delle forze di London \u00e8 dovuta alla correlazione elettronica, un effetto quantistico dovuto alle interazioni tra gli elettroni dei due sistemi interagenti.\nL'interazione tra le nubi elettroniche provoca una loro ridistribuzione, con una conseguente creazione di un dipolo, a causa della perduta simmetria tra distribuzione di cariche positive e nube elettronica.\nIl dipolo cos\u00ec formato permette l'attrazione tra i due sistemi interagenti.\nQueste forze sono sempre presenti e spesso rappresentano una parte significativa della totale forza di interazione, anche se singolarmente una interazione di London \u00e8 molto pi\u00f9 debole di un legame ionico e di un legame ad idrogeno.\nNel caso di atomi neutri, come i gas nobili le forze di London sono le uniche presenti, grazie ad esse i gas nobili esistono anche nella forma liquida, che sarebbe altrimenti impossibile da raggiungere.\nLe forze di London aumentano la loro forza con le dimensioni dell'atomo o molecola, questo a causa della maggiore propensione alla polarizzazione di nubi elettroniche pi\u00f9 ampie.\nUn caso esemplificativo \u00e8 quello degli alogeni, che dal pi\u00f9 piccolo al pi\u00f9 grande sono fluoro (F2), cloro (Cl2), bromo (Br2), e iodio (I2).\nIl fluoro ed il cloro sono gas a temperatura ambiente, mentre il bromo \u00e8 un liquido e lo iodio un solido."}
{"id": "120325", "revid": "436907", "url": "https://it.wikipedia.org/wiki?curid=120325", "title": "Maynard James Keenan", "text": "Biografia.\nNato in una famiglia di religione battista e cresciuto con la sorella maggiore, Keenan frequent\u00f2 l'istituto \"Brown Jr. High\" e la \"Ravenna High School\" sino al raggiungimento del decimo grado, per trasferirsi poi nel Michigan, ove si iscrisse alla \"Mason Country Central High School\" di Scottville (Michigan). Successivamente entr\u00f2 a far parte dell'esercito, nel 1982, e visse in Ohio, Michigan, New Jersey, New York, Oklahoma, Kansas e Texas. Keenan faceva parte della classe 1984 dell'accademia militare di stato, era un membro del Cross Country e di alcuni Wrestling Team. Il termine Tool, adoperato come nome della band, proviene probabilmente da queste esperienze. Keenan abbandon\u00f2 poi la carriera militare per studiare arte. Si trasfer\u00ec quindi a Los Angeles dove trov\u00f2 lavoro, applicando concetti di design spaziale (chiamati Feng Shui) per il rimodellamento di negozi di animali.\nNel suo periodo di residenza nel Michigan frequent\u00f2 il \"Kendall College of Art and Design\", a Grand Rapids, uno dei migliori della zona. Si vociferava che le sue opere fossero molto astratte. Keenan era inoltre amico di Gillian Anderson (Dana Scully del telefilm X-Files) conosciuta nella sua permanenza al Kendall.\nPrima dei Tool, negli anni ottanta, Keenan faceva parte dei Children of the Anachronistic Dynasty (C.A.D.) che sono stati la seconda band formata da lui e da Kevin Horning, entrambi provenienti dal precedente progetto \"TexAns\". Nel 1986 registrarono a casa di Keenan una \"Demo tape\"dal titolo Fingernails e nel 1987 il loro unico lavoro in studio chiamato Dog House. Entrambi i lavori sono praticamente introvabili e considerati come delle reliquie per i fan dei Tool.\nNel 1991 insieme al chitarrista Adam Jones e al bassista Paul D'Amour, fond\u00f2 i Tool. La \"line-up\" venne completata dal batterista Danny Carey.\nNel 2002 partecip\u00f2 come seconda voce in \"Fallen\" dall'omonimo album dei Thirty Seconds to Mars.\nCon i Tool.\nNel 1992 realizzano il loro primo EP, \"Opiate\", per poi partire in tour in supporto ai Fishbone. Durante questo tour, Keenan conobbe Billy Howerdel, un tecnico del suono dei Fishbone, con il quale nel 1999 former\u00e0 gli A Perfect Circle. Nel 1993 esce il primo vero album della band, \"Undertow\", che ottiene un buon successo ed inizia a far conoscere Keenan e la band in tutto il mondo. La maniera di cantare di Keenan, melodica e cupa allo stesso tempo, verr\u00e0 subito affiancata a cantanti come Ian Curtis dei Joy Division e Robert Smith dei Cure. Comunque, con il passare del tempo, i suoi testi si faranno sempre pi\u00f9 introspettivi e spirituali, e non necessariamente pieni di rabbia.\nNel 1996, i Tool realizzano l'album \"\u00c6nima\", che porter\u00e0 la band ai massimi livelli di celebrit\u00e0. Keenan ha utilizzato la sua voce anche per altri progetti, come per esempio le collaborazioni con Rage Against the Machine e Deftones rispettivamente in \"Know Your Enemy\" (nell'album \"Rage Against the Machine\") e \"Passenger\" (nell'album \"White Pony\"), o come la sua apparizione al concerto di beneficenza per l'associazione \"RAINN\" (\"the Rape, Abuse, Incest National Network\", associazione di supporto per le persone che subiscono violenza), della quale fa parte la sua amica Tori Amos. Il concerto si \u00e8 svolto il 23 gennaio del 1997 al Madison Square Garden di New York. Nell'annunciare l'ingresso sul palco di Keenan, Tori Amos pronunci\u00f2 queste parole: \nCon gli A Perfect Circle.\nSuccessivamente, i Tool si prendono un periodo di pausa, dovuto a controversie legali con la loro casa discografica, la Volcano Records. Decidono quindi di dedicarsi ognuno ai propri progetti paralleli. Keenan realizzer\u00e0 nel 2000 con gli A Perfect Circle il disco \"Mer de Noms\". Sempre nel 2000 viene pubblicato \"Salival\", un disco/video dei Tool, che contiene registrazioni della band dal vivo. Nel 2001, sempre con i Tool, produce l'album \"Lateralus\" e nel 2006, ancora con i Tool, realizza \"10,000 Days\". Nel 2003 lancia il secondo album con gli A Perfect Circle, \"Thirteenth Step\", e l'anno successivo il terzo album di questa band, \"Emotive\".\nNel febbraio del 2005, Keenan fa la sua comparsa a sorpresa come cantante degli Alice in Chains, riformatisi in occasione di un concerto benefico a favore delle vittime dello tsunami avvenuto poco tempo prima nel sud dell'Asia. Con gli Alice in Chains ha cantato i pezzi \"Them Bones\", \"Man in the Box\" e \"Rooster\"."}
{"id": "120326", "revid": "125728375", "url": "https://it.wikipedia.org/wiki?curid=120326", "title": "Monte Rushmore", "text": "Il Monumento nazionale del Monte Rushmore () \u00e8 un complesso scultoreo nella roccia situato nel Dakota del Sud, sul massiccio montuoso delle Black Hills, formato da enormi blocchi granitici. Noto anche come \"T\u021fu\u014bk\u00e1\u0161ila \u0160\u00e1kpe\" in Lakota, o Six Grandfathers (letteralmente \"I sei nonni\"), fu lo scultore Gutzon Borglum a creare le premesse per la realizzazione del lavoro, supervisionando l'esecuzione del progetto dal 1927 al 1941 con l'aiuto di suo figlio, Lincoln Borglum. Seguendo i dettami di Borglum, le sculture, i cui volti raggiungono la dimensione di 18 m, raffigurano i volti dei presidenti George Washington (1732-1799), Thomas Jefferson (1743-1826), Theodore Roosevelt (1858-1919), Abramo Lincoln (1809-1865). La scelta sui quattro presidenti ricadde perch\u00e9 essi rappresentavano rispettivamente la nascita, la crescita, lo sviluppo e la stabilit\u00e0 della nazione. Il parco commemorativo copre un'area vasta 5,17 km\u00b2 e la conformazione attuale della montagna raggiunge un'altitudine di 1.765 m s.l.m.\n\u00c8 allo storico del Dakota del Sud Doane Robinson che si riconosce l'ipotesi di scolpire le sembianze di personaggi famosi nelle montagne delle Black Hills, nata al fine di promuovere il turismo nella regione. Inizialmente pronto a scolpire i Needles, dei pilastri di granito erosi a forma di colonne assai caratteristici, Gutzon Borglum rifiut\u00f2 tale prospettiva a causa della scarsa qualit\u00e0 delle rocce e della forte opposizione dei Lakota, i quali consideravano le Black Hills un sito sacro incluso nella riserva di Great Sioux. A seguito di un controverso procedimento di acquisizione della zona delle Black Hills, gli Stati Uniti assistettero a un aumento dell'interesse per la regione quando si scopr\u00ec la presenza dell'oro.\nLo scultore e i rappresentanti tribali concordarono che il luogo ideale fosse rappresentato dal monte Rushmore, il quale aveva pure il vantaggio di essere esposto a sud-est e godere dunque della massima esposizione al sole. Robinson voleva che fossero raffigurati gli eroi dell'ovest americano, tra cui Lewis e Clark, la loro guida alla spedizione Sacajawea, il capo dei Teton Oglala Nuvola Rossa, Buffalo Bill e il capo degli Oglala Lakota Cavallo Pazzo. Tuttavia, Borglum riteneva che la scultura poteva ottenere una risonanza maggiore a livello mondiale selezionando altri soggetti, con la scelta che ricadde nello specifico su quattro presidenti.\nPeter Norbeck, senatore del Dakota meridionale, patrocin\u00f2 il progetto e assicur\u00f2 l'ottenimento dei finanziamenti federali necessari. La costruzione inizi\u00f2 nel 1927, con i volti dei presidenti che furono completati tra il 1934 e il 1939. Dopo la morte di Gutzon Borglum nel marzo 1941, suo figlio Lincoln assunse la guida del progetto di costruzione. In origine, ogni presidente doveva essere raffigurato dalla testa ai fianchi, ma la mancanza di fondi costrinse a terminare la costruzione il 31 ottobre 1941.\nDefinito talvolta come il \"Santuario della Democrazia\", il monte Rushmore attira pi\u00f9 di due milioni di visitatori all'anno.\nGeologia.\nIl monte Rushmore si compone in gran parte di granito: il memoriale fu scolpito sul margine nord-ovest del Black Elk Peak sulle batoliti nelle Black Hills del Dakota del Sud, con una conformazione geologica in linea con il resto della catena montuosa. Il magma delle batoliti si intruse nelle rocce di micascisto preesistenti durante il Proterozoico, ovvero 1,6 miliardi di anni fa. I dicchi di pegmatite a grana grossa sono associati all'intrusione granitica di Black Elk Peak e sono visibilmente di colore pi\u00f9 chiaro, circostanza che spiega le striature di colore chiaro sulla fronte dei presidenti.\nI graniti delle Black Hills risultarono esposti all'erosione durante il Neoproterozoico, ma furono successivamente sepolti da arenaria e altri sedimenti durante il Cambriano. Rimasti sepolti durante il Paleozoico, tornarono a rivedere la luce del sole durante l'orogenesi laramide circa 70 milioni di anni fa. Quando l'area delle Black Hills sal\u00ec di quota, il sito assunse la forma di un duomo dalla forma ellittica, al centro della quale si trova un nucleo cristallino composto dalle rocce pi\u00f9 antiche delle colline. La successiva erosione, per cos\u00ec dire, spogli\u00f2 il granito dei sedimenti sovrastanti e lo scisto adiacente pi\u00f9 morbido. Degli scisti sopravvissuti alcuni possono essere scorti sotto forma di materiale pi\u00f9 scuro appena sotto la scultura di Washington.\nLa montagna pi\u00f9 alta della regione \u00e8 il Black Elk Peak (2.207 m s.l.m.), mentre il monte Rushmore tocca i 1.745 s.l.m. Borglum selezion\u00f2 tale localit\u00e0 come sito idoneo soprattutto per motivi legati alla conformazione della sommit\u00e0. La roccia della montagna \u00e8 composta da granito liscio a grana fine, il quale patisce un'erosione di soli 25 mm ogni 10.000 anni, un termine pi\u00f9 che sufficiente per supportare un'opera che avrebbe inevitabilmente affrontato migliaia di intemperie e agenti atmosferici.\nMalgrado si sia a lungo dibattuto sulla possibilit\u00e0 di aggiungere un ulteriore effigie di un presidente, la roccia che circonda le pareti esistenti non risulta adatta per ulteriori incisioni; inoltre, si potrebbe mettere a serio rischio la stabilit\u00e0 delle sculture gi\u00e0 esistenti.\nDa un punto di vista della conformazione dei suoli, l'area del monte Rushmore vede soprattutto alfisol che passano da punti molto ghiaiosi (Mocmount) a siti in cui il limo abbonda (Buska), con una colorazione compresa tra il marrone e il marrone grigiastro scuro.\nStoria.\nL'idea di scolpire il monte Rushmore fu concepita con l'intenzione di rendere la localit\u00e0 una meta attrattiva per i turisti, puntando \"non solo sulla natura locale vasta e incontaminata, ma anche sul trionfo della civilt\u00e0 occidentale sulla geografia attraverso la realizzazione di figure antropomorfe\". A giudizio degli ultimi occupanti di quel territorio in quel preciso momento storico, i Lakota Sioux, cos\u00ec come di altre trib\u00f9, il monumento \"\u00e8 venuto a incarnare la perdita delle nostre terre sacre e le ingiustizie subite dal momento dell'istituzione del governo degli Stati Uniti\". Dopo la firma del trattato di Fort Laramie del 1868, gli USA promisero di non avvicinarsi alla zona abitata dai Sioux, compresa la totalit\u00e0 delle Black Hills, \"a patto che i bufali inseguiti durante la caccia non vi si avvicinino in numero tale da giustificare l'ingresso in zona\". Quando si scopr\u00ec la presenza dell'oro, svariati coloni americani emigrarono nell'area negli anni '70 dell'Ottocento, con il risultato che il governo federale costrinse i Sioux a rinunciare al possesso della riserva delle Black Hills.\nSulla scia di un orientamento nazionalista, si diffuse la concezione secondo cui i quattro volti presidenziali fossero stati scolpiti nel granito con l'intenzione di simboleggiare \"un risultato nato, pianificato e creato nelle menti e dalle mani degli americani per gli americani\".\nDenominazione.\nIl monte Rushmore era noto ai Lakota Sioux con il nome \"I sei nonni\" (\"T\u021fu\u014bk\u00e1\u0161ila \u0160\u00e1kpe\", in inglese \"Six Grandfathers\") o \"Monte Puma\" (\"Igm\u00fat\u021fa\u014bka Pah\u00e1\" o \"Cougar Mountain\"). Oltre alle due varianti appena menzionate, i coloni americani conoscevano la vetta con il nome di Pan di Zucchero (\"Sugarloaf Mountain\"), monte Macello (\"Slaughterhouse mountain\") o rocce di Keystone (\"Keystone Cliffs\"). La sommit\u00e0 divenne celebre tra i nativi quando il capo Lakota Alce Nero, all'et\u00e0 di nove anni, comp\u00ec un percorso spirituale che lo port\u00f2, passando per il Rushmore, a raggiungere la vetta pi\u00f9 elevata dell'odierno Dakota del Sud, il Black Elk Peak, cos\u00ec denominato in suo onore. Dopo una serie di campagne militari nell'ambito delle guerre indiane dal 1876 al 1878, gli Stati Uniti si appropriarono del controllo sull'area, un atto di forza la cui legittimit\u00e0 gener\u00f2 delle contestazioni dalla seconda met\u00e0 del secolo successivo.\nUna prima spedizione di prospezione nel 1885 guidata da David Swanzey (marito di Carrie Ingalls), Bill Challis e il ricco investitore Charles E. Rushmore iniziarono a visitare regolarmente l'area per compiere delle battute di caccia. Scherzando ripetutamente con i colleghi sul fatto che il suo nome risultasse pi\u00f9 consono alla montagna, il Board of Geographic Names degli Stati Uniti riconobbe ufficialmente la designazione \"Mount Rushmore\" nel giugno del 1930.\nIdeazione, fisionomia e finanziamento.\nLo storico Doane Robinson concep\u00ec l'idea del monte Rushmore nel 1923 per promuovere il turismo nel Dakota del Sud. Nel 1924, Robinson convinse lo scultore Gutzon Borglum a recarsi nella regione delle Black Hills per assicurarsi che potessero iniziare i lavori. Il piano originale prevedeva di scolpire i pilastri di granito noti come Needles. Tuttavia, Borglum si rese conto che le formazioni rocciose erano troppo sottili per supportare la scultura. Pertanto, a quel punto scelse il monte Rushmore, ritenuto un luogo pi\u00f9 adatto perch\u00e9 rivolto a sud-est in quanto e godeva della massima esposizione al sole. Dopo aver visto il monte Rushmore, sembra che Borglum dichiar\u00f2: \"L'America sar\u00e0 costruita sfruttando i lineamenti di questo monte\". Borglum era stato coinvolto nella scultura del memoriale del monte Stone dedicato ai confederati in Georgia, ma non giunse a un accordo con i funzionari locali e il progetto si aren\u00f2.\nDopo lunghi negoziati che coinvolsero una delegazione congressuale e il presidente Calvin Coolidge, il progetto ricevette l'approvazione del Congresso il 3 marzo 1925. I lavori per la realizzazione dell'opera iniziarono nel 1927 e terminarono nel 1941 senza vittime.\nCostruzione.\nTra il 4 ottobre 1927 e il 31 ottobre 1941, Gutzon Borglum e i 400 lavoratori al suo fianco scolpirono le colossali sculture di 18 m dei presidenti statunitensi George Washington, Thomas Jefferson, Theodore Roosevelt e Abramo Lincoln per rappresentare i primi 150 anni di storia americana. Tali personaggi andarono selezionati da Borglum per i grandi risultati raggiunti nel corso del proprio mandato e nell'espansione del territorio della repubblica statunitense. Per ultimare l'opera si rese necessario l'impiego della dinamite, seguito dal processo di \"nido d'ape\", grazie al quale si praticarono dei fori ravvicinati e si consent\u00ec la rimozione manuale di piccoli pezzi. In totale, circa 410.000 tonnellate di roccia saltarono in aria dal fianco della montagna. L'effigie di Thomas Jefferson doveva originariamente apparire nell'area alla destra di Washington, ma dopo l'inizio dei lavori, la roccia si rivel\u00f2 non adatta e si dovette distruggere quanto realizzato con gli esplosivi ricominciando tutto da capo.\nIl capo intagliatore della montagna era Luigi Del Bianco, un artigiano e scalpellino italo-americano di Port Chester, nello stato di New York. Del Bianco era emigrato negli Stati Uniti dal Friuli e fu selezionato per lavorare a questo progetto per la sua comprensione del linguaggio scultoreo e la capacit\u00e0 di infondere delle emozioni nei ritratti scolpiti.\nNel 1933, il monte Rushmore ricadde sotto la giurisdizione del National Park Service (NPS), con Julian Spotts che aiut\u00f2 con il progetto migliorando la sua infrastruttura. Ad esempio, fece aggiornare il tracciato dei tram in modo che potesse raggiungere la cima del Rushmore per la comodit\u00e0 dei lavoratori. Entro il 4 luglio 1934, il volto di Washington appariva completato, mentre quello di Thomas Jefferson fu ultimato nel 1936 e quello di Lincoln il 17 settembre 1937. Sempre in quest'ultimo anno, fu presentato al Congresso un disegno di legge per aggiungere la pioniera dei diritti civili Susan B. Anthony, ma si approv\u00f2 una clausola su un disegno di legge relativa agli stanziamenti la quale richiedeva che i fondi federali andassero utilizzati esclusivamente per finire le teste i cui lavori erano gi\u00e0 stati avviati in quel momento. Nel 1939 vide la luce anche la versione definitiva del volto di Theodore Roosevelt.\nLo Sculptor's Studio, un'esposizione di modelli in gesso e strumenti unici legati alla scultura, fu costruito nel 1939 sotto la direzione di Borglum. Questi si spense a causa di un'embolia nel marzo 1941, con il risultato che suo figlio, Lincoln Borglum, continu\u00f2 il progetto. Inizialmente, era previsto che le figure fossero scolpite dalla testa alla vita, ma i fondi insufficienti costrinsero la scultura a terminare. Borglum aveva anche progettato un enorme pannello a forma di acquisto della Louisiana per commemorarla, oltre alla Dichiarazione d'indipendenza, la Costituzione nazionale e sette acquisizioni territoriali, da quella dell'Alaska alla zona del Canale di Panama riportate in lettere dorate alte 2,5 m. In totale, l'intero progetto cost\u00f2 989.992,32 $ (17,4 milioni del 2020).\nNick Clifford, morto nel novembre del 2019 all'et\u00e0 di 98 anni, fu l'ultimo intagliatore rimasto ancora vivo.\nCentro per visitatori.\nA Harold Spitznagel e Cecil Doty si deve la costruzione del centro visitatori originale, terminato nel 1957. Queste strutture rientravano nel programma rappresentato dalla \"Mission 66\" volto a migliorare le strutture dei visitatori nei parchi nazionali e nei monumenti di tutto il Paese.\nIl decennio di lavori di riqualificazione culmin\u00f2 con il completamento di ampie strutture per i visitatori e marciapiedi nel 1998, come un centro dei visitatori, il museo di Lincoln Borglum e il cosiddetto sentiero presidenziale. La manutenzione del memoriale richiede agli alpinisti di monitorare e sigillare eventuali crepe ogni anno. A causa dei vincoli imposti dai finanziamenti, il memoriale non viene salvaguardato regolarmente allo scopo di eliminare i licheni presenti. Tuttavia, l'8 luglio 2005, Alfred K\u00e4rcher, un produttore tedesco di idropulitrici e macchine per la pulizia a vapore, condusse un'operazione di pulizia gratuita durata diverse settimane, utilizzando acqua pressurizzata a oltre 93\u00ba C.\nIl 15 ottobre 1966, il monte Rushmore benne inserito nel Registro nazionale dei luoghi storici. Nell'ambito di un concorso indetto del 1934 per ragazzi in et\u00e0 universitaria, fu selezionato un saggio di 500 parole sulla storia degli Stati Uniti di uno studente del Nebraska, tale William Andrew Burkett, poi collocato sulla trabeazione su una lastra di bronzo nel 1973. Nel 1991, il presidente George H.W. Bush sottoline\u00f2 la buona fattura del discorso scritto dallo studente e dedicato al monte Rushmore.\nIpotesi di aggiunta di facce aggiuntive.\nNel 1937, quando la scultura non era ancora completa, un disegno di legge al Congresso a sostegno dell'aggiunta dell'attivista per i diritti delle donne Susan B. Anthony non sfoci\u00f2 in un provvedimento legislativo. Quando l'opera and\u00f2 completata nel 1941, gli scultori dichiararono che la roccia rimanente non appariva adatta per ulteriori intagli. A una simile visione si alline\u00f2 anche RESpec, una societ\u00e0 di ingegneria incaricata di monitorare la stabilit\u00e0 della roccia nel 1989. Tuttavia, sono state comunque avanzate delle proposte con riferimento all'ipotesi di aggiungere nuovi personaggi. Tra i pi\u00f9 gettonati nelle segnalazioni spiccavano John F. Kennedy, \"richiesto\" dopo il suo assassinio nel 1963, e Ronald Reagan nel 1985 e nel 1999, con quest'ultima proposta che all'epoca fu discussa durante una seduta del Congresso. Interrogato nel 2008 sulla possibilit\u00e0 che la sua faccia potesse essere scolpita sul monte, Barack Obama scherz\u00f2 affermando che le sue orecchie erano troppo grandi per consentirlo.\nSecondo un sondaggio condotto da esperti di scienze politiche condotto con il sostegno \"The New York Times\" nel 2018, Franklin D. Roosevelt risultava la figura pi\u00f9 popolare che gli intervistati consigliavano di ritrarre, indipendentemente dall'affiliazione al partito. Nel dettaglio, il 66% degli intervistati si dichiar\u00f2 a favore Roosevelt, il 7% a sostegno di Barack Obama e il 5% di Ronald Reagan. Tra i Democratici, Roosevelt era stato scelto dal 75% delle persone, seguito da Barack Obama con l'11%, mentre tra i Repubblicani si segnalava Roosevelt al 43% e Reagan al 19%. Tra gli indipendenti, Roosevelt era stato scelto dal 57%, seguito da Reagan e Dwight D. Eisenhower dall'11%.\nControversie.\nIl memoriale a Cavallo Pazzo, i cui lavori partirono nel 1940, \u00e8 ancora in costruzione altrove nelle Black Hills per commemorare il capo dei nativi americani. Al termine, dovrebbe raggiungere dimensioni cospicue, superiori a quelle delle sculture sul Rushmore. La scelta della Crazy Horse Memorial Foundation di rifiutare offerte di fondi federali non ha trovato unanimit\u00e0 tra le trib\u00f9 di nativi americani.\nLa violazione del trattato di Fort Laramie del 1868 spinse i membri dell'American Indian Movement a guidare un'occupazione del monumento nel 1971, chiamandolo \"Monte di Cavallo Pazzo\", e il santone Lakota Cervo Zoppo piant\u00f2 un bastone di preghiera in cima alla montagna. Quest'ultimo afferm\u00f2 che tramite tale azione era stato posizionato un velo simbolico sui volti dei presidenti, \"che rimarranno sporchi fino a quando i trattati riguardanti le Black Hills non saranno rispettati\".\nLa decisione della Corte Suprema degli Stati Uniti del 1980 \"United States v. Sioux Nation of Indians\" conferm\u00f2 che i Sioux non avevano ricevuto un necessario risarcimento per la loro terra perduta nelle Black Hills, incluso dunque il monte Rushmore. Nel quantificare i danni patiti, il massimo tribunale statunitense propose come cifra 102 milioni di dollari come cifra equa: tuttavia, la compensazione fu valutata in 1,3 miliardi nel 2011, e, per via degli interessi accumulati, in quasi 2 miliardi di dollari nel 2021. Nel 2020, l'attivista oglala Nick Tilsen ribad\u00ec che il suo popolo non avrebbe accettato un accordo, \"in quanto ci accontenteremo esclusivamente di una piena restituzione del possesso delle nostre terre in ossequio al contenuto dei trattati firmati e concordati tra le rispettive controparti\".\nNel 2004, Gerard Baker fu nominato sovrintendente del parco, il primo e finora unico nativo americano a rivestire quel ruolo. Baker dichiar\u00f2 che avrebbe favorito l'analisi di \"pi\u00f9 interpretazioni\" sulla storia del Rushmore e che i quattro presidenti ne \"costituivano solo una\" tra le tante.\nIl 3 luglio 2020, decine di attivisti manifestarono quando il presidente Donald Trump tenne una manifestazione elettorale a Mount Rushmore. Il presidente aveva smentito le voci di chi immaginava di smantellare l'opera, in quanto \"non si cancella la nostra storia\". Venti persone furono arrestate nel corso di quell'occasione.\nLa Sala dell'Archivio.\nBorglum originariamente immaginava di costruire una grande Sala dell'Archivio (\"Hall of Records\") interna al monte, dove i pi\u00f9 rilevanti documenti storici e manufatti d'America potessero essere conservati in teche destinate a essere ammirate dai turisti. Malgrado la partenza del progetto riusc\u00ec, solo 21 m nella roccia furono scavati prima che i lavori si fermassero nel 1939 per tornare a concentrarsi sulle facce. Nel 1998, un nuovo tentativo di completare la visione di Borglum port\u00f2 alla costruzione di un deposito all'interno dell'imboccatura della grotta che ospitava 16 pannelli con informazioni biografiche e storiche dedicate alla vetta, nonch\u00e9 i documenti che Borglum voleva conservarvi. La volta \u00e8 costituita da una copertura in tek scavata nel granito (che ospita i 16 pannelli) all'interno di una volta in titanio.\nClima.\nIl monte Rushmore rientra in una fascia climatica quale quella continentale umida (\"Dwb\" nella classificazione climatica di K\u00f6ppen). Gli inverni si rivelano generalmente freddi, ma alcune piante si sono adattate a resistere nell'area fino a bassissime temperature, sia pur non inferiori ai -29\u00ba C.\nI due mesi pi\u00f9 piovosi dell'anno sono maggio e giugno; il sollevamento orografico provoca brevi ma forti temporali pomeridiani durante l'estate.\nAmbiente naturale.\nLa flora e la fauna locale sono simili a quelle del resto della regione delle Black Hills del Dakota del Sud, con l'area che, da un punto di vista ecologico, rappresenta un climax. \nFlora.\nPer quanto riguarda la flora, alle quote pi\u00f9 basse, gli alberi di conifere, principalmente pini gialli (\"Pinus ponderosa\"), circondano la maggior parte del monumento, fornendo ombra dai raggi solari. Tra le ulteriori specie vegetali si segnalano la \"Quercus macrocarpa\", l'abete delle Black Hills (\"Picea glauca\") e i pioppi eurocanadesi (\"Populus \u00d7 canadensis\"). Nove specie di arbusti crescono vicino al monte Rushmore, ma vi \u00e8 anche un'ampia variet\u00e0 di fiori di campo, tra cui in particolare bocche di leone (\"Antirrhinum\"), girasoli (\"Helianthus\") e viole (\"Viola\"). A mano a mano che si raggiungono quote pi\u00f9 elevate, la vita vegetale si fa pi\u00f9 scarsa e gradualmente scompare. \u00c8 interessante segnalare come solo il 5% circa delle specie vegetali situate nelle Black Hills risultano autoctone.\nIl totale delle precipitazioni annue \u00e8 sufficiente a supportare un'abbondante vita animale e vegetale. Fondamentale risulta il ruolo della flora nel ruscellamento, con dighe naturali, infiltrazioni e sorgenti che aiutano a arginare l'acqua che scorre in discesa, fornendo punti di abbeveraggio per gli animali. Inoltre, rocce come arenaria e calcare aiutano a trattenere le falde acquifere, generando degli acquitrini.\nFauna.\nUccelli tra cui l'avvoltoio collorosso (\"Cathartes aura\"), l'aquila reale (\"Aquila chrysaetos\"), l'aquila di mare testabianca (\"Haliaeetus leucocephalus\"), la poiana della Giamaica (\"Buteo jamaicensis\"), vari generi di rondine (\"Hirundinidae\") e il rondone golabianca (\"Aeronautes saxatalis\") sorvolano sovente i dintorni del monte Rushmore, nidificando invece occasionalmente sulle sporgenze della montagna. Specie ornitologiche di dimensione minore, inclusi uccelli canori, picchi di piccola taglia (\"Sitta\"), corvidi (\"Corvidae\") e vari passeriformi abitano le pinete circostanti. I mammiferi terrestri includono il ratto grigio (\"Rattus norvegicus\"), la tamia minore (\"Tamias minimus\"), lo scoiattolo comune (\"Sciurus vulgaris\"), la moffetta comune (\"Mephitis mephitis\"), l'ursone (\"Erethizon dorsatum\"), il procione comune (\"Procyon lotor\"), il castoro americano (\"Castor canadensis\"), il tasso americano (\"Taxidea taxus\"), il coyote (\"Canis latrans\"), la pecora bighorn (\"Ovis canadensis\"), la lince rossa (\"Lynx rufus\"), il wapiti (\"Cervus canadensis\"), il cervo mulo (\"Odocoileus hemionus\"), la marmotta dal ventre giallo (\"Marmota flaviventris\") e il bisonte americano (\"Bison bison\"). Tra gli anfibi si segnalano la \" Pseudacris nigrita\", la \"Pseudacris triseriata\", e la rana leopardo (\"Lithobates pipiens\"), cos\u00ec come tra i rettili diverse specie di serpenti. Il Grizzly Bear Brook e lo Starling Basin Brook, i due ruscelli presenti in zona, ospitano specie ittiche quali il \"Rhinichthys cataractae\" e il salmerino di fonte (\"Salvelinus fontinalis\"). Le capre delle nevi (\"Oreamnos americanus\") non sono autoctone della regione: quelle presenti in zona discendono da una comunit\u00e0 che il Canada don\u00f2 al parco statale di Custer nel 1924, in seguito fuggita e inselvatichitasi.\nTurismo.\nIl turismo rappresenta la seconda industria maggiore del Dakota del Sud, con il Monte Rushmore che si attesta come la principale attrazione turistica dello stato. Nel 2012, 2.185.447 persone visitarono il parco.\nNegli anni '50 e '60, l'anziano capo dei Lakota Sioux Benjamin Alce Nero, figlio di quest'ultimo, divenne noto come la \"Quinta faccia del Monte Rushmore\", posando in fotografia con migliaia di turisti ogni giorno nei suoi abiti nativi. La South Dakota State Historical Society segnal\u00f2 che si tratt\u00f2 di uno dei personaggi pi\u00f9 fotografati al mondo di quel ventennio.\nImpatto antropico.\nProgetti di tutela.\nLa conservazione in corso del sito \u00e8, come detto, supervisionata dal National Park Service. Tra le operazioni effettuate per tutelare il monumento si registra soprattutto la sostituzione del sigillante applicato originariamente alle fessure rocciose da Gutzon Borglum, che si era rivelato inefficace nel resistere all'acqua. I componenti del sigillante Borglum includevano olio di lino, polvere di granito e piombo bianco, ma attualmente in questi frangenti si utilizza del silicone che \u00e8 stato mascherato a polvere di granito.\nNel 1998 si installarono dispositivi di monitoraggio elettronici per tracciare il movimento nella topologia della scultura con una precisione di tre millimetri. Il sito fu registrato digitalmente nel 2009 utilizzando un metodo terrestre con scansione laser nell'ambito del progetto internazionale Scottish Ten, il quale forn\u00ec uno studio completo utile a facilitare la conservazione del sito. Tali dati sono stati resi pubblicamente accessibili online.\nFuochi d'artificio e incendi.\nUn'indagine del 2016 dalla United States Geological Survey (USGS) rilev\u00f2 concentrazioni insolitamente elevate di perclorato nelle acque superficiali e sotterranee dell'area. Un campione raccolto da un ruscello aveva una concentrazione massima di perclorato di 54 microgrammi per litro, un numero circa 270 volte superiore a quella dei campioni prelevati da localit\u00e0 al di fuori del sito. Il rapporto concludeva che la probabile causa della contaminazione erano gli spettacoli aerei di fuochi d'artificio avvenuti in occasione del Giorno dell'Indipendenza dal 1998 al 2009. Il National Park Service rese altres\u00ec pubblico un rapporto con riferimento al tema sottolineando come almeno 27 roghi intorno al Monte Rushmore nello stesso periodo (dal 1998 al 2009) fossero stati causati da spettacoli pirotecnici.\nUno studio sulle \"cicatrici\" dovute agli incendi presenti nei campioni di cortecce studiate dendrocronologicamente indica che i roghi si verificano nelle foreste di ponderosa che circondano il monte Rushmore ogni 27 anni circa. Fortunatamente, quelli su vasta proporzione non rappresentano un evento comune. Non manca il ricorso nella pratica a incendi controllati, funzionali a ripulire il sottobosco e ad eliminare i rami secchi. Lo scarabeo del pino di montagna (\"Dendroctonus ponderosae\") ha causato di recente una serie di infestazioni su larga scala nell'area protetta, nutrendosi del floema dei pini contorti.\nCultura.\nA causa della sua fama come monumento, il Monte Rushmore \u00e8 stato raffigurato in pi\u00f9 luoghi nella cultura popolare.\nL'11 agosto 1952, l'ufficio postale degli Stati Uniti emise un francobollo commemorativo da 3 centesimi dedicato al monumento nazionale del monte Rushmore nel 25\u00b0 anniversario della sua istituzione. Il 2 gennaio 1974 fu emesso anche un francobollo di posta aerea da 26 centesimi raffigurante il monumento con descrizione \"Shrine of Democracy\" (Tempio della Democrazia).\nNel 1991, la zecca degli Stati Uniti rilasci\u00f2 un dollaro d'argento commemorativo per celebrare il 50\u00b0 anniversario dalla nomina di monumento nazionale riconosciuto al Rushmore. Infine, anche lo state quarter emesso nel 2007 del Dakota del Sud raffigurava la scultura."}
{"id": "120327", "revid": "322321", "url": "https://it.wikipedia.org/wiki?curid=120327", "title": "Provincia di Brindisi", "text": " \nLa provincia di Brindisi \u00e8 una provincia italiana della Puglia di abitanti, con capoluogo Brindisi. \u00c8 stata istituita nel 1927 per scorporo dall'antica Terra d'Otranto e comprende 20 comuni, oltre al capoluogo. Sia da un punto di vista demografico, che per quanto riguarda la superficie, rappresenta la quinta provincia della regione.\nCompresa nel Salento, si affaccia a nord-est sul mare Adriatico e confina a nord con la citt\u00e0 metropolitana di Bari, a ovest con la provincia di Taranto e a sud-est con la provincia di Lecce.\nDalla fine del ventesimo secolo questa provincia ha conosciuto un processo di cambiamento del proprio assetto economico, con una progressiva diminuzione del peso dell'industria e una crescita del settore terziario. Significativo l'aumento del turismo, dovuto ad una buona dotazione infrastrutturale, rispetto al resto del Mezzogiorno, ed alla valorizzazione delle numerose risorse naturali, artistiche e culinarie presenti in tutto il territorio.\nGeografia fisica.\nTerritorio.\nLa provincia di Brindisi, estesa per 1.839 chilometri quadrati, \u00e8 la seconda provincia pi\u00f9 piccola della regione, dopo la provincia di Barletta-Andria-Trani, ma al suo interno comprende vari territori: all'estremo nord, restringendosi fino a toccare il confine con la provincia di Bari, tocca il limite meridionale della Terra di Bari; al centro e a sud, invece, rientra nella subregione del Salento; al nord rientra nella subregione delle Murge, mentre, in direzione nord-ovest, al confine con la provincia di Taranto e parte della provincia di Bari, rientra nella Valle d'Itria. Ad est vi \u00e8 il litorale adriatico, lungo 80,606\u00a0km in parte roccioso, ricco di piccoli approdi ed insenature che si alternano a lunghe spiagge sabbiose.\nIl territorio cambia notevolmente da zona a zona: nei settori ad ovest, al centro ed a nord il paesaggio \u00e8 caratterizzato da colline, lame, boschi e dai tipici trulli. A sud, invece, il paesaggio si presenta sostanzialmente piatto e in gran parte adibito alle coltivazioni (come quasi tutto il paesaggio salentino).\nIl territorio provinciale, secondo la Carta Geologica d'Italia, redatta dal Servizio Geologico d'Italia, \u00e8 composto da vari tipi di terreni: nella zona centro-meridionale prevalgono \"calcari dolomitici\" (presenti generalmente nella zona occupata dall'altopiano delle Murge), piccoli \"depositi eluviali\", \"sabbie, anche argillose, talvolta ben cementate\", \"limi grigi lagunari-palustri recenti\" (presenti nei territori di Francavilla, Oria e San Donaci), \"calcareniti e calcari tipo panchina\", \"calcari bioclastici ben cementati\" e \"sabbie calcaree poco cementate\". Nella zona centro-settentrionale, invece, prevalgono \"calcari di Bari e di Mola\", risalenti al Cretacico superiore, e depositi \"calcareo-arenacei\" o \"calcareo-arenacei-argillosi\", risalenti al Pleistocene.\nOrografia.\nL'altezza massima raggiunta all'interno della provincia \u00e8 di 414 , nei pressi di Selva di Fasano. Gli altri rilievi principali sono di poco pi\u00f9 bassi e sono collocati tutti nella zona centro-settentrionale. Lungo la Soglia messapica (nella zona che va da Villa Castelli a Ceglie Messapica) e lungo il versante adriatico (nella zona che va da Ostuni a Carovigno) le colline si elevano bruscamente, mentre a sud digradano dolcemente verso la Piana di Brindisi.\nIdrografia.\nNon ci sono fiumi significativi, a causa del terreno carsico, ma si contano numerose sorgenti che sgorgano improvvisamente dal sottosuolo e alimentano piccoli corsi d'acqua di minima portata. Tra questi corsi d'acqua, il pi\u00f9 lungo \u00e8 il Canale Reale; esso sgorga nel territorio di Villa Castelli al confine con Francavilla Fontana e sfocia nella Riserva Naturale di Torre Guaceto, Carovigno.\nLungo il litorale, inoltre, ci sono numerosi stagni e piccoli laghi d'acqua dolce, alimentati dalle falde acquifere che, trovandosi vicino al mare, fuoriescono dal sottosuolo.\nClima.\nIl clima della provincia \u00e8 mediterraneo, con estati calde ed inverni non eccessivamente freddi. Lungo la costa gli sbalzi termici sono meno frequenti che nelle zone interne e l'azione mitigatrice del mare Adriatico fa lievitare leggermente le temperature medie. In collina e nelle zone pianeggianti interne la temperatura \u00e8 generalmente pi\u00f9 bassa rispetto alla costa.\nIl clima della zona pu\u00f2 essere influenzato da correnti fredde provenienti dai Balcani, che fanno abbassare di parecchi gradi le temperature (provocando in inverno estese gelate e, in alcuni casi, anche abbondanti nevicate) o da correnti calde provenienti dal Nordafrica (che d'estate rendono il clima particolarmente caldo e afoso).\nLa precipitazioni non sono molto abbondanti e si aggirano attorno ai 600\u00a0mm di pioggia annui.\nStoria.\nOrigini.\nDai numerosi ritrovamenti archeologici effettuati in tutta la provincia, si \u00e8 potuto affermare che gi\u00e0 dalla preistoria questo territorio era abitato da alcune popolazioni che vivevano principalmente in grotte e cacciavano nelle foreste abbondanti di selvaggina. In seguito, nel neolitico, sono sorti alcuni villaggi (ne sono state trovate tracce a Oria, Ceglie Messapica, Francavilla Fontana e Ostuni), dove si form\u00f2 una primitiva organizzazione sociale.\nSuccessivamente, tra VIII e VII secolo a.C., giunsero dall'Illiria i Messapi, che formarono diversi centri, anche di grandi dimensioni; alcuni di questi divennero le odierne citt\u00e0 di Brindisi, Mesagne, Ostuni, Oria, Carovigno, Villa Castelli, Ceglie Messapica e San Pancrazio Salentino. Importanti i siti archeologici situati a Egnazia presso Fasano e a Muro Tenente presso Mesagne. Nel periodo messapico la terra di Brindisi disponeva di due porti principali: Egnazia, vicino all'odierna Fasano. Pezza Petrosa nel territorio di Villa Castelli costituisce invece un phrourion un villaggio, con funzione di avamposto della citt\u00e0 di Taranto\nPeriodo classico.\nLa provincia segu\u00ec la storia del resto della regione: fu conquistata dai Romani nel 276 perdendo ogni diritto politico, Brindisi divenne colonia latina nel 244 a.C. e poi municipio nell'89 a.C., crescendo economicamente e strategicamente per la posizione e per la ricchezza dei prodotti agricoli: l'olio, il vino e il frumento. Anche Oria, diviene municipio per la sua posizione tra Taranto e Brindisi, conserv\u00f2 la sua funzione di controllo del territorio lungo la via Appia. Successivamente, nel 109 d.C., l'imperatore Traiano ordin\u00f2 di lastricare la via che prese appunto il nome di Via Appia-Traiana, seguendo la costa.\nMedioevo.\nTra il IV e V secolo d.C. cominciarono a nascere i primi luoghi di culto cristiani e nei secoli successivi si diffusero anche degli insediamenti rupestri.\nCon la caduta dell'Impero romano d'Occidente nel 476 il territorio della provincia, come tutta l'Italia meridionale, fu teatro di scontri tra Goti e Bizantini, che distrussero e saccheggiarono numerose citt\u00e0. Perci\u00f2, dal VI al IX secolo le popolazioni conobbero un periodo di migrazione dalle zone costiere verso l'entroterra, in particolare sulle Murge meridionali, che offrivano maggiore sicurezza dovuta all'altezza, e formarono i \"Casali\", centri di piccole dimensioni; intorno all'850 arrivarono i Franchi, guidati da Ludovico II, che, dopo aver liberato Bari dai Saraceni, nell'866 fecero altrettanto ad Oria e si stanziarono in alcuni casali vicini. Nel IX secolo, Oria aveva difatti raggiunto l'apogeo del suo sviluppo economico e culturale, diventando una citt\u00e0 nota in tutto il Mediterraneo per la sua influente comunit\u00e0 ebraica e per la sua ricchezza.\nIl territorio, dopo il XI secolo, conobbe un nuovo periodo di rinascita con i Normanni che inglobarono tutto il territorio dell'attuale provincia di Brindisi nel Principato di Taranto, che costruirono numerosissime chiese e castelli (Carovigno, San Vito dei Normanni, Mesagne, Ostuni) ancora oggi esistenti. Inoltre la popolazione ritorn\u00f2 ad abitare le citt\u00e0 sul mare. Anche gli Svevi, con Federico II, lasciarono il loro segno: costruirono il castello fortezza di Oria per controllare l'Adriatico e il mar Ionio, il castello \"di terra\" a Brindisi, nel punto in cui termina la via Appia, ampliarono il castello di Mesagne e del resto della provincia.\nBrindisi, durante tutto il basso Medioevo, recuper\u00f2 in parte la sua importanza: da qui passava infatti la via Francigena, percorsa da moltissimi pellegrini, crociati e mercanti di tutta Europa che, imbarcandosi dal porto brindisino, raggiungevano la Terra santa. Inoltre, in citt\u00e0, si stanziarono i Cavalieri Ospitalieri, i Cavalieri templari e l'Ordine teutonico. Nel 1089, il conte normanno Goffredo di Conversano, in occasione del sinodo di Melfi, chiese a papa Urbano II di recarsi a Brindisi per consacrare la cattedrale. In questa occasione fu elevata da sede episcopale ad arcivescovado.\nNel 1450 circa il principe di Taranto, Giovanni Antonio Orsini Del Balzo, volendo difendere meglio la citt\u00e0, realizz\u00f2 l'interramento del canale che collegava il porto interno a quello esterno; gli effetti collaterali furono disastrosi: le acque stagnanti causarono la malaria, che fece rispopolare la citt\u00e0. Gli insediamenti rurali, al contrario, si svilupparono con fortuna soprattutto nei territori di Francavilla Fontana, Carovigno, San Vito dei Normanni, Ostuni e Fasano dove, sempre negli stessi anni, erano state erette numerose fortificazioni.\nStoria moderna.\nVerso la met\u00e0 del Cinquecento la provincia, come il resto del Regno di Napoli, fu invasa dai Cappelletti, che saccheggiarono diverse citt\u00e0. Successivamente, dopo il Concilio di Trento, anche in questo territorio si diffusero nuovi ordini religiosi, come i Carmelitani ed i Cappuccini. Intorno al 1575 l'arcivescovado di Brindisi ed il vescovado di Oria si separarono, dividendosi anche le citt\u00e0 da controllare.\nNella prima met\u00e0 del XVII secolo in molti comuni della provincia scoppiarono rivolte popolari contro le oppressioni feudali, che da secoli ormai impoverivano i ceti deboli. Ben presto, per\u00f2, i nobili si organizzarono per un contrattacco, riunendosi a Francavilla e stabilendo di iniziare ad attaccare Taranto, per poi spargersi in tutta la Terra d'Otranto e sedare, anche nel sangue, tutti i fermenti rivoluzionari.\nPer tutto il corso del XVIII secolo si succedettero numerose carestie e pestilenze, che causarono numerose vittime in tutta la provincia. Successivamente, con l'arrivo della notizia della Rivoluzione francese, si ebbero violenti scontri tra Giacobini, sostenitori degli ideali francesi, e Sanfedisti, sostenitori del governo borbonico. Alla fine degli scontri i Borboni ristabilirono il loro potere, seppur in modo molto precario.\nStoria contemporanea.\nNei primi anni dell'Ottocento si svilupparono i movimenti carbonari e la piaga del brigantaggio crebbe d'intensit\u00e0, soprattutto nei comuni interni. Per questo il Regno delle Due Sicilie invi\u00f2 l'esercito, riducendo il fenomeno con l'arresto e la fucilazione di numerosi briganti (tra cui Ciro Annichiarico, uno dei maggiori esponenti della malavita locale) ma non riuscendo a sradicarlo del tutto.\nDurante tutto il XIX secolo, inoltre, furono avviate in tutta la provincia numerose opere infrastrutturali, come la costruzione della ferrovia Taranto-Brindisi (inaugurata nel 1886) e l'avvio della costruzione di strade di collegamento fra i comuni. Inoltre si fecero progressi anche nel migliorare le condizioni igieniche delle citt\u00e0. Nel 1871 (ma in realt\u00e0 gi\u00e0 da qualche anno prima) Villa Castelli present\u00f2 le prime richieste di autonomia dal comune di Francavilla Fontana, ma inizialmente non ottenne ascolto.\nNegli stessi anni, con l'apertura della cosiddetta \"Valigia delle Indie\", una linea mercantile marittima che collegava rapidamente, attraverso il porto brindisino e il canale di Suez, Londra all'India, Brindisi ritrov\u00f2 un nuovo slancio.\nTra il XIX e il XX secolo si \u00e8 sviluppata l'industria della trasformazione dei prodotti agricoli a Brindisi, San Pietro Vernotico, Mesagne, Ostuni e Fasano; inoltre si sono diffusi stabilimenti vinicoli e oleari. Inoltre, sempre a Brindisi, sono nate fabbriche di botti per il commercio del vino.\nDurante la Grande Guerra Brindisi contribu\u00ec in maniera preponderante agli eventi bellici sfruttando l'ampiezza e la sicurezza del porto, e le industrie meccaniche lavorarono a ritmi frenetici.\nNon mancarono i conflitti interni, durante il Biennio rosso.\nNel 1927 fu istituita la provincia di Brindisi, sul territorio del soppresso circondario di Brindisi della provincia di Lecce, pi\u00f9 i comuni di Cellino San Marco, Cisternino, Fasano, San Pietro Vernotico e Torchiarolo; dopo pochi mesi i comuni di Guagnano, Salice Salentino e Veglie tornarono alla provincia di Lecce.\nNei primi anni sessanta, a Brindisi, fu realizzata una grande industria petrolchimica, che si aggiungeva alle imprese meccaniche e aeronavali che hanno potuto dare lavoro a tecnici e operai provenienti dal territorio provinciale, ma anche dalle province e regioni limitrofe. Il territorio provinciale invece si specializz\u00f2 nell'agricoltura di tipo intensivo, caratterizzata da piccole e medie imprese.\nCon la crisi della grande industria chimica e la creazione di un grande polo industriale a Taranto, si \u00e8 verificata una migrazione di operai specializzati verso Bari e Taranto.\nData la sua posizione geografica (porto per l'Europa orientale) Brindisi, e anche la sua provincia, negli anni ottanta e novanta, \u00e8 stata un punto nevralgico del traffico di sigarette di contrabbando provenienti dai Balcani e destinate a tutto il mercato europeo. Negli stessi anni la criminalit\u00e0 organizzata pugliese raggiunse il suo apice, favorendo maggiormente il fenomeno del contrabbando e aumentando la serie di estorsioni ai danni dei commercianti brindisini. Questo fenomeno criminale \u00e8 stato quasi completamente sradicato dopo le grandi operazioni antimafia condotte nel 1995 e nel 2000 dall'Esercito Italiano. Tuttavia, ancora oggi la criminalit\u00e0 organizzata assume un certo rilievo a livello provinciale, specie nel traffico di droga e nel settore immobiliare.\nSimboli.\nLo stemma \u00e8 il gonfalone della provincia di Brindisi sono stati concessi con il regio decreto del 22 settembre 1927.\nDescrizione araldica dello stemma:\nDescrizione araldica del gonfalone:\nMonumenti e luoghi d'interesse.\nArchitetture religiose.\nTra le principali chiese della provincia, da segnalare:\nArchitetture militari.\nLa provincia \u00e8 molto ricca di castelli e architetture fortificate sparse in tutto il territorio.\nSiti archeologici.\nLa provincia \u00e8 ricca di siti archeologici, anche di vaste dimensioni, disseminati in tutto il territorio; appartengono a varie epoche (preistorica, messapica, romana, medioevale) e sono molto differenti tra loro: vi sono grotte cultuali o resti di templi messapici, ma i resti sepolti di antiche citt\u00e0 con mura, strade, abitazioni, edifici pubblici e necropoli. Tra i pi\u00f9 grandi ed importanti siti archeologici provinciali vi sono:\nAree naturali.\nNel territorio provinciale ci sono inoltre varie riserve naturali:\nSociet\u00e0.\nEvoluzione demografica.\nLa tabella seguente riporta l'evoluzione del numero dei residenti nella provincia dal 2001 al 2007:\nEtnie e minoranze straniere.\nAl 31 dicembre 2014 nel territorio provinciale risultano essere residenti 9.440 stranieri (4.210 uomini e 5.230 donne), pari al 2,48% dell'intera popolazione.\nDi sotto sono riportate le comunit\u00e0 con pi\u00f9 di 100 individui:\nLingue e dialetti.\nLa provincia di Brindisi \u00e8 varia anche dal punto di vista linguistico. I dialetti, infatti, appartengono a diverse famiglie:\nDialetto brindisino.\nIl dialetto brindisino o salentino settentrionale \u00e8 una variante del salentino e, pur esistendo delle differenze minime tra i vari comuni, la radice resta invariata. Esso \u00e8 parlato, oltre che a Brindisi, nel territorio di alcuni comuni limitrofi e, con piccole differenze, in alcuni comuni della provincia di Taranto.\nDal salentino standard si distingue, oltre che per la pronuncia di alcune parole, per la caratteristica di trasformare la \"e\" finale di parola in italiano in \"i\". Ad esempio:\nIl gruppo della doppia ll in italiano, diventa dd in brindisino. Ad esempio:\nDialetto leccese.\nIl dialetto leccese o salentino centrale \u00e8 una variante del salentino e si differenzia dal salentino settentrionale per la presenza di cambiamenti metafonetici solo parziali. In particolare, si nota il dittongamento in /j\u025b/ e /w\u025b/ per i soli continuatori di \u0114,\u014e seguiti da -/i/, -/u/ (dente-denti vengono resi con \"tente\"-\"tienti\"; buona-buono vengono resi con \"bona\"-\"buenu\"), ma anche qualche esito\nmetafonetico condizionato per i soli continuatori di \u0112 (mese-mesi vengono resi con \"mese\"-\"misi\").Pur con lievi sfumature tra un comune e l'altro, il dialetto leccese copre la parte centro-settentrionale della provincia di Lecce e quella meridionale della provincia di Brindisi (San Pietro Vernotico, Torchiarolo, Cellino San Marco, San Donaci e San Pancrazio Salentino).\nDialetti di transizione apulo-salentini.\nSebbene la distinzione tra dialetti pugliesi settentrionali e dialetti salentini segua una linea piuttosto netta che corre al di sotto delle citt\u00e0 di Taranto, Villa Castelli, Ceglie Messapica e Ostuni, le variet\u00e0 dialettali parlate lungo questa demarcazione (indicata spesso con il termine soglia messapica) presentano nel lessico o nei costrutti caratteristiche di transizione tra il dialetto barese e il salentino; pertanto l'ipotesi di classificarli all'interno dei dialetti pugliesi settentrionali, sebbene abbastanza diffusa, non \u00e8 universalmente accettata.\nAll'interno della provincia fanno parte di questo gruppo di transizione i seguenti dialetti:\nDialetto barese.\nIl dialetto barese \u00e8 la variet\u00e0 linguistica italoromanza parlata nella citt\u00e0 di Bari e in generale nell'area centrale della Puglia.\nSi tratta di un idioma sviluppatosi gradualmente su una base latino-volgare e modificatosi via via nel tempo anche grazie agli apporti linguistici ricevuti dalle popolazioni straniere che si sono avvicendate nell'area geografica interessata, dagli Arabi, agli Spagnoli, fino alle genti balcaniche, e che hanno contribuito a caratterizzarne l'inflessione per molti incomprensibile, soprattutto in relazione al livello fonologico dell'analisi linguistica.\nIl barese viene parlato, oltre che in tutta la provincia di Bari e in quella di Barletta-Andria-Trani, anche nella provincia di Matera, quindi a sud arriva fino alla soglia messapica, raggiungendo il nord della provincia brindisina e comprendendo i comuni di Fasano e Cisternino.\nReligione.\nNella provincia di Brindisi la religione maggiormente diffusa \u00e8 il Cristianesimo nella confessione cattolica. Sono comunque presenti alcune minoranze, tra cui Ortodossi, Protestanti, Musulmani ed Ebrei.\nNel territorio provinciale si estendono la diocesi di Conversano-Monopoli (comprendente i comuni di Cisternino e Fasano), l'arcidiocesi di Brindisi-Ostuni (comprendente i comuni di Brindisi, Ostuni, Mesagne, Carovigno, San Michele Salentino, San Vito dei Normanni, Cellino San Marco, San Donaci e San Pancrazio Salentino), la diocesi di Oria (comprendente i comuni di Oria, Francavilla Fontana, Latiano, Ceglie Messapica, Villa Castelli, Erchie e Torre Santa Susanna) e l'arcidiocesi di Lecce (comprendente i comuni di Torchiarolo e San Pietro Vernotico). Inoltre, sempre nel territorio provinciale, si registra la presenza di 91 parrocchie.\nQualit\u00e0 della vita.\nSecondo la ricerca de Il Sole 24 ORE sulla qualit\u00e0 della vita nelle province italiane, la provincia di Brindisi nel 2010 si \u00e8 collocata all'86\u00ba posto, restando stabile rispetto all'anno precedente.\nL'area industriale di Brindisi \u00e8 stata inclusa nell'elenco dei \u201cSiti di Interesse Nazionale per le Bonifiche\u201d(SIN), secondo quanto stabilito dall'art. 15, comma 1, lettera c del Decreto Ministeriale 471/99 relativo alle bonifiche dei siti inquinati, in cui \u00e8 riportata la prima definizione di sito inquinato, e precisamente: area soggetta, per quantit\u00e0 e pericolosit\u00e0 degli inquinanti presenti, a rilevante impatto ambientale in termini di rischio sanitario ed ecologico, nonch\u00e9 a pregiudizio per i beni culturali ed ambientali.\nIl Sito di Brindisi interessa una superficie di circa 5.700 ettari di terra e 5.600 ettari di mare, con uno sviluppo costiero di circa 30\u00a0km\u00b2. Il SIN comprende, oltre alla zona industriale, anche tutto il porto e una fascia di litorale. La perimetrazione del sito, che \u00e8 stata ufficializzata da parte del Ministero con il Decreto 10 gennaio 2000, non ha un carattere definitivo, ma potrebbe essere riperimetrata laddove, in fase di caratterizzazione, risultasse che le aree contaminate si spingano oltre il confine stabilito.\nStudi epidemiologici sulla mortalit\u00e0 dei residenti dagli anni \u201880 hanno evidenziato situazioni di criticit\u00e0 verosimilmente associate ad esposizioni a contaminanti in ambienti di vita o di lavoro, con eccessi di eventi sanitari avversi soprattutto in prossimit\u00e0 dell'area industriale di Brindisi. Studi recenti (compresi tra il 2007 ed il 2011) hanno analizzato gli effetti a breve-termine dell'inquinamento sulla salute e riportato associazioni significative tra ricoveri e mortalit\u00e0 per specifiche patologie ed esposizione ad inquinanti atmosferici.\nLa tutela della salute collettiva richiede di portare l'attenzione su diverse attivit\u00e0 che concorrono alla sua determinazione: emissioni industriali e non, trattamento dei rifiuti, smaltimento dell'amianto, campi elettromagnetici, salubrit\u00e0 degli alimenti, sicurezza sul lavoro, abitudini di vita, ecc.\nCultura.\nUniversit\u00e0 e istruzione.\nLe principali universit\u00e0 sono collocate a Brindisi: sono le sedi distaccate dell'Universit\u00e0 di Bari e dell'Universit\u00e0 del Salento. Inoltre, a Mesagne, a poca distanza dalla SS7 \u00e8 stata istituita la Cittadella della Ricerca, centro di ricerche e polo universitario in cui vi prendono parte varie aziende e l'Universit\u00e0 del Salento. Simile alla Cittadella \u00e8 il CIASU (Centro Internazionale Alti Studi Universitari), grande stabilimento universitario nato a Fasano con lo scopo di contribuire con le universit\u00e0, le imprese, i Centri di ricerca e gli enti locali allo sviluppo del territorio attraverso ricerche e sperimentazioni nei campi di grande interesse scientifico e didattico.\nGli istituti di istruzione secondaria superiore si concentrano maggiormente, oltre che nel capoluogo, nei comuni pi\u00f9 grandi della provincia come Ceglie Messapica, Fasano, Francavilla Fontana, Ostuni e Mesagne.\nMusei.\nTra i musei principali della provincia:\nMedia.\nStampa.\nPer quanto riguarda la stampa, le principali redazioni hanno tutte sede nella citt\u00e0 capoluogo. \u00c8 presente \"La Gazzetta del Mezzogiorno\", con la redazione della \"Gazzetta di Brindisi\", che tratta esclusivamente la cronaca della provincia, il \"Nuovo Quotidiano di Puglia\", anch'esso con redazione provinciale, ed i quotidiani \"BrindisiSera\" e \"Senza Colonne\". Vi sono anche altri quotidiani, settimanali e periodici, con sede nei rispettivi comuni, che trattano solo la cronaca comunale.\nRadio.\nLe principali emittenti radiofoniche provinciali sono \"CiccioRiccio\", ascoltata in quasi tutto il sud Italia e con sede a Brindisi, e \"4\u00ba Canale Radio\", ascoltata principalmente entro i confini provinciali e con sede a Francavilla Fontana.\nTelevisione.\nTra le numerose emittenti televisive con sede in provincia, spiccano per popolarit\u00e0 Puglia TV, Studio 100 Tv, Telerama, Puglia Channel (canale dalla piattaforma Sky), quasi tutte con sede distaccata a Brindisi, e TRCB, con sede centrale a Ostuni.\nTeatro.\nIl pi\u00f9 importante teatro a livello provinciale \u00e8 il Teatro \"Giuseppe Verdi\", situato a Brindisi; \u00e8 uno dei pi\u00f9 grandi teatri del Mezzogiorno, e pu\u00f2 contenere 995 spettatori (658 in platea e 337 in galleria). Al di sotto del teatro sono state scoperte costruzioni d'epoca romana, ancora oggi visibili grazie all'intervento dell'architetto Enrico Nespega, che rialz\u00f2 il teatro al di sopra degli scavi archeologici (da qui \u00e8 nato anche il nome di \"Teatro sospeso\").\nNel resto della provincia vi sono altri teatri di dimensioni notevolmente inferiori.\nCucina.\nLa cucina di tutta la provincia di Brindisi \u00e8 lagata alla tradizione agricola e peschereccia, molto rinomata \u00e8 la citt\u00e0 di Ceglie Messapica che vanta un'affermata tradizione gastronomica grazie ai numerosi ristoranti, molti dei quali sono di notevole caratura e annoverati dalle migliori guide gastronomiche. Molti piatti, infatti, sono insaporiti dalle spezie e dalle erbe che crescono spontaneamente sul territorio (come il rosmarino, il timo, ecc.).\nPaste fresche, prodotti della panetteria, pasticceria, confetteria.\nIn tutta la provincia la pasta per eccellenza sono le orecchiette. Inoltre ci sono anche altri tipi di pasta anch'essi usati nelle ricette locali tipo i cavatelli con le cime di rape o i ravioli con ripieno di ricotta. Nelle panetterie, oltre al pane di grano duro, ogni giorno si sfornano i tipici taralli pugliesi, i panini con olive dentro e le friselle.\nTra i dolci troviamo le cartellate, nastri di sottile pasta sfoglia, tipiche del periodo natalizio; ci sono inoltre le zeppole, fritte o al forno, la pasta di mandorla e i biscotti cegliesi tipici di Ceglie Messapica a base di pasta di mandorle e marmellata di ciliegie o uva, con fragranza di limone e caff\u00e8, ricoperti di una glassa a base di zucchero e/o cacao. Infine, prodotte solo nel territorio di Francavilla Fontana, troviamo le mandorle ricce, prodotto tradizionale pugliese: si tratta di mandorle dure incamiciate di zucchero, arricciate grazie ad un continuo movimento oscillatorio ed infine glassate.\nProdotti vegetali, allo stato naturale o trasformati.\nTra i prodotti vegetali troviamo i fichi secchi, fatti essiccare al sole e poi scottati in acqua bollente e cosparsi di zucchero. Altre specialit\u00e0 sono i lampascioni, le melanzane ed i carciofi sott'olio, i pomodori secchi al sole, la salsa di pomodoro e il rinomato olio Collina di Brindisi DOP. Viene prodotto soprattutto nei territori di Carovigno, Ceglie Messapica, Cisternino, Fasano, Ostuni, San Michele Salentino, San Vito dei Normanni e Villa Castelli. In questi territori passa la strada dell'olio, percorso enogastronomico che porta alla riscoperta del vero gusto dell'olio.\nVino.\nNella provincia di Brindisi \u00e8 possibile produrre Aleatico di Puglia Doc, Ostuni Doc, Brindisi Rosso DOC, Brindisi Rosato DOC e Puglia Igt.\nAnche per il vino \u00e8 stata ideata la Strada Appia dei vini, che passa attraverso i territori di Ostuni, San Vito dei Normanni, Latiano, Mesagne e Brindisi, in cui \u00e8 possibile vedere vitigni indigeni come la Malvasia nera di Brindisi, il Sangiovese, il Negroamaro, l'Ottavianello di Ostuni ed il Susumaniello.\nEventi.\nLa Scamiciata.\nLa Scamiciata \u00e8 una rievocazione storica che si tiene a Fasano in ricordo della vittoria contro i Turchi nel 1678. Dopo essere stata abbandonata nel XIX secolo, nel 1978 la tradizione \u00e8 stata ripresa da un gruppo di cittadini che hanno costituito il \"Comitato per il Giugno Fasanese\", e che hanno organizzato un Corteo Storico. Il corteo \u00e8 composto da numerosi figuranti (che indossano rigorosamente i vestiti dell'epoca) e si apre con un gruppo di sbandieratori seguiti da trombe, tamburi e bandiere. Seguono i gruppi che rappresentano le famiglie nobili dell'epoca (ognuna con il proprio stendardo) e, dopo, le autorit\u00e0 civili, religiose e militari del tempo nelle loro uniformi, a bordo di carrozze d'epoca, tirate da cavalli. Vengono dietro gli armati, gli alabardieri, tra cui avanzano i Turchi, e infine il popolo nel suo tipico costume tradizionale che esegue canti e danze intorno alla barca del trionfo.\nIl Corteo si conclude con la consegna delle chiavi della Citt\u00e0 alla Madonna da parte del giovane che impersona il General Sindaco, presso la sacra immagine esposta in piazza Ciaia.\nFasano Jazz.\n, inaugurata nel 1998, che si tiene solitamente in concomitanza con La Scamiciata. Questa manifestazione ha lo scopo principale di valorizzare il talento di giovani musicisti emergenti della Musica Jazz.\nUn'emozione chiamata LIBRO.\nFiera Nazionale dell'Ascensione.\nLa Fiera Nazionale dell'Ascensione, terzo polo fieristico regionale dopo Bari e Foggia, \u00e8 un'esposizione campionaria che si svolge a Francavilla Fontana, nel quartiere fieristico. Ideata gi\u00e0 nel 1700 come esposizione di prodotti agricoli da Michele Imperiali, fu via via abbandonata per poi essere ripresa nel 1926 dal podest\u00e0 Pompeo Pisciotta. Oggi la fiera si sviluppa in vari settori (gastronomia, artigianato, industria, ecc.) e attrae aziende da molte parti d'Italia.\nTorneo dei rioni di Oria.\nIl Torneo dei rioni di Oria \u00e8 una competizione che si svolge dal 1969 (durante la seconda domenica di agosto) tra i vari rioni della citt\u00e0 di Oria. La tradizione vuole che il Torneo dei Rioni sia stato ideato da Federico II nel 1225 in attesa della moglie Jolanda di Brienne, perci\u00f2 oggi la competizione si basa su diverse gare in stile medioevale (l'ariete, il ponte, la pertica, la botte ed il forziere) ed i partecipanti indossano anch'essi abiti medioevali. Il rione che ottiene pi\u00f9 punti vince il palio, consegnato direttamente dall'imperatore (impersonato da personaggi famosi).\nBarocco Festival di San Vito dei Normanni.\nIl Barocco Festival \u00e8 una manifestazione musicale che si tiene a San Vito dei Normanni solitamente tra agosto e settembre. \u00c8 nata nel 1997 per ricordare il musicista sanvitese Leonardo Leo e attrae musicisti e appassionati di musica barocca.\nAltri eventi.\nIn provincia si svolgono numerose altre manifestazioni durante tutto l'anno:\nEconomia.\nAgricoltura, pesca e allevamento.\nTutta la provincia rappresenta un territorio storicamente vocato al settore agricolo, con una superficie adibita a produzione agricola di 131.481 ettari, che riesce a raggiungere mediamente una Produzione Lorda Vendibile di 339 milioni di euro, contribuendo in maniera determinante all'economia dell'intera regione. Tra le coltivazioni dominano l'olivo, circa 60\u00a0000 ettari di oliveti con piante secolari che assumono forme uniche e particolari, un patrimonio di assoluto valore paesaggistico, e i vigneti (25\u00a0000 ettari) con le uve tipiche come il Negroamaro o la Malvasia, dal quale si producono vini a Denominazione di Origine Controllata. Sulle colline della Valle d'Itria, non mancano i mandorleti, mentre in pianura i pescheti si alternano agli altri frutteti. Numerose e differenti coltivazioni ortive di qualit\u00e0, come il pomodoro, il carciofo, i cereali, e le angurie. Da questi nascono gli originali piatti della gastronomia locale, genuina e profumata.\nLe aziende agricole iscritte nel registro della Camera di Commercio di Brindisi sono 13.768, mentre 1.861 sono le aziende di coltivatori diretti iscritte all'INPS.\nAnche il patrimonio zootecnico \u00e8 consistente con 400 imprese che allevano 15\u00a0000 capi bovini e 34\u00a0000 ovi-caprini.\nIndustria.\nIl piano regolatore dell'Area di Sviluppo Industriale di Brindisi, la prima ad essere istituita in Puglia insieme a quella di Taranto, prevede un agglomerato industriale principale a Brindisi, e tre agglomerati satelliti a Fasano, Ostuni e Francavilla Fontana.\nFino a poco tempo fa in provincia risultavano disponibili oltre 1.000 ettari per nuovi insediamenti industriali. La buona dotazione infrastrutturale, inoltre, rende Brindisi e tutto il territorio provinciale adatto ad accogliere nuovi insediamenti industriali e commerciali.\nNel capoluogo si concentrano numerosi grossi impianti industriali attivi nei settori del chimico, del petrolchimico, dell'energia e dell'aeronautica (con gli impianti industriali dell'Alenia Aeronautica, Avio e Agusta). \nPer quanto riguarda l'industria alimentare, dal 1991 \u00e8 cresciuta particolarmente la dimensione media in addetti, con un incremento del 19,5% nella lavorazione e conservazione di frutta e ortaggi e del 6,2% nel comparto vitivinicolo.\nEnergia.\nLa provincia di Brindisi \u00e8 una delle maggiori produttrici di energia elettrica in Italia, grazie alla presenza di tre grandi centrali elettriche, tutte collocate a Brindisi:\nNel campo delle energie rinnovabili, la provincia detiene uno dei pi\u00f9 alti tassi di densit\u00e0 di parchi fotovoltaici d'Europa, con una produzione di oltre ; inoltre sono in progetto, nel territorio comunale di Brindisi, la costruzione di un parco fotovoltaico grande che produrr\u00e0 un'energia annuale di 15,12\u00a0GW orari, diventando di fatto il pi\u00f9 grande parco fotovoltaico in Europa e di un rigassificatore che, per\u00f2, stenta a partire poich\u00e9 sono in corso indagini sulla valutazione di impatto ambientale ed anche perch\u00e9, nel 2007, un'operazione giudiziaria ha fatto scattare diversi arresti, avvisi di garanzia e perquisizioni per un'ipotesi di corruzione continuata e aggravata.\nCommercio e servizi.\nIl commercio \u00e8 molto sviluppato a Brindisi e nei centri maggiori. In queste aree, infatti, \nDurante il decennio 1991-2001, in provincia sono aumentati del 38,1% (da 16.784 a 23.186) gli addetti nel settore dei servizi, sia tradizionali che sofisticati (escluso solo il commercio) che comprendono tutte le numerose attivit\u00e0 che vanno dai trasporti e dalle comunicazioni al turismo, dal credito e dalle assicurazioni alle libere professioni.\nTurismo.\nLa costa \u00e8 sicuramente uno dei punti di forza del turismo della provincia e presenta insediamenti turistici, specie a nord del capoluogo. Una caratteristica \u00e8 il fatto che la domanda \u00e8 in gran parte italiana (74%, contro il 26% di quella straniera) e molto stagionale.\nNon mancano zone naturalistiche protette come Torre Guaceto ed il Parco delle Dune costiere da Torre Canne a Torre San Leonardo.\nFasano da anni si conferma tra le prime dieci localit\u00e0 pugliesi (prima nella provincia di Brindisi) in termini di arrivi e presenze turistiche, nel 2018 si piazza al sesto posto con circa 667.000 presenze durante l\u2019anno e circa 157.000 arrivi.\nDa circa 5 anni la costa del parco agrario degli ulivi secolari, che comprende i comuni brindisini di Fasano, Ostuni e Carovigno riceve l\u2019assegnazione delle cinque vele di Legambiente.\nNegli ultimi anni anche Carovigno, Cisternino, Ceglie Messapica, e soprattutto Mesagne con varie manifestazioni culturali, stanno crescendo in questo settore. Il capoluogo Brindisi svolge il ruolo di tramite che, con il suo porto e il suo aeroporto, rende possibile l'economia turistica, di vitale importanza per questo territorio.\nLungo tutto questo percorso sono stati individuati i resti di ben 431 fortificazioni, tra torri e altri sistemi di avvistamento e difesa della costa.\nTestimonianze storiche sono i numerosi castelli, presenti quasi in ogni paese, da quelli importanti nati come poderosi sistemi di fortificazione a quelli realizzati come residenze di alcuni sovrani, ad altri trasformati nel tempo in abitazioni fortificate o palazzi baronali.\nAlle zone coltivate seguono le aree boschive e la macchia mediterranea.\nIn campagna \u00e8 facile incontrare insediamenti rupestri, con cripte e tempietti originari del VI secolo ad opera dei monaci basiliani (grotte di San Biagio a San Vito dei Normanni).\nAlti cumuli di pietre, che rappresentano le misteriose specchie, installazioni megalitiche nate in epoca remota come torri di avvistamento o come luoghi di sepoltura, spiccano all'improvviso nelle zone tra Francavilla, Villa Castelli e Ceglie.\nAree archeologiche di epoca messapica e romana sono presenti in tutta l'area provinciale, con necropoli, terme, strade, cinte murarie e domus, hanno fornito numerosi reperti (monete, ceramiche, statue) oggi custoditi nei musei. Il museo pi\u00f9 importante \u00e8 il Museo Archeologico Nazionale di Egnazia, situato nel comune di Fasano.\nIn citt\u00e0 come Francavilla Fontana, San Vito dei Normanni, Ceglie Messapica, Cisternino, Mesagne ed Ostuni ci sono importanti esempi di architetture risalenti al periodo romanico e barocco.\nTrasporti e vie di comunicazione.\nLa societ\u00e0 STP BRINDISI effettua collegamenti urbani nelle maggiori citt\u00e0 della provincia: Brindisi, Ostuni, Francavilla Fontana, Mesagne. Collegamenti extraurbani in tutti i comuni della provincia.\nStrade.\nLa provincia di Brindisi \u00e8 attraversata da numerose strade provinciali e statali. Il capoluogo \u00e8 il punto di incrocio tra le tre maggiori arterie stradali della provincia: la Strada statale 7 Via Appia, che collega Brindisi a Taranto, la Strada statale 16 Adriatica, che collega i maggiori capoluoghi della costa Adriatica, tra cui Brindisi, e la Strada statale 613 Brindisi-Lecce, che collega Brindisi a Lecce.\nFerrovie.\nLe principali ferrovie della provincia sono due:\nEntrambe le linee sono gestite dalla RFI e si congiungono a Brindisi.\nVi \u00e8 inoltre un raccordo ferroviario con la zona industriale di Brindisi e il porto mercantile, che facilita le operazioni di carico e scarico della merce.\nIn alcuni comuni dell'entroterra il servizio ferroviario \u00e8 garantito dalle Ferrovie del Sud Est, con la linea Martina Franca-Lecce.\nLa stazione ferroviaria principale della provincia \u00e8 quella di Brindisi collegamento e baricentro delle due principali direttrici ferroviarie della provincia, quella adriatica e quella che collega il capoluogo con Taranto. La stazione di Francavilla Fontana, invece, \u00e8 l'unica all'interno della provincia in cui si pu\u00f2 effettuare un interscambio tra le Ferrovie del Sud Est e le Ferrovie dello Stato.\nPorti.\nIl porto principale della provincia \u00e8 quello di Brindisi, mercantile, peschereccio e turistico. Effettua collegamenti principalmente con l'Albania, la Grecia e la Turchia. Per gli scambi commerciali \u00e8 considerato la \"Porta d'Oriente\".\nAltri porti pescherecci e turistici di rilievo si trovano nei territori di Fasano (Torre Canne e Savelletri), Ostuni (Villanova, RosaMarina, Diana Marina, Costa Merlata), Carovigno (Torre Santa Sabina e Specchiolla) e Torchiarolo (Torre San Gennaro).\nAeroporti.\nL'aeroporto di Brindisi (Papola-Casale) ha collegamenti giornalieri con le maggiori citt\u00e0 italiane ed europee.\nLo scalo, distante 6\u00a0km dal centro cittadino, serve l'intera provincia di Brindisi, quella di Lecce e parte della provincia di Taranto. Nel 2004 sono transitati complessivamente 754.289 passeggeri, sono state imbarcate e sbarcate merci per 805.108 t, vi hanno fatto scalo 9.418 aeromobili. Collegato con le citt\u00e0 della provincia attraverso la linea della Pugliairbus, progetto della societ\u00e0 \"Aeroporti Pugliesi\".\nL'aeroporto \u00e8 dotato di due piste, una in direzione NW-SE lunga 2.628\u00a0m, l'altra in direzione NE-SW lunga 1.970 m.\nAttivo gi\u00e0 prima della seconda guerra mondiale, l'aeroporto di Brindisi ebbe dal 1928 regolari collegamenti aerei con Valona in Albania cui seguirono quelli, dal 1933, sulla linea Brindisi - Atene - Rodi e Brindisi- Atene - Istanbul. Interrotta nel 1943 per gli eventi bellici, l'attivit\u00e0 civile riprese regolarmente nel 1947. Tra il 1960 e il 1970 la seconda pista viene allungata fino ai 2.628 metri attuali. Negli anni ottanta le strutture vengono sostanzialmente modificate con l'edificazione di una serie di edifici, tra cui una caserma dei Vigili del Fuoco ed una struttura per il traffico merci.\nAttualmente, la struttura \u00e8 gestita dalla S.E.A.P. - Aeroporti di Puglia, ed \u00e8 parte del sistema aeroportuale pugliese con gli scali \"Karol Wojtyla\" di Bari, \"Gino Lisa\" di Foggia e \"Marcello Arlotta\" di Taranto-Grottaglie.\nMobilit\u00e0 provinciale.\nOltre al trasporto ferroviario, la mobilit\u00e0 all'interno della provincia \u00e8 garantita da varie linee di autobus, gestite in gran parte dalla STP Brindisi, che collegano tutti i comuni all'interno del territorio provinciale e le varie localit\u00e0 turistiche.\nAmministrazione.\nElenco dei presidenti.\nDopo il decadimento di Maurizio Bruno dalla carica di sindaco di Francavilla Fontana, \u00e8 divenuto presidente ad interim della Provincia il consigliere comunale di Ostuni Domenico Tanzarella, con la stessa maggioranza fuoriuscita dalle elezioni a suffragio ristretto del 12 ottobre 2014. Nel 2018 \u00e8 stato eletto Riccardo Rossi.\nComuni.\nAppartengono alla provincia di Brindisi i seguenti 20 comuni:\nArea Vasta Brindisina.\nIl 12 settembre 2007, nella sede del comune di Brindisi (comune capofila) i sindaci di 19 comuni della provincia (escluso Cisternino, che fa parte dell'Area Vasta della Valle d'Itria) pi\u00f9 la Provincia di Brindisi, hanno firmato un piano strategico al fine di condividere un nuovo metodo, suggerito dalla Regione Puglia, per la spesa dei Fondi Comunitari 2007-2013. nel campo dell'economia e dello sviluppo, in quello della cultura e del welfare, dell'ambiente e del territorio e nel campo della mobilit\u00e0 e dei trasporti. Questi interventi tra le varie amministrazioni comunali ed anche tra gli Enti Locali.\nSport.\nPallacanestro.\nLa principale societ\u00e0 di pallacanestro della provincia e di tutta la Puglia \u00e8 la \"New Basket Brindisi\", che milita nella massima serie di A1 ed ha disputato diversi campionati in Legadue.\nAlcune delle altre squadra presenti sul territorio provinciale sono:\nCalcio.\nLa principale societ\u00e0 calcistica della provincia di Brindisi \u00e8 la Virtus Francavilla Calcio (della citt\u00e0 di Francavilla Fontana) che milita nel campionato di Serie C.\nNella serie immediatamente inferiore militano il Brindisi e il Fasano.\nImpianti sportivi.\nL'impianto sportivo pi\u00f9 capiente della provincia \u00e8 lo \"Stadio Franco Fanuzzi\" di Brindisi, che pu\u00f2 contenere fino a 7.152 persone seguito dall \"Vito Curlo\" di Fasano con capienza pari a 4.900 persone. Recentemente \u00e8 stato ristrutturato lo Stadio Giovanni Paolo II di Francavilla portato ad una capienza di 3.360 spettatori.\nTra i palazzetti dello sport, il pi\u00f9 grande della provincia \u00e8 il PalaPentassuglia a Brindisi, con una capienza massima 3.523 spettatori."}
{"id": "120330", "revid": "125557627", "url": "https://it.wikipedia.org/wiki?curid=120330", "title": "Brindisi Football Club", "text": "La Societ\u00e0 Sportiva Dilettantistica Brindisi Football Club, meglio nota come Brindisi, \u00e8 una societ\u00e0 calcistica italiana con sede nella citt\u00e0 di Brindisi. Milita in Serie D, quarta divisione del campionato italiano di calcio. \nNel corso della sua storia ha disputato sei campionati di Serie B, l'ultimo dei quali nella stagione 1975-1976, e si \u00e8 aggiudicato una Coppa Italia Serie C, nel 2003. Nella stagione 2014-2015, esclusa dopo la sentenza del processo \"Dirty Soccer\", rimase fuori dai campionati. Nella stagione 2015-2016 \u00e8 stata rifondata, con l'attuale nome, acquistando il titolo di un'altra societ\u00e0 sportiva cittadina, il Real Paradiso Brindisi.\nI colori sociali sono il bianco e l'azzurro. Disputa le partite di casa allo stadio Franco Fanuzzi.\nStoria.\nDalle origini agli anni sessanta.\nIl calcio, a Brindisi, nasce nel 1910 per volont\u00e0 di un ufficiale della Marina Militare trapiantato in citt\u00e0, con la fondazione del \"Brindisi Football Team\". Non si tratta, tuttavia, di una vera e propria societ\u00e0 calcistica in quanto la squadra si limitava a sfidare gli equipaggi delle navi che attraccavano nel porto disputando, quindi, poche e sporadiche partite.\nIl 7 marzo del 1912, il Brindisi Football Team viene incorporato nella \"Polisportiva Brindisi Sport\", sancendo, di fatto, la nascit\u00e0 della prima vera societ\u00e0 calcistica brindisina.\nLa squadra diviene immediatamente la pi\u00f9 forte della Puglia: battuto per 2-1 il Lecce ed aggiudicatasi a tavolino la vittoria contro il , la Brindisi Sport, nel 1913, si laurea campione regionale.\nSette anni pi\u00f9 tardi, nel 1920, partecipa, a Bari, alla costituzione del comitato regionale della Federazione Italiana Giuoco Calcio, cui ottiene l'affiliazione.\nNegli anni successivi, la Brindisi Sport disputa vari campionati nelle serie minori ed in Serie C. Al termine della stagione 1945-1946, classificatasi 5\u00aa nel girone E della Lega Centro-Sud della Serie C, viene ammessa d'ufficio in Serie B.\nNella stagione 1946-1947, all'esordio nella serie cadetta, il Brindisi, allenato da Remo Migliorini, si classifica 8^ nel girone C, con 31 punti realizzati, a pari merito con Palermo e Taranto.\nLa stagione successiva, al secondo anno in Serie B, ultima con soli 18 punti realizzati, retrocede in Serie C.\nGli anni settanta.\nNella stagione 1971-1972 il Brindisi, dal 1966 presenziato da Franco Fanuzzi, imprenditore edile affermato a livello nazionale, ed allenato dal brasiliano Lu\u00eds Vin\u00edcius de Menezes (meglio noto come Luis Vinicio), vince il campionato di Serie C, classificandosi primo nel girone C, con un totale di 55 punti realizzati (cinque in pi\u00f9 del Lecce, seconda classificata gi\u00e0 a due giornate dal termine). Approda pertanto in Serie B, dopo venticinque anni trascorsi tra Serie C e Serie D.\nLa formazione della storica promozione in Serie B \u00e8 la seguente: De Rossi, Sensibile, La Palma, Cantarelli, Fiorini, Castelletti, Renna, Giannattasio, Ferrari, Mazzei, Lombardo, Cremaschi. Il capocannoniere della squadra \u00e8 Cremaschi, con un totale di 13 reti realizzate.\nNella stagione 1972-1973, la terza in Serie B nella storia della compagine biancazzurra, la neopromossa Brindisi, ancora allenata da Lu\u00eds Vin\u00edcio, si dimostra la sorpresa del campionato, classificandosi settima con 12 vittorie, 17 pareggi e 9 sconfitte, per un totale di 41 punti realizzati.\nIndelebili nella mente dei tifosi rimarranno le vittorie realizzate nelle due gare disputate contro la capolista Genoa, battuta per 3-0 al Fanuzzi il giorno della vigilia di Natale, ed 0-1 a Marassi nella gara di ritorno.\nLa stagione successiva il Brindisi, allenato da Gianni Di Marzio, si classifica terzultimo con 34 punti, a pari merito con Perugia, e ; quest'ultima retrocede in Serie C per la peggior differenza reti.\nNel 1974 il Brindisi viene inserito nel girone n\u00b01 di Coppa Italia insieme ad Inter, Ascoli, Novara e Vicenza.\nIl 1\u00ba settembre del 1974 la Brindisi Sport del giovanissimo presidente Mimmo Fanuzzi, da pochi mesi subentrato al compianto padre il commendatore Franco Fanuzzi, ospita al Campo Sportivo Comunale di via Benedetto Brin davanti a 18.000 spettatori l\u2019Inter, che portarono ai botteghini un incasso ufficiale di 82 milioni di lire.\nLa partita termin\u00f2 2 a 1 in favore dei nerazzurri. Tabellino: BRINDISI: Di Vincenzo, Sansibile (63\u2019 Incalza), Veccji\u00e8, Cantarelli, Zagano, Bellan, Chiarenza, Collavini, Marino, Rufo, Boccolini (77\u2019 Gambin). Allenatore: Renna\nINTER : Bordon, Fedele, Scala, Oriali, Giubertoni, Facchetti, Mariani (77\u2019 Cerilli), Mazzola, Boninsegna, Bertini (54\u2019 Moro), Nicoli. Allenatore: Suarez\nReti: 61\u2019 Mariani, 74\u2019 Boninsegna, 89\u2019 Marino.\nNella stagione 1974-1975 il Brindisi ottiene la salvezza all'ultima giornata, pareggiando 1-1 in casa dell', in una storica trasferta che porta nel capoluogo toscano oltre quattromila supporters biancazzurri.\nTermina la stagione al 12\u00ba posto, a pari meriti con Novara, e Taranto, con 35 punti realizzati e ad un solo punto dalla zona retrocessione.\nIl 31 agosto 1975 il Brindisi per il primo turno di coppa Italia affronta in casa il Milan, partita vinta 0-2 dai rossoneri (77' Chiarugi, 79' Sabadini).\nIl campionato di Serie B 1975-1976 \u00e8 il sesto e, ad oggi, l'ultimo disputato dal Brindisi nella serie cadetta. I biancazzurri terminano la stagione penultimi a 27 punti, e retrocedono in Serie C assieme a e .\nGli anni ottanta.\nNel campionato 1982-1983 di Serie C2, la citt\u00e0 di Brindisi \u00e8 rappresentata da due squadre. Nel girone C, infatti, oltre alla compagine principale vi \u00e8 anche la neopromossa Giovent\u00f9 Brindisi: si tratta, per la citt\u00e0 adriatica, dell'unico caso di un derby cittadino in una serie professionistica.\nNei due scontri diretti, la due compagini si aggiudicano una vittoria a testa; la Giovent\u00f9 Brindisi, per\u00f2, 16^ con un totale di 29 punti realizzati, retrocede nell'allora campionato Interregionale.\nNel campionato 1984-1985 di Serie C2 il Brindisi, allenato da Giancarlo Ansaloni, grazie ad un ottimo organico ed alle reti di Giorgio Tomba e Massimo Vitali, termina la stagione al primo posto ed ottiene la promozione in Serie C1, dove militer\u00e0 per cinque stagioni consecutive, fino al 1990.\nNella stagione 1988-1989 la squadra sfiora quella che sarebbe potuta essere la terza promozione in Serie B della sua storia. Si classifica infatti 4^ a pari merito con la Sassari Torres, con un totale di 39 punti realizzati ed a soli tre punti dal secondo posto, che le avrebbe garantito il salto di categoria.\nNel successivo campionato il Brindisi conclude il girone di andata in testa alla classifica, insieme al Taranto. Nella seconda parte di stagione, per\u00f2, a causa di problemi economici che colpiscono la societ\u00e0, i calciatori abbandonano la squadra in seguito al mancato pagamento dei loro stipendi; i calciatori della prima squadra vengono sostituiti dai ragazzi delle giovanili che, nonostante l'impegno profuso, non riescono ad evitare la retrocessione in C2. La squadra, infatti, conclude la stagione al 14\u00ba posto a pari punti con il Campania-Puteolana, contro cui perde lo spareggio-salvezza per 3-2.\nGli anni novanta.\nNell'estate del 1990, in seguito alla mancata iscrizione al campionato di Serie C2, il Brindisi Sport fallisce.\nIn seguito al fallimento del Brindisi Sport, a scongiurare il rischio che la citt\u00e0 di Brindisi non venga rappresentata da alcuna compagine calcistica, interviene una cordata di imprenditori locali, i quali nell'estate del 1990 fondano una nuova societ\u00e0, il \"Brindisi Calcio 1920\".\nLa squadra viene iscritta al campionato di Serie D, dove militer\u00e0 fino al 1994, anno in cui, in seguito ad un ulteriore collasso economico, \u00e8 costretta a ripartire dal campionato di Eccellenza. Qui resta fino al 2000, stagione in cui si classifica 2^ e vince i play-off nazionali che gli permettono di riapprodare in Serie D.\nGli anni duemila.\nNella stagione 2001-2002 di Serie D, nonostante un inizio di campionato non entusiasmante, il Brindisi, allenato da Gigi Boccolini, termina il campionato al primo posto, con un totale di 64 punti realizzati. La squadra ed i tifosi festeggiano il ritorno ad un professionismo che manca da dodici anni con una giornata d'anticipo, grazie alla vittoria casalinga per 5-1 contro l'Altamura, penultima classificata.\nCapocannoniere della squadra e uomo simbolo della promozione in C2 \u00e8 l'argentino Jos\u00e9 Ignacio Castillo, che realizza 15 reti in 23 gare.\nPrima dell'inizio del campionato di Serie C2 2002-2003, il Brindisi viene unanimemente considerato una delle squadre candidate alla vittoria del campionato, grazie all'allestimento di una rosa altamente competitiva, nella quale spiccano nomi di calciatori di categoria superiore, tra cui Giorgio Corona, Michele Menolascina, Pierluigi Orlandini, Vittorio Pinciarelli e Mino Francioso, brindisino doc.\nLa stagione si apre con una vittoria casalinga per 3-0 contro la Puteolana. Il Brindisi conduce un buon campionato e conclude la stagione al secondo posto, alle spalle del Foggia, che ottiene la promozione diretta in Serie C1. I biancazzurri portano a casa 17 vittorie, 11 pareggi e 6 sconfitte e totalizzano quindi 62 punti, nove in meno della capolista.\nMemorabile resta la vittoria per 0-3 nel posticipo serale contro la capolista Foggia, allo Zaccheria, sotto una fitta nevicata.\nNella semifinale dei play-off il Brindisi incontra l'Acireale, quinta classificata. Nella gara di andata, disputata in Sicilia, i biancazzurri vengono beffati da un tiro dalla distanza nei minuti finali, che regala ai siculi il goal dell'1-0.\nNella gara di ritorno al Fanuzzi, si ripete quanto successo all'andata: il Brindisi, che a pochi minuti dal termine vince 3-2, viene beffato nei minuti di recupero da un tiro dalla distanza. Il pareggio per 3-3 regala all'Acireale il passaggio al turno successivo, mentre per il Brindisi sfuma il sogno della promozione in Serie C1.\nMagra conosolazione \u00e8 il successo nella Coppa Italia di Serie C, che il Brindisi vince superando in finale nel doppio scontro diretto la Pro Patria (0-1 a Busto Arsizio, 1-1 in casa). Il Brindisi, quarta squadra pugliese dopo Foggia, Lecce e Casarano ad essersi aggiudicata il trofeo di categoria, diviene la quarta squadra ad aver portato a casa la Coppa militando in Serie C2.\nLa stagione successiva il campionato inizia sotto i migliori auspici, con la squadra in vetta alla classifica per buona parte della stagione.\nLa squadra partecipa inoltre alla Coppa Italia 2003-2004, in quanto vincitrice nella stagione precedente della Coppa Italia Serie C. Dopo aver superato la fase a gironi (vincendo 2 partite su 3 a tavolino ed un pareggio e risultando poi qualificata per sorteggio), la squadra approda al secondo turno, valevole per la qualificazione agli ottavi di finale. Qui incontra il Bologna di Carlo Mazzone, da cui viene eliminata nonostante l'inaspettata vittoria al Fanuzzi nella gara di andata per 3-2, grazie ad una doppietta del giovane brindisino Mino Iunco; la gara di ritorno al Dall'Ara si conclude con un sonoro 3-0 per gli emiliani.\nAlla vigilia dell'ultima giornata di campionato il Brindisi guida la classifica ed una vittoria gli consentirebbe il salto di categoria. I biancazzurri giocano a Barcellona Pozzo di Gotto contro l'Igea Virtus, trasferta cui prendono parte circa duemila tifosi brindisini pronti a festeggiare la promozione. La gara, per\u00f2, nonostante il momentaneo vantaggio dei biancazzurri, si conclude con un pareggio per 1-1, a causa di un clamoroso errore del portiere biancazzurro Massimiliano Adami, che fa passare una palla del tutto innocua sotto la suola della propria scarpa, regalando il goal del pareggio ai siculi. Intanto il Frosinone vince nella difficile trasferta di Melfi portando a casa tre punti che gli consentono di scavalcare il Brindisi e di centrare il salto di categoria. Per il secondo anno consecutivo il Brindisi sfiora la promozione diretta in Serie C1 classificandosi al secondo posto, questa volta beffato all'ultima giornata.\nNella semifinale play-off il Brindisi supera il (1-2 in Campania, 0-0 in casa). Nella finale play-off i biancazzurri incontrano i siciliani del Vittoria, squadra neopromossa e classificatasi 5\u00aa nella stagione regolare. Nella gara di andata i biancazzurri soccombono per 3-0, in un campo ai limiti della regolarit\u00e0 per via delle ridotte dimensioni; a nulla serve la vittoria per 1-0 al Fanuzzi nella gara di ritorno. Sfuma cos\u00ec nuovamente il sogno del salto di categoria.\nCome gi\u00e0 nell'aria da qualche tempo la societ\u00e0, per via del mancato assolvimento delle formalit\u00e0 per l'iscrizione al campionato di Serie C2 dell'anno successivo, viene esclusa dai campionati federali e cessa la propria attivit\u00e0.\nIl 21 luglio 2004, dalle ceneri della precedente societ\u00e0 cittadina, nasce il \"Football Brindisi 1912\". La prima compagine azionaria della nuova societ\u00e0 \u00e8 costituita da un nucleo di dieci imprenditori locali, tra i quali sono gi\u00e0 presenti i fratelli Barretta che l'anno successivo decidono di acquisire il 100% delle quote societarie.\nLa squadra riparte dal campionato di Eccellenza.\nAl termine della stagione 2004-2005 del campionato di Eccellenza, il Brindisi totalizza ben 98 punti (31 vittorie, 5 pareggi, 2 sconfitte), che non gli sono per\u00f2 sufficienti a precedere il Monopoli che di punti ne totalizza 102. I biancazzuri terminano quindi la stagione al secondo posto, che garantisce la partecipazione ai play-off nazionali per la promozione in Serie D.\nNella semifinale play-off il Brindisi incontra i calabresi del Capo Vaticano, che supera nel doppio confronto grazie alle vittorie per 0-2 in Calabria e per 1-0 in casa.\nIn finale, invece, il Brindisi si scontra con il , agevolmente superato grazie a due vittorie per 3-0, sia in Sicilia che al Fanuzzi.\nLa prima stagione del Football Brindisi si conclude pertanto con la promozione in Serie D.\nNelle stagioni 2005-2006 e 2006-2007 il Brindisi conclude il campionato di Serie D al 5\u00ba posto, venendo eliminato nelle sfide di ripescaggio dal Monopoli prima, dall'Aversa Normanna l'anno seguente. La stagione successiva, il Brindisi termina la stagione al 6\u00ba posto, non ottenendo, quindi, nemmeno un posto nella griglia play-off.\nAi nastri di partenza della stagione 2008-2009, il Brindisi di Massimo Silva si presenta con importanti ambizioni.\nNelle prime sette giornate ottiene altrettante vittorie, e conduce un campionato di vertice per l'intera stagione, raggiungendo la matematica promozione in Lega Pro Seconda Divisione (ex C2) con tre giornate d'anticipo, riuscendo a strappare una difficile vittoria al per 2-1. Il capocannoniere della squadra, nonch\u00e9 del gir. H della Serie D, \u00e8 Fernando Galetti con 23 goal realizzati.\nRiapprodata in Lega Pro Seconda Divisione dopo cinque anni di assenza dal professionismo, la neopromossa Brindisi realizza 57 punti, avendo ottenuto 16 vittorie, 9 pareggi e 9 sconfitte. Conclude la stagione 2009-2010 al 4\u00ba posto, valevole un posto nella griglia play-off.\nIn virt\u00f9 della classifica, il Brindisi incontra nella semifinale play-off la Cisco Roma, 3\u00aa classificata nella stagione regolare. Sia la gara di andata che la gara di ritorno, al Flaminio, terminano 0-0: a passare il turno \u00e8 la compagine romana, in virt\u00f9 del miglior piazzamento ottenuto in campionato.\nGli anni duemiladieci.\nL'estate 2010 \u00e8 una delle pi\u00f9 travagliate per il calcio brindisino. Prima del termine del campionato i fratelli Barretta comunicano che al termine della stagione abbandoneranno la guida della societ\u00e0. Intanto numerose sono le societ\u00e0 di Prima Divisione che vengono dichiarate fallite: la presentazione della domanda di ripescaggio (il cui termine ultimo per la consegna \u00e8 il 23 luglio) garantirebbe al Brindisi il salto di categoria. Tale domanda, per\u00f2, non viene presentata dai fratelli Barretta, n\u00e9 vi sono, secondo quanto affermato dai presidenti uscenti, validi e sicuri acquirenti pronti a rilevare la societ\u00e0 e a presentare la domanda di ripescaggio.\nIl 13 agosto 2010 un gruppo che fa capo all'ex direttore generale del Potenza Vittorio Galigani rileva il 100% delle quote del Football Brindisi, di cui Galigani diviene il nuovo presidente. Lo stesso Galigani, il 23 gennaio 2011, con un lungo comunicato pubblicato sul sito ufficiale della societ\u00e0, rimette il proprio mandato e la carica di presidente della societ\u00e0 \u00e8 assunta da Antonio Pupino.\nAl termine di una stagione disastrosa la societ\u00e0, sommersa dai debiti, fallisce. Si conclude cos\u00ec la breve parabola del Football Brindisi 1912.\nLa \"Societ\u00e0 Sportiva Dilettantistica Calcio Citt\u00e0 di Brindisi\" nasce dalle ceneri delle precedenti compagini calcistiche locali il 29 luglio 2011 grazie all'impegno degli imprenditori Giuseppe Roma e Guido Sernicola e dell'ex calciatore del Brindisi Sport Roberto Quarta, che viene nominato presidente. Fondamentale \u00e8 il ruolo svolto dall'amministrazione comunale, che si prodiga affinch\u00e9 la neonata societ\u00e0 possa ripartire dal campionato di Serie D.\nIl Citt\u00e0 di Brindisi, la cui panchina \u00e8 affidata a Luigi Boccolini, esordisce a Trani battendo la squadra di casa per 0-3, ma conduce un inizio di campionato fatto di alti e bassi.\nIl 5 ottobre viene annunciato l'ingresso in societ\u00e0 di tre nuovi soci: Roberto Galluzzo, Mario Spinelli e Annino De Finis. Si palesa subito l'attrito tra De Finis e Quarta il quale, in seguito a due mesi di caos assoluto, viene sfiduciato dal consiglio di amministrazione.\nNel frattempo, il 7 marzo 2012, ricorre il centesimo anniversario della nascita del calcio brindisino. Nonostante il delicato momento a livello societario, vengono organizzate una serie di iniziative per celebrare il centenario, tra cui una partita amichevole contro il , che i biancorossi vincono per 0-1.\nIn seguito alle dimissioni del tecnico Boccolini, viene scelto come allenatore Vincenzo Maiuri, il quale, grazie anche all'acquisto di alcuni nuovi calciatori titolari durante il mercato di riparazione, riesce ad inanellare una serie di risultati positivi, che permettono al Brindisi di chiudere il campionato al quinto posto, valevole la partecipazione ai play-off per il ripescaggio in Seconda Divisione. Dai play-off, tuttavia, il Brindisi viene subito eliminato, sconfitto per 3-1 dalla , classificatasi seconda durante la stagione regolare.\nAlla vigilia della stagione 2012-2013 si apre un nuovo scontro societario incentrato sulla scelta dell'allenatore, che porta alle dimissioni di De Finis. La panchina viene affidata a Cosimo Francioso, gi\u00e0 calciatore ed allenatore del Brindisi.\nL'inizio di stagione \u00e8 altalenante. Nel mese di dicembre, in seguito alle due sconfitte consecutive per 1-4 in casa del Sant'Antonio Abate e per 5-1 al Fanuzzi ad opera della , e con la squadra relegata in quart'ultima posizione, Francioso rassegna le proprie dimissioni. La panchina viene affidata al tecnico di Taurisano Salvatore Ciullo.\nNel frattempo i soci abbandonano la societ\u00e0 e cedono le proprie quote ad un prezzo simbolico. A partire dal mese di marzo Antonio Flora, da mesi interessato all'ingresso in societ\u00e0, diviene il nuovo proprietario del Brindisi.\nLa squadra si allontana gradualmente dalle sabbie mobili del fondo della classifica e raggiunge la matematica salvezza alla penultima giornata, in casa del , con un rocambolesco pareggio per 3-3, concludendo la stagione all'ottavo posto.\nIl 25 agosto 2013 il Brindisi affronta, in casa, al Fanuzzi, il , gara valida per il primo turno della Coppa Italia Serie D 2013-2014, terminata con il risultato di 2-1. Il campionato della squadra adriatica ha inizio allo Stadio Atlantico D'Amuri, dove il Brindisi infligge uno 0-3 in casa del Grottaglie. L'8 settembre 2013 la squadra biancazzurra disputa la prima gara del campionato in casa, pareggiando con il Gladiator per 0-0. Dopo pochi giorni si disputano i trentaduesimi di finale della Coppa Italia Serie D: la squadra brindisina affronta il Nard\u00f2 allo Stadio Giovanni Paolo II della citt\u00e0 leccese, in un derby che termina con il risultato di 1-2 in favore degli ospiti. Dopo due vittorie, un pareggio con il Matera e una sconfitta con il Monopoli per 3-2 in trasferta, la compagine del tecnico Ciullo affronta in casa il per i sedicesimi di finale di Coppa Italia Serie D e si impone ai tiri di rigore per 5-4.\nAgli ottavi di finale il Brindisi affronta in trasferta l'Akragas, ma con il risultato di 2-0 saranno i siciliani a passare il turno.\nIl 20 ottobre 2013, sempre in casa, arriva la squadra campana Progreditur Marcianise, all'epoca capolista, che viene sconfitta per 2-0 grazie alle reti di Nicola Loiodice e Cosimo Tedesco, che portano al terzo posto il Brindisi, a pari punti con il Monopoli e Turris Neapolis. Il 27 ottobre 2013 il Brindisi subisce una sconfitta in casa del Real Metapontino. La gara viene disputata in campo neutro, sempre in provincia di Matera, allo stadio comunale di Policoro. I biancoazzurri vengono sconfitti per 1-0. La squadra perde dunque due posti in graduatoria, trovandosi in quinta posizione, staccata di tre punti dalla vetta, occupata da ben tre squadre. Ciullo \u00e8 esonerato; gli subentra Marcello Chiricallo. La squadra biancazzurra termina il campionato del girone H della Serie D con un pareggio in terra campana, dopo aver pareggiato la gara interna con il . Il Brindisi si classifica al sesto posto, perdendo il diritto di partecipare ai play-off.\nLa societ\u00e0 mira ad un campionato da protagonista e durante il calciomercato estivo viene allestita una squadra competitiva acquistando calciatori come Hernan Molinari, Antonio Croce e Diego Santos Oliveira.\nPer il primo turno di coppa Italia Il Brindisi affronta in trasferta il Bisceglie. Con il risultato finale di 2-0 per il Bisceglie il Brindisi esce dalla coppa Italia.\nDopo i risultati deludenti e la rocambolesca sconfitta con la Fidelis Andria, viene esonerato Marcello Chiricallo ed al suo posto subentra Ezio Castellucci.\nIl Brindisi si classifica al 5\u00ba posto della classifica riuscendo ad accedere ai play-off.\nIn virt\u00f9 della classifica il Brindisi incontra il Bisceglie in trasferta.\nAllo stadio Gustavo Ventura finir\u00e0 3-2 (dts) per il Bisceglie e saranno quindi i padroni di casa a passare il turno.\nIl 31 agosto 2015, a seguito dell'inchiesta Dirty Soccer in cui la societ\u00e0 \u00e8 coinvolta direttamente, il Brindisi viene escluso dal campionato di Serie D. Il 6 settembre \u00e8 reso noto che la societ\u00e0 non si iscriver\u00e0 al campionato di Promozione Puglia. Successivamente \u00e8 creato un nuovo sodalizio denominato \"A.S.D. Brindisi\" rilevando il titolo sportivo del Real Paradiso, partecipante al campionato di Prima Categoria.\nL'Asd Brindisi si classificher\u00e0 2\u00ba nel girone B della Prima categoria Puglia, disputando cos\u00ec i play-off. Verr\u00e0 eliminato in semifinale dopo la sconfitta con il Laterza.\nIl 1\u00ba luglio 2016 Lorenzo Manzo diventa il nuovo presidente.\nIl 5 agosto l'Asd Brindisi viene ripescato nel campionato di Promozione e dopo la composizione dei gironi, viene inserito nel girone B insieme ad altre quattro squadre della provincia: Fasano, Mesagne, Carovigno e Ostuni.\nSar\u00e0 una stagione altalenante, dove seguiranno cinque cambi di allenatore: Toto Nobile prender\u00e0 il posto di Sabatelli, a sua volta preceduto da Francioso, Ribezzi e Marangio.\nIl 21 marzo 2017 l'imprenditore casaranese Lorenzo Manzo si dimette dall'incarico di presidente.\nIl Brindisi concluder\u00e0 la stagione all'8\u00ba posto della classifica, con 11 vittorie, 10 pareggi e 9 sconfitte racimolando 43 punti.\nIl 20 giugno 2017 presso la sede della Figc di Bari, viene effettuato il cambio di denominazione da Asd Brindisi a Ssd Brindisi Fc.\nIl 18 luglio 2017 viene annunciato il nuovo allenatore Danilo Rufini.\nNella prima giornata del campionato di Promozione 2017-2018, il Brindisi si impone per 5-0 sul Salento Sport Leverano.\nIl 25 ottobre 2017 con una nota stampa diramata dalla SSD Brindisi, si comunica l'ingresso in societ\u00e0 degli imprenditori Umberto Vangone e Andrea Vertolomo che rilevano il 25% delle quote.\nIl 15 aprile 2018, a seguito della vittoria di 0-3 in casa del Tricase, con una giornata di anticipo il Brindisi vince il campionato di Promozione 2017-2018, approdando cos\u00ec in Eccellenza.\nIl 1\u00ba maggio 2018 il Brindisi vince per 2-1 in casa la finale di ritorno per lo scudetto contro il Terlizzi (squadra vincitrice del girone A di Promozione). La partita \u00e8 decisa nei tempi supplementari da un calcio di rigore di Procida, che consente ai brindisini di laurearsi campioni regionali di Promozione (l'andata, il 29 aprile a Terlizzi, si era chiusa sullo 0-0).\nNella prima giornata del campionato di Eccellenza il Brindisi impone in rimonta 1-2 con il Corato.\nIl 5 ottobre dopo la sconfitta con la Fortis Altamura nel match di Coppa Italia viene esonerato Danilo Rufini e al suo posto subentra Massimiliano Olivieri.\nIl 2 dicembre il Brindisi affronta in casa il Casarano, le due compagini si trovano al primo posto a pari punti. La partita finir\u00e0 0-1 per gli ospiti.\nIl 20 gennaio 2019 il Brindisi allo stadio Comunale di Trani vince il derby per 0-3 con la Vigor Trani.\nIl 24 marzo 2019 si gioca il derby Casarano-Brindisi. La partita finisce in parit\u00e0 1-1 e il Casarano vince il campionato con due turni di anticipo. La settimana successiva il Brindisi batte in casa il Barletta e si qualifica ai Play-off nazionali evitando quelli regionali.\nIn semifinale i messapici affrontano fuori casa il Lavello vincendo l\u2019andata 2-3 ed in casa 2-1. In finale invece i biancazzurri si trovano davanti l\u2019Agropoli, che il Brindisi riesce a superare in casa per 1-0, risultato che permette di amministrare il ritorno terminato 1-1, centrando cos\u00ec la Serie D, che in citt\u00e0 mancava da 5 anni.\nIl Brindisi fa l'esordio in Serie D in casa il 21 agosto 2019 per la partita di coppa Italia con il Foggia davanti a 5000 tifosi, partita vinta dai satanelli 0-1 e che permette agli ospiti di passare il turno.\nLa prima partita di campionato di serie D il Brindisi va di scena a Taranto e si impone per 0-1 allo Iacovone grazie alla rete di Granado.\nIl 16 novembre 2019 viene esonerato Massimiliano Olivieri e al suo posto arriva Salvatore Ciullo.\nLa stagione 2019-2020 \u00e8 segnata dall'interruzione del campionato a causa della pandemia di COVID-19, il 9 marzo 2020. Le restanti otto gare verranno prima rinviate a data da destinarsi e poi definitivamente annullate. Il Brindisi concluder\u00e0 quindi il campionato al 12\u00ba posto.\nGli anni duemilaventi.\nPer la stagione 2020-2021 il Brindisi riesce in extremis ad iscriversi al campionato di Serie D grazie anche al lavoro del nuovo advisor Avv.Gino Montella che riesce a fungere da collante tra i soci campani e quelli brindisini; il 20 agosto 2020 viene ufficializzato l'ingaggio dell'allenatore Claudio De Luca, mentre nelle vesti di direttore sportivo viene confermato Nicola Dionisio. A causa della pandemia di COVID-19, il prosieguo del campionato rischia pi\u00f9 volte di essere compromesso, ma la squadra riesce a ben figurare, risultando tra le sorprese di questo avvio di stagione. Partita con l'obiettivo di una tranquilla salvezza, la compagine adriatica si ritrova seconda in classifica, ma nei primi mesi del 2021 subisce una flessione, precipitando vertiginosamente verso la zona play-out della classifica, anche a causa di diverse cessioni di giocatori importanti. Nel mese di dicembre il direttore sportivo Nicola Dionisio si dimette e al suo posto arriva Renato Voglino. Nel mese di gennaio l'imprenditore Daniele Arigliano, gi\u00e0 sponsor della societ\u00e0, subentra ad Antonio Giannelli in qualit\u00e0 di socio, rilevando il 25% del pacchetto societario del Brindisi. Il disastroso girone di ritorno, unitamente alla crisi societaria, portano il Brindisi, indebolito da cessioni di giocatori chiave, alla retrocessione nel campionato di Eccellenza. Non sortisce effetti neanche il cambio di panchina, con l'arrivo, a poche giornate dal termine, di Cazzar\u00f2, subentrato a De Luca.\nNel corso dell'estate del 2021, l'imprenditore brindisino Daniele Arigliano acquisisce le quote dei soci campani Umberto Vangone e Andrea Vertolomo e diventa il proprietario del Brindisi Fc, con un pacchetto di quote del 75 per cento. Rimangono al suo fianco Francesco Bassi che detiene il 20 per cento e l'AssociazionePerBrindisi che detiene il 5%.\nIl Brindisi di Arigliano per la stagione calcistica 2021-2022 vede nel ruolo di direttore generale Vincenzo Visone e nel ruolo di direttore sportivo Antonio Gravinese supportati dal consulente di mercato Ciro Montella. La squadra invece \u00e8 affidata a mister Mauro Chianese. Il 21 ottobre 2021, a seguito delle dimissioni del direttore generale Vincenzo Visone e del consulente di mercato Ciro Montella, a cui \u00e8 seguito l'esonero del mister Mauro Chianese, vengono nominati rispettivamente Nicola Dionisio nel ruolo di direttore sportivo (al suo ritorno a Brindisi dopo le dimissioni della stagione precedente) e mister Nello Di Costanzo, nel ruolo di allenatore; con la squadra che ha raccolto un solo punto nelle prime 7 partite di campionato.\nColori e simboli.\nColori.\nI colori sociali del Brindisi sono il bianco e l'azzurro. La prima maglia \u00e8 bianca, con uno scaglione rovesciato azzurro sul petto. La seconda maglia \u00e8 a tinte inverse, azzurra con scaglione bianco.\nAl momento della fondazione, nel 1912, la maglia del Brindisi era a bande verticali bianche e rosse.\nIl bianco e il rosso resistettero fino al 13 dicembre 1938 quando, in occasione di un derby con il Lecce, dovettero far posto al bianco e all'azzurro, colori che richiamavo quelli del gonfalone della provincia brindisina, istituita nel 1927. La maglia utilizzata era bianca, con una sola banda orizzontale azzurra, al centro.\nDalla stagione 1966-1967, per volont\u00e0 del presidente Franco Fanuzzi, la precedente casacca fu sostituita dalla ormai storica maglia con scaglione sul petto che, fatta eccezione per alcune stagioni, \u00e8 stata utilizzata ininterrottamente fino ai giorni nostri.\nStemma.\nL'attuale stemma del Brindisi \u00e8 uno scudo di colore azzurro, su cui campeggia il nome della societ\u00e0, in bianco. Al centro vi \u00e8 una testa di cervo, simbolo della citt\u00e0 di Brindisi e del suo porto, sormontato dalle Colonne Terminali della Via Appia, monumento simbolo della citt\u00e0, a loro volta sormontate dalla corona di citt\u00e0. In basso, uno scaglione bianco rovesciato, riferimento alla maglia, nonch\u00e9 simbolo della squadra.\nStrutture.\nStadio.\nIl Brindisi disputa le gare interne nello stadio Franco Fanuzzi, situato in via Benedetto Brin, nel Rione Casale. Lo stadio \u00e8 intitolato allo storico presidente Franco Fanuzzi, imprenditore edile che alla guida del sodalizio biancazzurro dal 1966 al 1974, anno della sua morte, traghett\u00f2 la squadra dalla Serie D alla Serie B.\nAll'inizio del ventesimo secolo, Brindisi non disponeva di un vero e proprio campo sportivo. Da campo da gioco fungeva lo spiazzo antistante la Chiesa della Piet\u00e0, dove qualche anno dopo sarebbero sorti il Liceo Ginnasio ed il Parco della Rimembranza.\nQuando, nel 1927, fu istituita la provincia di Brindisi l'allora prefetto, appena nominato, resosi conto che Brindisi non disponeva di un campo sportivo, sollecit\u00f2 i venti potest\u00e0 dei venti comuni appartenenti alla neonata provincia affinch\u00e9 ne finanziassero la costruzione. Il 27 ottobre 1929, alla presenza del Segretario del Partito Nazionale Fascista Achille Starace, che in quel periodo ricopriva anche la carica di Presidente del CONI, fu inaugurato, nel Rione Casale, il Campo Sportivo del Littorio, l'attuale Stadio Franco Fanuzzi.\nIl Fanuzzi, oggi, \u00e8 composto da due curve (la Curva Sud \"Michele Stasi\", dove prende posto la tifoseria organizzata locale, e la Curva Nord, che funge da settore ospiti) da una gradinata e da una tribuna, per una capienza complessiva di 7.600 posti.\nSociet\u00e0.\nOrganigramma societario.\nDal sito web ufficiale della societ\u00e0:\nStatistiche e record.\nStatistiche individuali.\nCon 297 presenze, Roberto Taurino (che ha vestito la casacca biancazzurra fino al 2012) \u00e8 il calciatore che ha disputato il maggior numero di partite con il Brindisi.\nSegue, con 277 presenze, Mario Brugnerotto, al Brindisi negli anni settanta.\nTifoseria.\nStoria.\nLa storia del tifo organizzato nella citt\u00e0 di Brindisi nasce intorno alla met\u00e0 degli anni '80 del XX secolo.\nDurante la stagione 1988-1989 vennero fondati ufficialmente, nel marzo del 1988, i \"Teenagers Korps\", che stazionavano presso la curva sud dello stadio Franco Fanuzzi.\nVerso la fine degli anni '90 vennero fondati i gruppi \"Sant'Elia\", \"Ghenga sconvolta\" e \"Gruppo autonomo\".\nIn passato altri gruppi ultras degni di nota sono stati: \"Legione 1984\", \"Giovent\u00f9 biancazzurra 1985\", \"Ghetto\", \"Ultras Brindisi\" e \"Fighters\".\nNell'estate 2020, gli unici due gruppi ultras ancora attivi, ovvero i \"Teenager Korps 1988\" e \"Gruppo 1920\", furono sciolti, rispettivamente dopo 32 e 10 anni di storia.\nGemellaggi e rivalit\u00e0.\nGli ultras brindisini avevano un sentito gemellaggio con il Foligno, durato dal 1985 al 2019.\nVecchie amicizie sussistono con le tifoserie di e Aversa Normanna, quest'ultima nata dal 2006 dalla comune avversione nei confronti della tifoseria barlettana. Rapporto di rispetto reciproco sussiste, invece, con la curva del Taranto.\nNegli anni \u00e8 stato manifestato reciproco rispetto con le tifoserie del Gela, grazie ai buoni rapporti che vigono in comune con i giuglianesi, con la Pro Patria (in occasione della finale di Coppa Italia Serie C del 2003), con Siracusa, Ercolanese, Tricase e Lizzano.\nLe rivalit\u00e0 pi\u00f9 sentite sono con le pugliesi di Lecce (pi\u00f9 campanilistica che sportiva), Monopoli (anni '80), Barletta (anni 2000), Andria (anni 2000), Foggia (dopo la rottura del gemellaggio), Casarano (dopo la rottura del gemellaggio).\nAltre rivalit\u00e0 minori, ma degne di nota sussistono con le tifoserie di Fasano, Turris, Casertana, Nocerina, Gallipoli, Cosenza, Frosinone, Salernitana, Catanzaro, Puteolana, Acireale, , Manfredonia, Ostuni, Nard\u00f2 e .\nInoltre vi sono sempre stati ottimi rapporti con la Curva sud della New Basket Brindisi. In pi\u00f9 occasioni sono stati esposti vessilli di alcuni gruppi calcistici brindisini durante le partite di pallacanestro in casa e in trasferta, il che ha generato un rispetto con i tifosi di Pesaro (gemellati con i brindisini) e Ceglie, ma soprattutto molte rivalit\u00e0, in particolare con Avellino e Juvecaserta.\nL'ultima rivalit\u00e0 \u00e8 quella con la Fortitudo Bologna, nata durante la fase finale della Coppa Italia 2020 giocata a Pesaro, in cui era presente un nutrito gruppo della curva sud M. Stasi dietro i vessilli T.K. ed altre sigle riconducibili agli ultras del calcio. Il gesto fu interpretato come segno di sfida dai bolognesi, soprattutto per la presenza dei pesaresi (loro acerrimi rivali)."}
{"id": "120331", "revid": "8660", "url": "https://it.wikipedia.org/wiki?curid=120331", "title": "Canterbury", "text": "Canterbury ( ; in inglese , o anche ) \u00e8 il centro storico di una citt\u00e0 del Regno Unito, nell'Inghilterra meridionale, situata non lontano da Londra. Sede del distretto della Citt\u00e0 di Canterbury, conta abitanti secondo il censimento del 2011.\nStoria.\nAbitata gi\u00e0 da molti secoli avanti Cristo, Canterbury, o Durovernum Cantiacorum, pass\u00f2 da villaggio a cittadina di quello che sarebbe stato il futuro Regno Unito solo con l'arrivo dei Romani sotto l'ordine di Giulio Cesare. Nel 55 a.C. venne infatti fondata come \"Forum Commerciale\".\nDal 560 divenne capitale del Regno Anglosassone del Kent, o Cantius, e nel 597 Sant'Agostino vi fond\u00f2 la prima diocesi latina della Gran Bretagna. Assieme al battesimo del re del Kent, veniva cos\u00ec completata la sua opera di evangelizzazione. \u00c8 centro di rilevante importanza per le sue attrazioni turistiche e per la famosa cattedrale.\nAmministrazione.\nGemellaggi.\nCanterbury \u00e8 gemellata con:"}
{"id": "120335", "revid": "123908589", "url": "https://it.wikipedia.org/wiki?curid=120335", "title": "Bettini", "text": ""}
{"id": "120337", "revid": "1860334", "url": "https://it.wikipedia.org/wiki?curid=120337", "title": "Carolingi", "text": "I Carolingi furono una stirpe di franchi che regn\u00f2 in Europa dal 750 al 987. Le origini carolingie furono il risultato dell'unione di due potenti famiglie nobili franche dell'Austrasia: i Pipinidi e gli Arnolfingi. Dal matrimonio tra Begga, figlia di Pipino di Landen, e Ansegiso, figlio di Arnolfo di Metz, nacque Pipino di Herstal, padre di Carlo Martello fondatore del casato carolingio.\nStoria.\nOrigini della casata carolingia.\nIl re merovingio Clotario II riusc\u00ec a unificare il regno dei Franchi dopo che questo era stato diviso in almeno quattro regioni secondo la spartizione tra i figli di re Clodoveo I, suo nonno. Clotario (della Neustria) riusc\u00ec nell'impresa grazie all'appoggio della nobilt\u00e0 austrasiana, capeggiata da Pipino di Landen e Arnolfo di Metz. Clotario lasci\u00f2 ampi poteri alla nobilt\u00e0, e sia Arnolfo che Pipino furono figure chiave del suo regno. Nel 629 Arnolfo si ritir\u00f2 nell'Abbazia di Remiremont (dove pi\u00f9 tardi sarebbe morto in odore di santit\u00e0), mentre il nuovo re Dagoberto I, di cui Arnolfo era gi\u00e0 precettore e Pipino influentissimo \"maestro di palazzo\" in Austrasia fin dal 624, sentendo forse l'oppressione della nobilt\u00e0 austrasiana, spost\u00f2 la corte da Metz a \"Lutezia\" (Parigi), portando con s\u00e9 Pipino, che nella nuova capitale aveva meno appoggi ed era pi\u00f9 facilmente controllabile. Nel 639 Dagoberto mor\u00ec lasciando dei figli bambini, e un anno dopo mor\u00ec anche Pipino.\nIl declino merovingio, oltre ad un processo di deterioramento interno del potere (frazionamento del regno, lotte intestine alla dinastia e minorit\u00e0 di molti degli eredi), \u00e8 certamente da mettere in relazione con la posizione di rilievo assunta da alcune famiglie nobili che potevano competere con il trono a livello economico, di potere e di influenza sociale. I futuri carolingi in particolare, grazie al ruolo di \"maestri di palazzo\", avevano un controllo smisurato su tutte le attivit\u00e0 della nazione franca: quali responsabili della \"domus\" del re, cio\u00e8 del suo patrimonio personale, che coincideva con l'intero regno, essi nominavano i duchi, i conti, negoziavano gli accordi con i paesi vicini, dirigevano l'esercito, estendevano il territorio del regno (particolarmente in Frisia) e avevano potere anche nella scelta degli stessi re. Gi\u00e0 prima della met\u00e0 del VII secolo furono dunque in grado di tentare un colpo di Stato. Nel 631 infatti Grimoaldo, figlio di Pipino di Landen, assumeva la carica di \"maestro di palazzo\" succedendo al padre e, credendo i tempi maturi per un colpo di mano, tent\u00f2 di assicurare il trono a suo figlio Childeberto, facendolo adottare dalla famiglia merovingia. Ma la nobilt\u00e0 reag\u00ec duramente e, subito dopo la prematura morte naturale di Childeberto, trucid\u00f2 intorno al 656 lo stesso Grimoaldo. La linea maschile dei pipinidi si era esaurita, ma la struttura socio-famigliare dell'epoca consent\u00ec la continuazione della stirpe attraverso Begga, sorella di Grimoaldo e dunque figlia di Pipino, che spos\u00f2 Ansegiso, figlio di Arnolfo, vescovo di Metz, e diede alla luce Pipino di Herstal.\nParticolarmente rilevante per la ripresa della dinastia pipinide-arnolfingia, poi detta carolingia, fu il matrimonio, circa nel 670, di Pipino di Herstal con una certa Plectrude, erede, in mancanza di fratelli maschi, di una potentissima e ricchissima famiglia che aveva propriet\u00e0 sparse in gran parte dell'attuale Germania settentrionale. Questa nuova ricchezza e il prestigio della famiglia della moglie consentirono a Pipino di prendere le redini di una fazione di nobili di Austrasia, che si pose in contrasto con i \"maestri di palazzo\" del vicino regno di Neustria. Dopo la provvidenziale morte, forse violenta, del suo principale avversario, una parte dei nobili di Neustria si alle\u00f2 con Pipino e gli consent\u00ec di assumere quella carica di \u201cmaestro di palazzo\u201d di Neustria rimasta vacante. Si tratt\u00f2, di fatto, dell'inizio dell'ascesa dei Carolingi, che si concretizz\u00f2 nel 688 con il matrimonio del primogenito di Pipino, Drogone, con la figlia del defunto \u201cmaestro di palazzo\u201d di Austrasia, assumendo cos\u00ec il controllo politico di entrambi i regni.Tale controllo era inoltre rafforzato dagli ottimi rapporti instaurati con la Chiesa, che consentirono a Pipino di crearsi dei potenti punti d'appoggio ecclesiastico in varie abbazie \u201cdi famiglia\u201d disseminate sui territori di Neustria e Austrasia. Di fatto il suo era ormai un \"principato\", che si sovrapponeva e si poneva in concorrenza con il potere regio merovingio e che, per il momento, non pose in atto progetti espansionistici nei confronti dei pi\u00f9 vicini regni e ducati germanici, come Alemannia e Baviera, e Aquitania, che si dichiaravano fedeli ai re merovingi.\nLa fragilit\u00e0 di un tale \"status\" (che non aveva n\u00e9 una legittimazione n\u00e9 un fondamento giuridico) si rese evidente allorch\u00e9 il \u201cprincipato\u201d rimase senza eredi: Drogone mor\u00ec nel 708, e l'altro figlio di Pipino, Grimoaldo, nel 714, pochi mesi prima del padre. La situazione scaten\u00f2 una lotta per il potere da parte della nobilt\u00e0, a cui si oppose con fermezza la vedova di Pipino Plectrude che, in mancanza di altri figli, tent\u00f2 di assicurare il ruolo di governo ai nipoti. Ma con scarso successo, perch\u00e9 da questo contrasto usc\u00ec vittorioso Carlo (poi soprannominato \"Martello\"), figlio nato da una concubina di Pipino, Alpa\u00efde di Bruy\u00e8res. Il diritto dei Franchi (almeno fino all'817) non prevedeva l'esclusione dalla successione per i nati fuori dal matrimonio legittimo (e infatti Carlo aveva beneficiato di una parte dell'eredit\u00e0 di Pipino), che per\u00f2 era legata allo \"ius paternum\", cio\u00e8 la scelta del successore da parte del padre; in questo caso, la mancanza di eredi diretti costitu\u00ec una valida motivazione alle pretese di Carlo, cui Plectrude non riusc\u00ec ad opporsi.\nCarlo Martello e la Battaglia di Poitiers.\nMan mano che il potere della dinastia merovingia andava diminuendo, durante il periodo detto dei \"re fannulloni\", i maggiordomi di palazzo pipinidi accrescevano il loro potere, al quale mancava ormai il solo titolo. Una parte rilevante del potere dei \"maestri di palazzo\" si basava sull'appoggio delle aristocrazie locali, che a loro volta controllavano delle vere signorie vescovili (i vescovi erano spesso rampolli dell'alta nobilt\u00e0), riassumendo dunque in s\u00e9 funzioni spirituali e politiche. Carlo inizi\u00f2 un'opera di demolizione di questo stato di cose, mantenendo per\u00f2 importanti alleanze soprattutto in campo ecclesiastico, che lo misero al sicuro da eventuali ribellioni di nobili.\nUna delle sue prime preoccupazioni fu di rendere inoffensivi i figli del fratellastro Drogone; quindi si preoccup\u00f2 di riorganizzare il regno dei Franchi in vista di una militarizzazione, ristrutturando la propriet\u00e0 agraria in maniera da poter disporre di una classe di guerrieri dotati di cavallo, composta inizialmente di gente di bassa levatura sociale alla quale Carlo, in cambio del servizio reso, elargiva benefici, di tipo soprattutto fondiario, tratti dai beni personali ma soprattutto da quelli ecclesiastici o della corona. Era l'inizio del \"vassallaggio\", che poi si sarebbe sviluppato nel feudalesimo medievale. Ma oltre alle tante alleanze incontr\u00f2 anche forti resistenze soprattutto ecclesiastiche, avendo espropriato molte terre di diocesi e monasteri, alle quali rispose in maniera dura contro i pi\u00f9 ostili oppositori, esautorandoli e sostituendoli con persone di fiducia. Mantenne comunque un atteggiamento prudente nei confronti della Chiesa franca in generale, e cerc\u00f2 un miglior rapporto diretto con il papato, sostenendo per esempio le campagne missionarie verso i Frisoni, gli Alamanni e i Turingi.\nIl vero problema dei futuri Carolingi era per\u00f2 la legittimazione del loro potere, che doveva continuamente essere riaffermato con la creazione di nuove potenti alleanze e con l'ampliamento delle propriet\u00e0 terriere, che significava disponibilit\u00e0 degli uomini che su esse vivevano. E dunque una delle prime spedizioni di Carlo fu indirizzata all'acquisizione (in nome del re, ma di fatto come una sorta di propriet\u00e0 personale) della Frisia e della Franconia, regioni gi\u00e0 sottoposte al dominio dei Franchi, ma governate da nobilt\u00e0 locali. In Baviera il governo affidato a duchi nominati dai re Merovingi era forte e stabile, oltretutto imparentato con la famiglia reale longobarda, ma i problemi di successione scaturiti tra il 725 e il 728 consentirono a Carlo di approfittare della situazione e attaccare il paese. Il fatto pi\u00f9 rilevante di questa azione, ancorch\u00e9 di carattere personale, fu il rapimento ed il successivo matrimonio con Swanachilde, una nobile imparentata con la famiglia degli Agilolfingi, i duchi della Baviera. I problemi scaturiti da questa unione, e in particolare la nascita del figlio Grifone, portarono pi\u00f9 tardi, nel 788, alla fine dell'autonomia del ducato di Baviera, ad opera di Carlo Magno.\nAltre incursioni militari Carlo effettu\u00f2 in Sassonia e in Aquitania, paese quest'ultimo peraltro gi\u00e0 impegnato a difendersi dai Baschi e dai Mori, che dopo aver conquistato la Spagna visigota, nel 711 avevano ormai raggiunto i confini con i Franchi, contro i quali eseguivano razzie e saccheggi sempre pi\u00f9 frequenti, arrivando anche a innestare dei \"nidi\" sulla costa mediterranea di Provenza. Nel 721 il duca Oddone I d'Aquitania blocc\u00f2 un tentativo di ulteriore avanzata dei musulmani, e inizi\u00f2 una politica di alleanza con uno dei capi Mori.\nFu in questo quadro preoccupante che la nobilt\u00e0 franca si rese conto di aver bisogno di una guida forte, e, stanca dei Merovingi, si riconobbe con coesione nella forte dinastia dei maggiordomi di palazzo di Pipino di Herstal, che da lui appunto prese il nome di \u201cpipinide\u201d, nella persona di Carlo.\nCarlo dunque condusse una campagna in Aquitania contro Oddone, e nell'ottobre 732 si trov\u00f2 coinvolto in uno scontro con i Mori, che riusc\u00ec a respingere a Tours e soprattutto a Poitiers, un evento secondo le tesi storiche pi\u00f9 moderne di portata relativamente modesta, ma ingigantito in secoli di storiografia come l'evento cardine del Medioevo che blocc\u00f2 l'espansione islamica in Europa e legittim\u00f2 la dinastia carolingia. Lo scontro in s\u00e9 dovette infatti essere di modeste dimensioni, di durata giornaliera e senza vincitori n\u00e9 vinti, e non ferm\u00f2 le scorrerie saracene nella Gallia-Francia; piuttosto rallent\u00f2 le incursioni che gli stati arabi indipendenti nella penisola iberica settentrionale (soprattutto Saragozza) effettuavano periodicamente in Aquitania; nel 734 infatti veniva ancora presa Avignone, e contemporaneamente veniva saccheggiata Arles; nel 737 gli arabi arrivarono a saccheggiare la Borgogna, dove prelevarono un'enorme quantit\u00e0 di schiavi da portare in Spagna. L'esaurirsi della spinta araba fu dunque graduale, e probabilmente fu la conclusione di un processo naturale di esaurimento delle forze.\nLa fama dell'impresa di Carlo era comunque giunta anche a Roma. Tra il 739 e il 740 il papa Gregorio III gli chiese infatti di intervenire contro i Longobardi, ma Carlo, pur accettando i preziosi doni, non aveva nessuna intenzione di inimicarsi chi gli aveva fornito un prezioso aiuto nella sistemazione politica della Borgogna, e lasci\u00f2 cadere la richiesta. Tra l'altro, gi\u00e0 nel 737 il figlio Pipino (avuto da un secondo matrimonio) era stato benevolmente accolto nella famiglia del re longobardo, proprio quando Carlo, avvalendosi delle prerogative del maggiordomo di palazzo, riusc\u00ec a far s\u00ec che il re merovingio Teodorico IV morisse senza eredi.\nMa la politica di alleanze e di avvicinamento alle potenze esterne tocc\u00f2 il culmine nel matrimonio tra Hiltrude, figlia di Carlo, e il duca Odilone di Baviera, che era stato costretto a fuggire a causa di forti opposizioni interne e si era rifugiato presso la corte del maestro di palazzo; da loro nel 741 nacque Tassilone, e gi\u00e0 nel 743 Hiltrude e Pipino governavano la Baviera in qualit\u00e0 di reggenti del nuovo duca.\nPipino il Breve, primo re.\nAlla morte di Carlo Martello (741), la \u201cFrancia\u201d era priva di re, ma non di maggiordomi di palazzo, coi figli di Carlo Pipino il Breve e il pi\u00f9 giovane Carlomanno pi\u00f9 forti che mai. Il regno era di fatto diviso tra Carlomanno (che controllava il nord con Austrasia, Alemannia e Turingia) e Pipino (che aveva potest\u00e0 sul sud con Neustria, Borgogna e Provenza), con la sorella Hiltrude in Baviera e il fratellastro Grifone per ora fuori gioco in quanto probabilmente generato all'interno di un'unione ritenuta non regolare.\nMa tanto potere non conferiva ai fratelli maestri di palazzo quella legittimit\u00e0 necessaria per regnare sul popolo franco, e infatti essi misero sul trono Childerico III, dalla genealogia incerta, eloquentemente soprannominato il \"re fantasma\", essendo solo un fantoccio nelle loro mani.\nNel 747 Carlomanno abbandon\u00f2 volontariamente il campo e si ritir\u00f2 nell'Abbazia di Montecassino, lasciando il regno e il figlio a Pipino, cos\u00ec che Pipino stesso si trov\u00f2 ad essere di fatto l'unico uomo di potere. Ma l'opposizione si faceva sentire con forza, e anzi ne prese le redini proprio quel Grifone, fratellastro di Pipino, che era stato emarginato e che per\u00f2 rivendicava qualche diritto all'eredit\u00e0 del padre Carlo Martello. Unitosi ai nemici Sassoni, nel 748 prese il potere in Baviera, esautorando la sorellastra Hiltrude. La reazione di Pipino arriv\u00f2 l'anno seguente: invase la Baviera e tolse di mezzo Grifone, che si rifugi\u00f2 in Aquitania dove, nel 753, venne assassinato mentre cercava alleanze tra i Longobardi.\nI tempi erano maturi per tentare la legittimazione del potere, e in questo contesto Pipino si decise, nel 751, a fare il passo fondamentale, inviando a papa Zaccaria degli ambasciatori per saggiarne la disponibilit\u00e0 ad incoronarlo re. Proprio in quegli anni la Chiesa di Roma stava attraversando un momento difficile, segnato, oltre che dal timore della minacciosa espansione dei Longobardi verso Roma, anche dai grossi contrasti teologici e politici con l'Impero d'Oriente, ed era dunque in cerca di alleati forti. Il papa colse dunque al volo l'occasione, che gi\u00e0 con Carlo Martello era sfumata, ed oltre a dichiarare che avrebbe dovuto essere re chi veramente deteneva il potere ordin\u00f2, sulla base dell'autorit\u00e0 apostolica, di far re Pipino: un atto che non solo interferiva pesantemente nella politica secolare di uno Stato sovrano, ma poneva le basi di una dipendenza del potere monarchico (e poi imperiale) da quello papale.\nAppurata la disponibilit\u00e0 del papa ed in ossequio al suo ordine (del quale peraltro non fu in grado di valutare la portata storica), Pipino fece rinchiudere il suo signore Childerico III in un monastero e si proclam\u00f2 re al suo posto. La fine del regno dei Merovingi fu marcata, secondo la tradizione franca dei \"re capelluti\", dalla rasatura che venne imposta a Childerico. Pipino divenne cos\u00ec il primo re dei Franchi carolingi.\nFu cruciale per la storia europea l'atto, giuridicamente illegittimo, della legittimazione papale (fino ad allora i re erano stati solo benedetti, mentre lo \"status\" giuridico a regnare doveva provenire dall'unico erede dell'Impero romano, il sovrano bizantino), sia che Pipino stesse usurpando un titolo di sovrano \"sacrale\" verso i popoli Germanici, sia che il papa si stesse arrogando un potere di legittimazione che non aveva fondamento giuridico definito. Ma nella pratica la sacralit\u00e0 della persona e del gesto papale compens\u00f2 la fine della sacralit\u00e0 della dinastia merovingia. Inoltre, la progressiva decadenza dei possedimenti occidentali del trono di Costantinopoli, unita all'eresia iconoclasta supportata dall'Imperatore orientale Leone III, causava un vuoto di potere che il papa aveva gi\u00e0 manifestato di voler colmare.\nNacque in quella circostanza anche la cerimonia dell'unzione regale con uno speciale olio benedetto, un atto estraneo al mondo germanico o romano, che si rifaceva direttamente all'unzione dei Re d'Israele di tradizione biblica. La nuova sacralit\u00e0 arrogata dai Carolingi era dunque \"pi\u00f9 alta\" della tradizionale sacralit\u00e0 con risvolti pagani arrogata dai Merovingi.\nSentendosi sempre pi\u00f9 minacciato dai Longobardi, il nuovo papa Stefano II comp\u00ec per la prima volta un gesto che, oltretutto, serv\u00ec a rinsaldare e rendere evidente il legame tra il nuovo re dei Franchi e la Chiesa di Roma: all'inizio del 754 si rec\u00f2 nel regno di Pipino il Breve per chiedergli sostegno e protezione. Pipino non poteva rifiutarsi, ma l'opposizione al cambiamento della linea politica fu fortissima; addirittura arriv\u00f2 dal ritiro nell'Abbazia di Montecassino suo fratello Carlomanno (probabilmente su pressione del re longobardo), che tent\u00f2 di mettersi alla testa dell'opposizione, ma il papa lo releg\u00f2 in un monastero franco e Pipino, per non correre ulteriori rischi, costrinse i figli di Carlomanno a prendere i voti, rendendoli in tal modo inoffensivi. Ma le dure resistenze non si placarono, e il re fu costretto lui, questa volta, a chiedere aiuto al papa. In realt\u00e0 temeva per la successione al trono, ed aveva bisogno di un alleato che, un domani, legittimasse il diritto dei suoi figli. Il giorno di Pasqua del 754 il re si impegnava per scritto a \u201crestituire\u201d alla Chiesa l'Esarcato (la regione tra Ravenna e Ancona, che nel 751 i Longobardi avevano tolto ai Bizantini), mentre il papa nominava Pipino e i suoi figli \"patrizi romani\" (cio\u00e8 protettori di Roma), conferiva alla moglie di Pipino Bertrada di Laon il titolo di regina ed emanava il divieto per i Franchi di nominare un re che non fosse discendente di Pipino e Bertrada: una nuova pesante interferenza della Chiesa nell'autonomia politica di uno stato sovrano.\nNell'estate di quello stesso anno 754 Pipino inaugur\u00f2 la nuova politica di ostilit\u00e0 nei confronti dei Longobardi ed invi\u00f2 i suoi eserciti in Italia. Re Astolfo accett\u00f2 di pagare un tributo e cedette i territori dell'Esarcato, che vennero subito girati al papa. Fu poi necessario un secondo intervento militare nel 757 contro il nuovo re Desiderio per risolvere la questione dell'Italia centrale, anche se il problema si trascin\u00f2 ancora per quasi un ventennio.\nUno dei perni principali su cui era basata la politica interna riguardava il rafforzamento del potere nobiliare ecclesiastico e gli attenti rapporti con la Chiesa. Furono tra l'altro scrupolosamente adottati alcuni decreti papali che riguardavano la famiglia e il matrimonio e che di fatto erano volti ad impedire eccessive concentrazioni di propriet\u00e0 terriere nelle mani di poche famiglie laiche, mentre veniva favorito l'arricchimento delle istituzioni ecclesiastiche grazie a cospicue donazioni.\nPipino mor\u00ec il 23 settembre 768, non prima di aver designato eredi e successori, con l'approvazione della nobilt\u00e0 che contava e dei vescovi, entrambi i figli ancora in vita, Carlo e Carlomanno.\nCarlo Magno e l'Impero Carolingio.\nCarlo Magno, prima re dei Franchi e poi imperatore incoronato dal papa nella Basilica di San Pietro nella notte di Natale dell'800, fu senza alcun dubbio il sovrano che segn\u00f2 maggiormente l'epoca carolingia, per la longevit\u00e0 del suo regno, ma anche per il suo carisma, per le sue riforme nel campo dell'educazione, dell'economia e della restaurazione dello Stato, e per le sue conquiste militari, che gli consentirono di unificare quasi tutto quello che restava del mondo civilizzato accanto ai grandi imperi arabo e bizantino ed ai possedimenti della Chiesa, con l'esclusione delle isole britanniche, dell'Italia meridionale e di pochi altri territori.\nA livello centrale l'istituzione fondamentale dello Stato era il sovrano stesso, ed il governo era costituito dal \"palatium\", denominazione che designava il complesso dei collaboratori alle sue dipendenze, che seguivano il re in tutti gli spostamenti: organo puramente consultivo, era costituito da rappresentanti laici ed ecclesiastici, uomini di fiducia a contatto quotidiano con il sovrano, che lo aiutavano nell'amministrazione centrale.\nL'Impero era suddiviso in circa 200 province, e in un numero sensibilmente minore di diocesi, ciascuna delle quali poteva comprendere pi\u00f9 province, affidate a vescovi e abati, insediati ovunque. Ogni provincia era governata da un conte, vero e proprio funzionario pubblico delegato dell'Imperatore, mentre nelle diocesi erano i vescovi e gli abati ad esercitare il potere. Le aree di frontiera del regno franco ai confini dell'Impero, che potevano comprendere al loro interno pi\u00f9 province, erano designate col nome di \u201cmarche\u201d, che gli autori pi\u00f9 eruditi chiamavano con la denominazione classica di \"limes\".\nGerarchicamente subito sotto i conti erano i vassalli (o \"vassi dominici\"), notabili e funzionari addetti a diversi uffici, reclutati generalmente tra i fedeli del re che prestavano servizio a palazzo. Tra questi funzionari venivano scelti i \"missi\" regi: si trattava di vassalli (inizialmente di basso rango), da inviare nelle varie province e diocesi come \u201corgano esecutivo\u201d del potere centrale, o per particolari missioni ispettive e di controllo. Furono presto sostituiti da personaggi di pi\u00f9 alto rango (nobili, abati e vescovi) che teoricamente avrebbero dovuto essere meno esposti a rischi di corruzione (ma i fatti spesso smentirono la teoria e le intenzioni). Insieme ai \"missi\" si istituirono i \"missatica\", circoscrizioni loro assegnate che costituivano un potere intermedio tra quello centrale e quelli locali.\nFin dai primi tempi del suo regno Carlo si era posto l'obiettivo di trasformare una societ\u00e0 semibarbara come quella dei Franchi in una comunit\u00e0 regolata dal diritto e dalle regole della fede, coniugando l'applicazione della legge attraverso il \"bando\" germanico con la concezione romana del diritto, e rinnovando l'importanza degli atti scritti emessi dalla cancelleria del Palazzo: i capitolari, tramite i quali le norme legislative venivano trasmesse nelle varie province affinch\u00e9 fossero rese pubbliche ed applicate.\nAd un livello pi\u00f9 ideologico che politico si deve ai letterati cristiani la nascita di una concezione dello Stato che in parte era riconducibile all'impero romano, anche se per legittimare la monarchia poggiava su una concezione profondamente cristiana. Il potere assoluto di Carlo non aveva alcun carattere dispotico, ma si configurava piuttosto come il risultato di una mediazione tra cielo e terra, in cui il sovrano utilizzava la personale ed esclusiva interlocuzione con Dio (si considerava l'\"unto del Signore\") per ammonire e guidare il suo popolo. Si trattava per\u00f2 di un potere che non doveva rendere conto solo a Dio, ma anche agli uomini, e che aveva bisogno di entrambe le legittimazioni; questo giustificava le annuali assemblee generali degli uomini liberi, nelle quali Carlo otteneva l'approvazione delle disposizioni che, su \u201cispirazione divina\u201d, aveva maturato e predisposto.\nDal punto di vista culturale, l'epoca di Carlo Magno e dei suoi immediati successori \u00e8 conosciuta come \u201crinascita carolingia\", espressione con cui si intende la fioritura che si ebbe durante quel periodo in ambito politico, culturale e soprattutto educativo. Carlo dette impulso ad una vera e propria riforma culturale in pi\u00f9 discipline: in architettura, nelle arti filosofiche, nella letteratura, nella poesia. Personalmente era un illetterato, e non ebbe mai una vera e propria educazione scolastica, ma comprendeva a fondo l'importanza della cultura nel governo dell'impero. La Rinascita carolingia ebbe una natura essenzialmente religiosa, ma le riforme promosse da Carlo Magno assunsero una portata culturale. La riforma della Chiesa, in particolare, si proponeva di elevare il livello morale e la preparazione culturale del personale ecclesiastico operante nel regno. Con la collaborazione degli intellettuali provenienti da ogni parte dell'impero (l'\u201cAccademia Palatina\u201d), Carlo pretese di fissare i testi sacri con un'opera di emendazione e correzione della Bibbia e standardizzare la liturgia, imponendo gli usi liturgici romani, nonch\u00e9 di perseguire uno stile di scrittura che riprendesse la fluidit\u00e0 e l'esattezza lessicale e grammaticale del latino classico. L'insegnamento classico, particolarmente quello del latino, venne dunque rivalorizzato, dopo essere stato snaturato e trascurato alla fine del regno dei Merovingi. Tuttavia, la lingua latina era ormai quasi esclusivamente la lingua del clero, ed infatti si prescrisse a preti e monaci di dedicarsi allo studio del latino, e fu ordinato ai sacerdoti di istruire ragazzi di nascita sia libera sia servile, ed in ogni angolo del regno (e poi dell'Impero) sorsero delle scuole vicino alle chiese ed alle abbazie. Ma negli ambienti civili e militari era preferito il francone, antenato delle lingue nazionali odierne: il romanico e il teutonico, rispettivamente del francese e del tedesco.\nNeanche la grafia venne risparmiata, e fu unificata, entrando in uso corrente la \u201cminuscola carolina\u201d, derivata dalle scritture corsive e semicorsive, e venne inventato un sistema di segni di punteggiatura per indicare le pause (e collegare il testo scritto alla sua lettura ad alta voce).\nDei numerosissimi figli (almeno 20) avuti dalle 5 mogli ufficiali (oltre ad un numero imprecisato di concubine), solo i primi tre maschi ebbero, con Carlo ancora in vita, funzioni di governo e giurisdizione su regioni dell'impero: a Carlomanno, a cui fu poi cambiato il nome in Pipino, venne assegnata l'Italia, dopo che fu strappata ai Longobardi di re Desiderio; Ludovico ebbe il governo dell'Aquitania e, in generale, della met\u00e0 meridionale della Francia e del nord della penisola iberica; Carlo il Giovane affianc\u00f2 invece il padre nel governo dell'impero e nelle varie spedizioni militari. Dei tre eredi ai quali Carlo aveva previsto di lasciare l'impero, suddiviso in parti uguali, solo Ludovico sopravvisse al padre, che mor\u00ec nel suo palazzo di Aquisgrana il 28 gennaio dell'814.\nProblemi sotto Ludovico il Pio.\nLudovico il Pio non aveva un carattere deciso e battagliero, come suo padre. Forse fu anche per quello che dai suoi sudditi era visto pi\u00f9 come uomo che come imperatore: di questo spesso si approfitt\u00f2 l'aristocrazia franca che in pi\u00f9 occasioni ignor\u00f2 la sua autorit\u00e0. Devoto e interessato alla vita spirituale (da cui l'appellativo noto fin dall'epoca medievale), seppe anche essere spietato, eliminando dalla scena tutti i pretendenti alla corona ovvero figli illegittimi, cugini ed altri parenti.\nLudovico aveva ormai quarant'anni quando mor\u00ec la sua prima moglie, Irmingarda, e stava per lasciare il regno in mano ai tre figli legittimi, avuti dalla defunta moglie: Lotario, Pipino e Ludovico. Gli fu consigliato di risposarsi con la giovane Giuditta, che dopo il matrimonio si rivel\u00f2 astuta e abilissima in affari politici. Fu proprio lei a dare alla luce il quarto figlio di Ludovico, che chiam\u00f2 Carlo in onore del nonno. Giuditta fece molto per lui, riusc\u00ec persino a metterlo nella stessa posizione dei fratellastri, scatenando una guerra civile tra i fratelli, che con alterne vicende, dur\u00f2 fino al trattato di Verdun dell'843.\nLa spartizione dell'impero.\nDopo la morte di Ludovico il Pio, il trattato di Verdun divise il regno tra i suoi figli in tre regioni, formate da fasce che andavano da nord a sud:\nL'indebolimento della dinastia carolingia.\nLa scomparsa della Lotaringia.\nLotario fu il primo dei tre fratelli a morire, lasciando l'impero alla merc\u00e9 degli altri due. Finalmente, dopo parecchie peripezie, la Lotaringia venne annessa nel 925 al regno dei Franchi Orientali, e la Schelda segn\u00f2 il confine tra regno dei Franchi Orientali e Occidentali. Inoltre, il re dei Franchi Orientali riottenne, nella stessa occasione, il titolo d'imperatore.\nInvasioni dal nord.\nIl primo attacco dei Normanni (o impropriamente noti anche come Vichinghi) tocc\u00f2 nel 793 le coste britanniche; quindi, la pressione dei Vichinghi si accentu\u00f2: essi risalirono i fiumi a bordo delle loro imbarcazioni a fondo piatto, impropriamente dette \"drakkar\" e saccheggiarono i tesori delle abbazie prima di tornare in Scandinavia; tuttavia, alcuni dei loro insediamenti costieri durarono nel tempo. Nell'841, attaccarono l'abbazia di Jumi\u00e8ges e la citt\u00e0 di Rouen; i monaci dovettero fuggire dai pericoli delle razzie, portando con loro le reliquie dei loro santi. Alla fine del IX secolo, delle vere e proprie armate normanne portarono devastazione fino al cuore del regno occidentale.\nI re carolingi sembravano impotenti: Carlo il Calvo cerc\u00f2 di costruire delle fortificazioni aggiuntive e chiese ai capi dell'aristocrazia di difendere le regioni minacciate. Roberto il Forte venne messo dal re alla testa di una marca occidentale: mor\u00ec combattendo contro i normanni nell'866. Il conte Oddone difese Parigi contro un attacco venuto dalla Senna nell'885. Questi nobili acquistarono un immenso prestigio grazie alla lotta contro l'invasore scandinavo, prestigio che partecip\u00f2 d'altro canto all'indebolimento del potere reale: le vittorie militari erano ormai attribuite ai marchesi e ai conti.\nL'incapacit\u00e0 dei Carolingi di risolvere il problema normanno era manifesta: nel 911, con il trattato di Saint-Clair-sur-Epte, il re carolingio Carlo il Semplice cedette la Bassa Senna (futura Normandia) al capo normanno Rollone, e si rimise a lui per difendere l'estuario e il fiume, in aiuto di Parigi. Questa decisione fu alla base della creazione del ducato di Normandia. I Carolingi erano quindi costretti a cedere territori e a pagare tributi ai popoli scandinavi, per contrastare i loro danni, mentre erano inoltre impegnati in questioni familiari. Questo clima d'insicurezza acceler\u00f2 la disgregazione del potere carolingio.\nNuove minacce ad Est.\nAd est si profil\u00f2 una nuova minaccia con l'arrivo dei Magiari nella scena europea.\nQuesto popolo delle steppe occup\u00f2 la Pannonia, lasciata libera dopo la distruzione degli Avari sotto il regno di Carlo Magno all'inizio del IX secolo. Fecero le loro prime incursioni ai margini dell'impero, come in Moravia nell'894, poi all'interno di esso, come in Italia nell'899. Nel 907, il regno slavo della Grande Moravia cedette a causa dei nuovi invasori.\nRegni troppo corti.\nA partire dalla fine del IX secolo, i re carolingi regnarono troppo poco tempo per essere efficaci:\nQuindi gli ultimi re carolingi non riuscirono ad imporre alcuna politica a lungo termine.\nL'ascesa dell'aristocrazia.\nDalla fine del IX secolo, alcuni aristocratici (duchi e conti) che non facevano direttamente parte della famiglia dei Carolingi accedettero al potere: nell'888, dopo la morte di Carlo il Grosso, Berengario I, discendente dai Carolingi per linea femminile, gli succede sul trono d'Italia.\n Nel 911, il duca Corrado I di Franconia, la cui moglie discendeva per linee femminili dai Carolingi, fu eletto re della Germania. In Francia, i Robertingi, ascendenti dei Capetingi e discendenti per linea femminile dei Carolingi, formano una stirpe potente, scelta per regnare nell'888-898 nella persona di Oddone.\nLe principali fasi dell'ascesa dell'aristocrazia furono:\nAlla fine del IX secolo, come conseguenza del capitolare di Quierzy (877) queste cariche di conte, duca e marchese diventarono ereditarie: i re carolingi non potevano pi\u00f9 destituirli, quindi il loro controllo s'indebol\u00ec. Si assistette allora alla costituzione di dinastie locali di conti, duchi e vassalli del re. Il vassallaggio, che era stato ben controllato sotto Carlo Magno e serviva per i suoi interessi politici, si ritorce contro l'autorit\u00e0 dei suoi successori. L'aristocrazia laica ed ecclesiastica fu quindi in posizione predominante a met\u00e0 del Medioevo, in Francia e in Germania.\nI conti erano fisicamente pi\u00f9 vicini al popolo dei Carolingi. L'autorit\u00e0 del re sembra lontana ai contadini. La maggior parte degli uomini liberi del regno viveva a contatto diretto del conte e del suo delegato: essi li potevano sentire, per esempio, durante le sedute del tribunale. La loro autorit\u00e0 era quindi pi\u00f9 immediata di quella del re. Si instaur\u00f2 per questo un rapporto stretto e personale: i contadini si mettevano sotto la protezione dei nobili ed entravano alle loro dipendenze.\nNel X secolo, i segni dell'autonomia dei principi si moltiplicarono: i conti e i duchi si attribuirono le funzioni pubbliche e i diritti fino ad allora riservati al re. Costruirono torri e forti, e in seguito veri e propri castelli in pietra, senza autorizzazione. Dopo la fine delle invasioni scandinave, il castello dominava un territorio che era caduto sotto le mani di un signore. Inoltre essi coniavano proprie monete con la loro effigie e il loro nome, e prendevano sotto la loro protezione il clero, controllando le investiture episcopali.\nIn tutto, alla fine del X secolo, l'autorit\u00e0 centrale carolingia spar\u00ec, a tutto vantaggio degli aristocratici, in particolare dei pr\u00ecncipi territoriali; fu la fine della dinastia carolingia e il trionfo delle stirpi aristocratiche.\nL'ultimo discendente di linea maschile fu Oddone di Vermandois, figlio di Erberto IV di Vermandois, morto intorno al 1085. Per linea femminile vi discendono invece i Capetingi in primo luogo, poich\u00e9 la nonna materna di Ugo Capeto, Beatrice di Vermandois, era figlia di Erberto I di Vermandois, e tramite loro tutti gli attuali regnanti europei.\nL'ascesa degli Unrochidi in Italia (875-925).\nL'esempio dell'ascesa degli Unrochidi in Italia illustra pienamente il modo in cui avvenne il trasferimento del potere dei Carolingi ai \"Grandi\" dell'aristocrazia imperiale e, poi, la frantumazione che conobbe il potere regale nelle mani di questi ultimi.\nSotto il regno del carolingio Ludovico II il Giovane (850-875), titolare della dignit\u00e0 imperiale, in Italia, il potere reale potrebbe sembrare per un certo periodo rafforzato. Ma egli mor\u00ec senza eredi e la dominazione fin\u00ec di fatto nelle mani della dinastia bavarese dei Widonidi, l'esponente della quale deteneva la carica di duca di Spoleto, ed in quelle della dinastia degli Unrochidi, il cui esponente \u00e8 marchese del Friuli.\nI membri di questa famiglia erano dei Franchi: Evrardo, loro progenitore, aveva ricevuto la marca del Friuli fin dalla sua costituzione ad opera di Lotario I (837), mentre essi sono uniti alla stirpe carolingia tramite l'imparentamento con una figlia di Ludovico il Pio. Nell'875 gli Unrochidi consideravano ancora il nord della Francia (la regione di Lilla) come uno dei centri del proprio potere. Se, almeno all'inizio, essi non avevano mai avuto la pretesa di conquistare il potere reale, la vacanza di tale potest\u00e0 in Italia e le difficili circostanze della fine del X secolo portarono uno di essi (Berengario del Friuli) prima sul trono d'Italia e poi su quello imperiale.\nBerengario, unico erede maschio della propria casata nell'874, infatti, sostenne in un primo momento le pretese del carolingio al trono d'Italia. Gli eredi possibili, allora, sarebbero stati Carlomanno, figlio di Ludovico II il Germanico, e suo fratello, Carlo il Grosso. Alla morte del secondo, tuttavia, non c'era pi\u00f9 nessun carolingio che fosse in grado di affermare la propria autorit\u00e0 in Italia.\nI rivali tradizionali degli Unrochidi nella penisola, cio\u00e8 i Widonidi di Spoleto, che avevano alcuni possedimenti vicino a Nantes, apparivano allora come dei candidati potenziali al trono dei Franchi Occidentali. Perci\u00f2, Berengario accedette personalmente al trono dell'Italia nell'887: per contrastare le ambizioni dei Widonidi, mise cos\u00ec fine, in pratica, all'idea dell'unit\u00e0 carolingia.\nTuttavia, in questo momento esso non disponeva di un appoggio che andasse oltre l'ambito regionale ed era ancora contestato, in particolare a causa dell'influenza che i Widonidi prendono sul papato (durante la cosiddetta pornocrazia). Fino alla morte del suo rivale, il duca Lamberto II di Spoleto, nell'898, non controllava ancora tutto il territorio italiano ed in pi\u00f9 era obbligato a contrastare la minaccia ungara.\nAll'epoca dell'invasione del regno d'Italia nell'899, dovette quindi venire a patti con gli ambiti militari carolingi, cio\u00e8 dovette riunire l'armata: gli italiani subirono una sanguinosa sconfitta. A seguito di questo evento, la strategia di Berengario cambi\u00f2: accett\u00f2 da questo momento in avanti numerosi compromessi con i poteri locali: vennero costruite delle mura e alcune zone sfuggirono al controllo reale; l'autorit\u00e0 pubblica venne conferita, senza alcuna contropartita, a vescovi, ecc. Il risultato di questa nuova politica fu uno sbriciolamento cospicuo ed irreversibile dell'autorit\u00e0 del re nella penisola.\nFacendo appello a mercenari ungari contro gli italiani che si ribellano contro la sua autorit\u00e0, Berengario ottenne finalmente la dignit\u00e0 imperiale, cui egli ambiva, nel 915, ma nelle sue mani essa non fu che un'ombra superata.\nArte.\nLa rinascita europea promossa dai Carolingi influenz\u00f2 anche la sfera artistica, determinando il recupero del linguaggio classico. Nelle grandi chiese abbaziali (Saint-Denis, Corvey, Reichenau, Castel San Vincenzo), si afferm\u00f2 una nuova tipologia basilicale a tre navate con abside, cripta e facciata tra torri (\"Westwerk\"), mentre nella Cappella Palatina di Aquisgrana si us\u00f2 la pianta centrale di derivazione bizantina.\nGenealogia.\nLinee di successione dinastica.\n = \"Imperator Romanorum\"\nVermandois.\n Bernardo (799\u2013818)\n = Cunegonda di Laon\n \u2514\u2500\u2500 Pipino I di Vermandois (verso l'815\u00a0\u2013 dopo l'840)\n \u2502\n \u251c\u2500\u2500 Bernardo (844 circa - dopo l'843)\n \u251c\u2500\u2500 Pipino (846 circa - 893)\n \u251c\u2500\u2500 Erberto (ca. 850\u00a0\u2013 ca. 907)\n \u2502 = Bertha de Morvois\n \u2502 \u251c\u2500\u2500 Erberto II (880\u2013943) \n \u2502 \u2502 = Adele\n \u2502 \u2502 = Ildebranda di Francia\n \u2502 \u2502 \u251c\u2500\u2500 Adele di Vermandois (912-960) \n \u2502 \u2502 \u2502 = Arnolfo I di Fiandra\n \u2502 \u2502 \u251c\u2500\u2500 Eude (910-946)\n \u2502 \u2502 \u251c\u2500\u2500 Erberto III d'Omois (?-993)\n \u2502 \u2502 \u2502 = Eadgifu d'Inghilterra\n \u2502 \u2502 \u251c\u2500\u2500 Roberto di Vermandois, (?-968)\n \u2502 \u2502 \u2502 = Liegarda di Francia\n \u2502 \u2502 \u2502 \u251c\u2500\u2500 Erberto III di Meaux\n \u2502 \u2502 \u2502 \u2502 \u2502\n \u2502 \u2502 \u2502 \u2502 \u2514\u2500\u2500 Stefano I di Vermandois\n \u2502 \u2502 \u2502 \u251c\u2500\u2500 Adele di Troyes, (c. 950-c. 980)\n \u2502 \u2502 \u2502 \u2502 = Lamberto di Chalon\n \u2502 \u2502 \u2502 \u2502 = Goffredo I d'Angi\u00f2\n \u2502 \u2502 \u2502 \u2514\u2500\u2500 Adele (950-974)\n \u2502 \u2502 \u2502 = Goffredo I d'Angi\u00f2\n \u2502 \u2502 \u251c\u2500\u2500 Alberto I (915-987)\n \u2502 \u2502 \u2502 = Gerberga di Lorraine\n \u2502 \u2502 \u2502 \u251c\u2500\u2500 Erberto III (954-?)\n \u2502 \u2502 \u2502 \u2502 = Ermengarda di Bar\n \u2502 \u2502 \u2502 \u2502 \u251c\u2500\u2500 Alberto II (980-1015)\n \u2502 \u2502 \u2502 \u2502 \u251c\u2500\u2500 Landolfo, vescovo di Noyon\n \u2502 \u2502 \u2502 \u2502 \u2514\u2500\u2500 Ottone I (979-1045)\n \u2502 \u2502 \u2502 \u2502 = Pavia\n \u2502 \u2502 \u2502 \u2502 \u251c\u2500\u2500 Erberto IV di Vermandois (1028\u20131080)\n \u2502 \u2502 \u2502 \u2502 \u2502 = Adele di Valois\n \u2502 \u2502 \u2502 \u2502 \u2502 \u251c\u2500\u2500 Adelaide di Vermandois\n \u2502 \u2502 \u2502 \u2502 \u2502 \u2502 = Ugo I di Vermandois\n \u2502 \u2502 \u2502 \u2502 \u2502 \u2514\u2500\u2500 Oddone (+ post 1085)\n \u2502 \u2502 \u2502 \u2502 \u251c\u2500\u2500 Simone\n \u2502 \u2502 \u2502 \u2502 \u2514\u2500\u2500 Pietro\n \u2502 \u2502 \u2502 \u251c\u2500\u2500 Eude (ca. 956-983)\n \u2502 \u2502 \u2502 \u251c\u2500\u2500 Liudolfe (ca. 957-986)\n \u2502 \u2502 \u2502 \u2514\u2500\u2500 Guy I \n \u2502 \u2502 \u251c\u2500\u2500 Liutgarda (ca 920-978) \n \u2502 \u2502 \u2502 = Guglielmo I di Normandia\n \u2502 \u2502 \u2502 = Tebaldo I di Blois\n \u2502 \u2502 \u2514\u2500\u2500 Ugo (?-962)\n \u2502 \u251c\u2500\u2500 Beatrice (880 circa\u00a0\u2013 dopo il 931)\n \u2502 \u2502 = Roberto I di Francia\n \u2502 \u251c\u2500\u2500 Cunegonda\n \u2502 \u251c\u2500\u2500 Adele\n \u2502 \u2514\u2500\u2500 Berengaria\n \u251c\u2500\u2500 Cunegonda\n \u2514\u2500\u2500 Gunilde\n = Berengario I di Neustria\n = Guy di Senlis"}
{"id": "120339", "revid": "1498232", "url": "https://it.wikipedia.org/wiki?curid=120339", "title": "Italia Marittima", "text": "Italia Marittima \u00e8 il nome assunto dal 1\u00ba marzo 2006 dalla compagnia di navigazione Lloyd Triestino di navigazione.\nL'azienda nacque nel 1836 come una branca dell'\u00d6sterreichischer Lloyd sotto l'Impero asburgico ed \u00e8 fra le pi\u00f9 antiche compagnie di navigazione del mondo. La sua sede centrale e direzione si trovano a Trieste.\nStoria.\nGi\u00e0 alle origini si rivolse principalmente verso l'Oriente, realizzando collegamenti merci e passeggeri dal Mare Mediterraneo. Nel dicembre 1837 la compagnia impiant\u00f2 a Trieste una propria officina di riparazioni, in un edificio situato presso il vecchio lazzaretto. L'officina, che nel 1839 venne ingrandita e dotata di nuovi macchinari fu in forma embrionale il primo arsenale Lloyd.\nNel 1853 per la manutenzione e le riparazioni periodiche delle navi della compagnia venne decisa la realizzazione a Trieste di un grande cantiere navale denominato Arsenale Lloyd da destinare non solo alle riparazioni ma anche alla costruzione di nuove navi. La posa della prima pietra per la costruzione del cantiere avvenne il 30 maggio 1853 alla presenza dell'Arciduca Ferdinando Massimiliano. L'opera realizzata dall'architetto danese Hans Christian Hansen venne ultimata nel 1861 e l'arsenale occupava 3.000 lavoratori.\nTra il 1854 ed il 1859, il Lloyd gest\u00ec una regolare linea di navigazione che collegava, con piroscafi a vapore, Venezia e Trieste, tramite il Po ed Ticino, con Pavia, dove, grazie al Naviglio Pavese, era poi possibile proseguire la navigazione fino a Milano.\nDal 1855 il \"Lloyd Adriatico\", avendo assunto un'importanza strategica per l'Impero austriaco ebbe dei finanziamenti statali. Durante la guerra contro l'Italia nel 1866, molte navi della compagnia vennero consegnate alla Marina Imperiale ed utilizzate come trasporto di truppe.\nIl ruolo di Trieste vide crescere la sua importanza nel 1867 con la realizzazione della S\u00fcdbahn (Ferrovia Meridionale) che facilitava il trasporto delle merci dal porto verso le regioni dell'Europa centro-orientale. In quel periodo il Lloyd era la pi\u00f9 grande compagnia di navigazione del Mediterraneo e Trieste il principale porto dell'Impero asburgico.\nNel 1867 con l'Ausgleich l'Impero austriaco diventava Impero austro-ungarico e nel 1872 il Lloyd austriaco assumeva la denominazione di \"\u00d6sterreichisch-Ungarischer Lloyd - Lloyd Austro-Ungarico\". Intanto nel 1869 il Lloyd era diventato azionista della Compagnia di Suez di cui Pasquale Revoltella, uno dei componenti del consiglio di amministrazione del Lloyd, ebbe la carica di vice presidente. Con l'apertura del canale vennero attivate le rotte per l'estremo oriente e alla cerimonia ufficiale di apertura tre navi a vapore del Lloyd \"Pluto\", \"Vulkan\" e \"America\" fecero parte del convoglio inaugurale.\nTra il 1880 e il 1883 venne costruita la nuova sede centrale a Trieste, che attualmente ospita la sede della Regione Friuli Venezia Giulia. Il palazzo della nuova sede venne realizzato dall'architetto Heinrich von Ferstel, che aveva in precedenza progettato l'Universit\u00e0 di Vienna.\nDurante i festeggiamenti per il cinquantenario della fondazione, il 27 settembre 1886, venne varata la nave a vapore \"Imperator\" destinata ad operare sulle rotte dell'Asia orientale.\nIntanto, con il crescere dell'importanza di Fiume che era nella parte ungherese dell'Impero Asburgico, il Regno d'Ungheria prese la decisione di destinare alla Societ\u00e0 di Navigazione Adria, che aveva la sua sede a Fiume, i finanziamenti precedentemente destinati al Lloyd. In seguito a questo, nel 1891 la denominazione della societ\u00e0 torn\u00f2 ad essere \"\u00d6sterreichischer Lloyd - Lloyd Austriaco\".\nNel 1906 la sede centrale della compagnia venne trasferita da Trieste a Vienna.\nNel 1909 i cantieri navali vennero costituiti in una societ\u00e0 che apparteneva al 50% al Lloyd austriaco e per il 50% allo Stabilimento Tecnico Triestino.\nCon il passaggio di Trieste all'Italia nel 1919 la compagnia cambi\u00f2 nome in Lloyd Triestino di Navigazione.\nNel 1936 a seguito di una ristrutturazione delle maggiori compagnie di navigazione, il coordinamento ed il controllo pass\u00f2 sotto la giurisdizione della Finmare, una finanziaria a controllo statale.\nAlla compagnia, dopo decenni di crescita e ricchezza, al termine della seconda guerra mondiale rimasero solo 5 navi.\nLa societ\u00e0 riconquist\u00f2 gradualmente le linee con Africa, India, Pakistan, Australia ed Estremo Oriente. Nel 1956 la flotta del Lloyd Triestino contava gi\u00e0 31 unit\u00e0, di cui 28 di propriet\u00e0.\nGli anni settanta rappresentarono anni di forti cambiamenti nel settore dei trasporti con l'avvento dei container. La Societ\u00e0 riusc\u00ec a modernizzarsi ed a rendere i suoi servizi globali.\nGli anni ottanta videro ancora una crescita della compagnia, mentre gli anni novanta videro il trasferimento della compagnia nella nuova sede a \"Palazzo della Marineria\" una modernissima struttura che dal 1991 \u00e8 la sede centrale.\nLa rinascita del Lloyd Austriaco.\nNel 1921 l'accordo di Barcellona aveva riconosciuto agli stati che si erano formati in seguito alla prima guerra mondiale e privi di uno sbocco sul mare, il diritto ad esercitare il traffico commerciale marittimo. Questo rese possibile la rinascita del \"\u00d6sterreichischer Lloyd\" con sede a Vienna. Questa societ\u00e0 nacque tuttavia molti anni dopo, nel 1951, facendo propri la storia e i simboli dell'\"\u00d6sterreichischer Lloyd\".\nIl gruppo Evergreen.\nIl Lloyd Triestino alla fine del 1998 venne acquisito dalla multinazionale taiwanese Evergreen Marine Corporation, a sua volta facente parte dell'Evergreen Group, con la quale aveva iniziato una stretta collaborazione sin dal 1993.\nIl 1\u00ba marzo 2007 le quattro compagnie di navigazione del gruppo Evergreen, Italia Marittima SpA, Evergreen Marine Corp (Taiwan) Ltd., Evergreen Marine (Regno Unito) Ltd ed Evergreen Marine (Hong Kong) Ltd., in seguito ad un accordo diventato operativo dal successivo 1\u00ba maggio hanno dato vita, pur mantenendo ciascuna la propria autonomia, alla Evergreen Line.\nFlotta.\nDati relativi alla consistenza della flotta societaria a giugno 2016.\nFonti: RINA, American Bureau of Shipping, Germanischer Lloyd e banca dati sistema \"Equasis\").\nArchivio.\nLa documentazione proveniente dal Lloyd austriaco, dal Lloyd triestino e dai Cantieri riuniti dell'Adriatico \u00e8 stata depositata dalla Fincantieri CNI spa presso l\u2019Archivio di Stato di Trieste, ed \u00e8 riunita nel fondo denominato \"Arsenale triestino San Marco\" (estremi cronologici: 1861-1962)."}
{"id": "120341", "revid": "2225", "url": "https://it.wikipedia.org/wiki?curid=120341", "title": "Psicanalisi", "text": ""}
{"id": "120343", "revid": "125286242", "url": "https://it.wikipedia.org/wiki?curid=120343", "title": "Adam Jones (chitarrista)", "text": "Biografia.\nLe origini.\nOriginario dell'Illinois, Adam ha cominciato la sua carriera musicale suonando il violino alle scuole elementari, e continuando con il progetto Suzuki (un metodo di studio musicale che si basa sul concetto che i bambini apprendono le cose per imitazione), dove continu\u00f2 a suonare il violino per tutto il suo anno da matricola alle scuole superiori, per poi passare a suonare il contrabbasso per 3 anni in un'orchestra.\nOltre a suonare nell'orchestra, Adam suonava il basso in una band chiamata Electric Sheep con Tom Morello (in seguito chitarrista dei Rage Against the Machine) alle superiori (Libertyville), e sebbene non avesse mai ricevuto tradizionali lezioni di chitarra, impar\u00f2 a suonarla dall'amico.\nGli anni successivi.\nAdam amava, oltre alla musica, il cinema, tanto da decidere di frequentare la Hollywood Makeup Academy, dove cominci\u00f2 ad imparare a truccare, e ad esprimere la sua passione per la scultura e per il design di effetti speciali.\nDopo la laurea, and\u00f2 a lavorare al \"The Character Shop\" di Rick Lazzaroni. Rimase l\u00ec per 1-2 anni, e lavor\u00f2 per uno show TV chiamato \"Monsters\". Progett\u00f2 e costru\u00ec un costume da Morte ed una testa di Zombie conficcata su un palo (pi\u00f9 tardi usata nel film \"Ghostbusters 2\").\nLavor\u00f2 inoltre in diverse pubblicit\u00e0: un condimento per insalate (non and\u00f2 mai in onda), il mordente Olympics (trucco da Albert Einstein), Duracell (Boxers e Taxi).\nPartecip\u00f2 inoltre a \"\", per il quale fece il make up di Freddy Kruger nell'utero, e \"Ghostbusters 2\". Dopo di che and\u00f2 da Stan Winston. Qui lavor\u00f2 su \"Predator 2\", dove scolp\u00ec un pezzo unico: un teschio per l'interno dell'astronave di Predator.\nAdam lavor\u00f2 per altre grosse produzioni hollywoodiane facendo makeup e progetti del set, inclusi \"Jurassic Park\", \"Terminator 2\" e \"Predator 2\"; aiut\u00f2 anche i Green Jelly coi loro costumi.\nOltre ad essere il chitarrista dei Tool crea e produce tutti i video musicali del gruppo, girati con la tecnica di animazione \"stop-motion\", dove mette a frutto la sua fantasia.\nDa una intervista dell'agosto 2006 sul periodico Decibel Magazine si apprende che Adam Jones sta portando avanti alcune collaborazioni extra-Tool: si profila, infatti, un album realizzato insieme a Robert Fripp, e sembra imminente la registrazione di un lavoro insieme a Terry Bozzio e Buzz Osborne dei Melvins."}
{"id": "120345", "revid": "1652635", "url": "https://it.wikipedia.org/wiki?curid=120345", "title": "Genocidio", "text": "Con genocidio, secondo la definizione adottata dall'ONU, si intendono \u00abgli atti commessi con l'intenzione di distruggere, in tutto o in parte, un gruppo nazionale, etnico, razziale o religioso\u00bb.\nNegli studi giuridici, storici, politici e sociologici, a partire dalla fine della seconda guerra mondiale, il concetto di genocidio, sviluppatosi in origine nell'ambito del diritto internazionale, \u00e8 stato utilizzato in diversi contesti e con diverse accezioni:\nAl pari di terrorismo, tortura, crimini di guerra, crimini contro l'umanit\u00e0 e crimini di aggressione, il genocidio si annovera fra i crimini internazionali, per i quali vige la regola della giurisdizione internazionale e l'istituzione di tribunali sovranazionali.\nOrigine ed etimologia.\nIl termine \"genocidio\" \u00e8 una parola d'autore coniata da Raphael Lemkin, giurista polacco di origine ebraica, studioso ed esperto del genocidio armeno, introdotta per la prima volta nel 1944, nel suo libro \"Axis Rule in Occupied Europe\", opera dedicata all'Europa sotto la dominazione delle forze dell'Asse. L'autore vide la necessit\u00e0 di un neologismo per poter descrivere l'Olocausto e i fenomeni di persecuzione e distruzione di gruppi nazionali, razziali, religiosi e culturali, in particolare alla ricerca di idonei strumenti, nel diritto internazionale, a garantire la tutela di tali gruppi.\nLa parola, derivante dal greco \"\u03b3\u03ad\u03bd\u03bf\u03c2\" (\"gh\u00e9nos\", \"razza\", \"stirpe\") e dal latino \"caedo\" (\"uccidere\"), \u00e8 entrata nell'uso comune e ha iniziato a essere considerata come indicatrice di un crimine specifico, recepito nel diritto internazionale a partire dal secondo dopoguerra e quindi nel diritto interno di molti paesi.\nIl primo utilizzo del termine in ambito giudiziario avviene un anno dopo il lavoro di Lemkin durante il processo di Norimberga celebrato a partire dall'autunno del 1945. Anche se non espressamente menzionata nella carta di Londra, l'accordo stipulato dalle nazioni Alleate per dar vita al Tribunale Militare Internazionale chiamato a giudicare i crimini commessi dalle forze dell'Asse durante la seconda guerra mondiale, la parola \"genocidio\" \u00e8 presente nell'atto di accusa degli imputati del 18 ottobre, non come crimine specifico, ma come termine descrittivo seppur con riferimento ai crimini di guerra e non ai crimini contro l'umanit\u00e0:\nCome ricordato dallo stesso Lemkin, il primo ministro britannico Winston Churchill, durante una trasmissione radiofonica del 24 agosto 1941 in cui presentava l'accordo stipulato con il presidente statunitense Roosevelt noto come Carta Atlantica, defin\u00ec le azioni commesse dal regime nazista come \"crimine senza nome\":\nDefinizione ufficiale delle Nazioni Unite.\nL'11 dicembre 1946 l'Assemblea generale delle Nazioni Unite, con la risoluzione 96 (I), defin\u00ec il genocidio come \u00abuna negazione del diritto all'esistenza di interi gruppi umani, poich\u00e9 l'omicidio \u00e8 la negazione del diritto alla vita dei singoli esseri umani\u00bb. La risoluzione precisava inoltre che \u00abmolti casi di tali crimini di genocidio si sono verificati quando gruppi razziali, religiosi, politici e di altro genere sono stati distrutti, in tutto o in parte\u00bb\nIl 9 dicembre 1948 fu adottata, con la risoluzione 260 A (III), la \"Convenzione per la prevenzione e la repressione del delitto di genocidio\" scritta con il contributo dello stesso Lemkin anche sulla scorta dell'esperienza del processo di Norimberga. L'articolo II della \"Convenzione\" definisce esplicitamente il genocidio nell'ambito del diritto internazionale:\nUso del termine nel diritto internazionale.\nLa definizione contenuta nella \"Convenzione sul genocidio\" \u00e8 stata ripresa e utilizzata come base dello statuto del Tribunale penale internazionale per l'ex-Jugoslavia (\"International Criminal Tribunal for the former Yugoslavia\", ICTY) instituito dalle Nazioni Unite il 25 maggio 1993 con la risoluzione 827 del Consiglio di sicurezza. Si tratt\u00f2 del primo caso di istituzione di un tribunale speciale per crimini di guerra dalla seconda guerra mondiale. La corte, creata in seguito agli eventi avvenuti nelle guerre jugoslave iniziate nel 1991 e poi nei conflitti in Kosovo e in Macedonia fino al 2001, fu chiamata a giudicare, oltre ai reati legati a eventuali gravi infrazioni alla convenzione di Ginevra del 1949, a crimini contro l'umanit\u00e0 e a violazioni delle consuetudini e delle leggi di guerra, anche per il reato di genocidio.\nL'anno successivo, con la risoluzione 955, fu istituito il Tribunale penale internazionale per il Ruanda (\"International Criminal Tribunal for Rwanda\", ICTR), anch'esso chiamato a giudicare sui fatti che hanno portato al genocidio ruandese.\nNel 1997 fu creato anche uno speciale tribunale (\"United Nations Assistance to the Khmer Rouge Trials\", UNAKRT) chiamato a giudicare quanto avvenuto in Cambogia tra il 1976 e il 1979, mentre erano al potere gli khmer rossi di Pol Pot.\nDopo l'esperienza dei tribunali speciali, nel 1998 con lo Statuto di Roma, \u00e8 stata istituita la Corte penale internazionale (\"International Criminal Court\", ICC), tribunale permanente per crimini internazionali con sede all'Aia, nei Paesi Bassi, operativo dal 2002 e separato dalle Nazioni Unite. Lo statuto prevede che la corte abbia competenza su crimini di genocidio, crimini contro l'umanit\u00e0, crimini di guerra e di aggressione. L'articolo 6 \u00e8 dedicato espressamente al \"Crimine di genocidio'\" e riprende letteralmente la definizione della \"Convenzione\" del 1948.\nIl genocidio negli ordinamenti nazionali.\nLe nazioni aderenti all'ONU hanno in gran parte aderito alla \"Convenzione sul genocidio\" facendo propria la definizione di genocidio in essa contenuta.\nL'Italia ha ad esempio aderito con la Legge 11 marzo 1952, n.153. Nel 1967 una legge costituzionale ha stabilito la possibilit\u00e0 di estradizione degli stranieri per il reato di genocidio e lo stesso anno \u00e8 stata promulgata una legge che disciplina nell'ordinamento italiano le pene e le competenze per materia nei casi di genocidio. La Francia ha incluso il reato di genocidio nel suo codice penale del 1994 seguendo in gran parte la definizione dell'ONU, ma l'ha esteso non solo agli atti commessi con l'intenzione di distruggere, in tutto o in parte, un gruppo nazionale, etnico, razziale o religioso, come tale, ma anche ai danni di \u00abun gruppo determinato sulla base di qualsiasi altro criterio arbitrario\u00bb.\nGenocidi riconosciuti.\nCon l'approvazione della \"Convenzione sul genocidio\" e attraverso l'azione dei tribunali speciali appositamente istituiti e della Corte penale internazionale, i casi storici in cui \u00e8 stato riconosciuto il crimine di genocidio a livello internazionale sono in particolare:\nA questi si devono aggiungere l'Olocausto, che fu ricompreso fra i capi d'imputazione del processo di Norimberga e che ebbe fra le sue conseguenze la redazione stessa della \"Convenzione\", e il genocidio armeno che \u00e8 stato il primo caso moderno di persecuzione sistematica e di sterminio pianificato di un popolo per il quale \u00e8 stata avviata da parte della comunit\u00e0 internazionale una analisi processuale sulle responsabilit\u00e0 individuali e politiche. Il genocidio armeno, inoltre, era stato preso ad esempio dallo stesso Lemkin per la definizione del crimine di genocidio.\nGenocidi perpetrati nell'Impero ottomano.\nLa persecuzione nei confronti degli armeni e delle popolazioni cristiane fu una costante nella storia dell'Impero ottomano inasprendosi soprattutto nel XIX secolo, e sfoci\u00f2, al momento della sua dissoluzione, nel genocidio armeno propriamente detto, espressione alla quale ci si riferisce in particolare per i fatti accaduti tra il 1915 e il 1916.\nMassacri hamidiani.\nDopo la guerra russo-turca del 1877-1878, gli abitanti armeni di alcune zone dell'Impero, in particolare in Anatolia, si erano sollevati contro l'Impero ormai in declino con la richiesta che venissero applicate le clausole del Trattato di Berlino del 1878. L'art. 61 del Trattato, stipulato tra le potenze europee alla fine di un lungo periodo di ostilit\u00e0 terminato con la pace di Santo Stefano, impegnava l'Impero ottomano \u00aba realizzare, senza ulteriori ritardi, i miglioramenti e le riforme richieste dai bisogni locali nelle province abitate dagli armeni e a garantire la loro sicurezza contro i circassi e i curdi. Essa dar\u00e0 conto periodicamente delle misure prese a questo scopo alle Potenze, che ne sorveglieranno l'applicazione.\u00bb Inoltre il Trattato impegnava la Sublime Porta a garantire la libert\u00e0 religiosa nel suo territorio. Si tratt\u00f2 di uno dei primi casi di coinvolgimento internazionale al fine di garantire i diritti e la salvaguardia di una minoranza etnica e religiosa minacciata.\nLa repressione per soffocare la dissidenza armena, realizzata anche con il contributo dei curdi e di altre minoranze musulmane, fu brutale. Simili eventi erano gi\u00e0 avvenuti in passato contro il popolo armeno, ma in questa occasione la notizia dei massacri si diffuse velocemente in tutto il mondo, causando espressioni di condanna da parte di molti governi. Gli eccidi continuarono fino al 1897 quando il sultano Abdul Hamid II dichiar\u00f2 chiusa e risolta la questione armena. In quel periodo inizio anche la confisca dei beni degli armeni. La stima delle vittime durante la repressione varia da 80.000 a 300.000 morti a seconda delle fonti.\nLa notizia dei massacri fu ampiamente riportata in Europa e negli Stati Uniti, provocando forti reazioni da parte dei governi stranieri e delle organizzazioni umanitarie. Il Sultano fu quindi costretto ad accettare l'intervento di una commissione mista composta da membri turchi e europei, con rappresentanti della Francia, dell'Impero russo e di quello britannico, il cui lavoro fu per\u00f2 ostacolato da tattiche diplomatiche, rivelandosi inutile ad accertare la verit\u00e0 sulle stragi.\nGenocidio armeno (1915-1916).\nLe deportazioni e le uccisioni di massa perpetrate dagli ottomani sotto il governo dei Giovani Turchi ai danni della minoranza armena in maggioranza cristiana tra il 1915 e il 1916, evento per molto tempo definito \"l'olocausto dimenticato\", causarono circa 1,5 milioni di morti secondo le stime pi\u00f9 condivise.\nAll'inizio degli anni venti del XX secolo vi furono i primi tentativi di organizzare tribunali penali internazionali per perseguire crimini di guerra e contro l'umanit\u00e0 commessi nel corso del primo conflitto mondiale. In particolare il trattato di pace di S\u00e8vres, firmato tra le nazioni vincitrici e l'Impero ottomano il 10 agosto 1920, obbligava i turchi a consegnare alle potenze alleate \u00able persone la cui resa pu\u00f2 essere richiesta da queste ultime in quanto responsabili dei massacri commessi durante la continuazione dello stato di guerra sul territorio che faceva parte dell'Impero turco il 1\u00ba agosto 1914.\u00bb I responsabili dei massacri avrebbero dovuto essere processati da appositi tribunali istituiti dagli Alleati, salvo che nel frattempo la Societ\u00e0 delle Nazioni non avesse creato un tribunale competente a giudicarli. Il trattato non entr\u00f2 mai in vigore perch\u00e9 non riconosciuto dal nuovo governo guidato da Mustafa Kemal Atat\u00fcrk che prese il posto di quello ottomano al termine della Guerra d'indipendenza turca che ridefin\u00ec i confini e lo \"status\" della moderna Turchia come repubblica. Ci\u00f2 costrinse le potenze alleate a tornare al tavolo dei negoziati e alla sottoscrizione di un nuovo trattato di pace. Il Trattato di Losanna, firmato il 24 luglio 1923, annullava il trattato di S\u00e8vres, stipulato peraltro con il non pi\u00f9 esistente Impero ottomano, e non impegnava pi\u00f9 la nuova Turchia sul tema della consegna dei responsabili dei massacri.\nLa mancata applicazione del tratto di S\u00e8vres vanific\u00f2 l'ipotesi di ricorrere al giudizio di un tribunale penale sovranazionale per lo sterminio del popolo armeno e rappresent\u00f2 un fallimento della Societ\u00e0 delle Nazioni. La questione rimase irrisolta e dimenticata per decenni fino agli anni settanta quando, in seguito alla invasione turca di Cipro, la comunit\u00e0 internazionale, a partire dagli Stati Uniti, inizi\u00f2 a sfruttare la questione armena come mezzo di pressione politica nei confronti del governo di Ankara richiamandolo alle sue eventuali responsabilit\u00e0 per quello che iniziava a essere definito come \"genocidio armeno\".\nIl primo paese a riconoscere come genocidio il massacro degli armeni fu l'Uruguay nel 1965 a cui seguirono molti altri stati, soprattutto europei e sudamericani, sino a una prima presa d'atto da parte del Parlamento europeo con una risoluzione formale del 18 giugno 1987. Nel 2015, in occasione del centesimo anniversario, il Parlamento europeo conferm\u00f2 con un'altra risoluzione il riconoscimento del genocidio armeno esortando la Turchia \u00aba fare i conti con il proprio passato\u00bb.\nIl problema armeno e il suo mancato riconoscimento da parte del governo turco come genocidio \u00e8 sempre stato uno degli elementi di maggior frizione tra Ankara e gli altri paesi. In particolare la procedura per un eventuale ingresso della Turchia nell'Unione europea \u00e8 stata frenata fino a rendersi impossibile proprio in virt\u00f9 della mancata assunzione di responsabilit\u00e0 da parte delle autorit\u00e0 turche. In Italia il genocidio armeno \u00e8 stato riconosciuto con una risoluzione della Camera dei deputati del 17 novembre 2000. In Francia il negazionismo sul genocidio armeno, insieme a quello degli ebrei, \u00e8 addirittura considerato reato e punibile col carcere.\nLe Nazioni Unite non hanno mai riconosciuto esplicitamente il caso armeno come genocidio, ma in un documento della Sottocommissione per la prevenzione della discriminazione e la protezione delle minoranze del 2 luglio 1985, lo hanno affiancato ai grandi genocidi del XX secolo, paragonandolo all'Olocausto e definendolo come \u00abmassacro ottomano degli armeni nel 1915-1916\u00bb.\nIl genocidio, che gli armeni chiamano \"Medz Yeghern\" (\"grande crimine\"), viene commemorato il 24 aprile, data in cui nel 1915 vennero eseguiti i primi arresti tra l'\u00e9lite armena di Costantinopoli e a cui seguirono massicce deportazioni verso l'interno dell'Anatolia fino al massacro sistematico di una larga fetta della popolazione armena nei mesi successivi.\nGenocidio assiro e dei greci del Ponto.\nContemporaneo alla massiccia persecuzione degli armeni, fu il cosiddetto genocidio dei cristiani assiri, caldei e siriaci (\"seyfo\" in assiro) da parte del governo dei Giovani Turchi e dagli alleati curdi nelle province orientali ottomane. La persecuzione verso gli assiri era iniziata gi\u00e0 nel XIX secolo, ma fu con lo scoppio della prima guerra mondiale e con la mobilitazione generale del 1914 che inizi\u00f2 una fase di repressione violenta nei loro confronti, in particolare dopo il rifiuto dei giovani di rispondere alla chiamata per l'arruolamento nell'esercito ottomano. Secondo alcune stime tra fino a pi\u00f9 di assiri e altri cristiani furono uccisi durante la repressione turca.\nAnalogamente, nello stesso periodo e fino almeno al 1923, oggetto di pesanti persecuzioni furono le popolazioni di origine greca, in particolare i cristiani ortodossi abitanti la regione anatolica del Ponto sulle coste del Mar Nero. Nel tentativo di risolvere il \"problema greco\", analogamente a quello armeno, il governo ottomano, nel tentativo di eliminare la presenza cristiana nel suo territorio, arriv\u00f2 a uccidere un numero stimato di circa greci a cui si devono aggiungere i profughi costretti ad abbandonare la Turchia verso la Grecia e altri paesi del mondo.\nIl riconoscimento dei genocidi degli assiri e dei greci del Ponto \u00e8 stato storicamente meno esteso rispetto al genocidio degli armeni a cui sono stati spesso accostati. La Svezia ha riconosciuto il genocidio armeno insieme a quello di altri gruppi etnici, caldei, siriaci, assiri e greci del Ponto, nel 2010, cos\u00ec come hanno fatto l'Armenia e i parlamenti dell'Austria e dei Paesi Bassi nel 2015 e di quello della Germania l'anno successivo.\nOlocausto.\nLa Shoah, l'eliminazione di circa 6 milioni di ebrei pari ai due terzi degli ebrei d'Europa, venne organizzata e portata a termine dalla Germania nazista mediante un complesso apparato amministrativo, economico e militare che coinvolse gran parte delle strutture di potere burocratiche del regime, con uno sviluppo progressivo che ebbe inizio nel 1933 con la segregazione degli ebrei tedeschi, prosegu\u00ec, estendendosi a tutta l'Europa occupata dal Terzo Reich durante la seconda guerra mondiale, con il concentramento e la deportazione e quindi culmin\u00f2 dal 1941 con l'inizio dell'eliminazione fisica soprattutto nei campi di sterminio, strutture di annientamento appositamente predisposte in cui attuare quella che i nazisti denominarono \"soluzione finale della questione ebraica\". L'annientamento degli ebrei nei centri di sterminio rappresenta secondo la maggior parte degli storici un \"unicum\" nella storia umana, per le sue dimensioni e per le caratteristiche organizzative e tecniche dispiegate dalla macchina di distruzione nazista.\nOltre che con gli ebrei, i nazisti si accanirono contro altri gruppi etnici quali i rom e sinti, gruppi religiosi quali i testimoni di Geova, contro gli omosessuali, gli oppositori politici e i prigionieri di guerra, in particolare sovietici, i disabili e i malati di mente, e contro la popolazione civile dei paesi conquistati, in particolare polacchi, ucraini, russi e bielorussi, per un totale di altri 11 milioni di vittime.\nL'Olocausto fu il primo grande crimine di massa per il quale la comunit\u00e0 internazionale inizi\u00f2 un percorso giuridico volto a processare i responsabili e fu il primo caso di applicazione nel diritto del termine \"genocidio\" dopo la sua introduzione da parte di Raphael Lemkin.\nIl termine entr\u00f2 nel dibattito pubblico sulla Shoah e nell'azione penale quando nel 1961 fu istruito presso la corte distrettuale di Gerusalemme il processo ai danni di Adolf Eichmann, considerato uno dei maggiori responsabili operativi dello sterminio degli ebrei nella Germania nazista. Le accuse contro l'ex-militare tedesco riguardavano i crimini di guerra e il genocidio e altri reati previsti dall'ordinamento di Israele. Eichmann fu condannato a morte dopo la conferma del processo in appello e fu giustiziato nel maggio del 1962. Nel corso del processo il dibattito si focalizz\u00f2 anche sulla competenza del tribunale israeliano a giudicare Eichmann per crimini contro l'umanit\u00e0 e genocidio per i quali era secondo alcuni preferibile che tale azione fosse svolta da un tribunale internazionale appositamente creato.\nIl riconoscimento dell'Olocausto come genocidio \u00e8 stato il pi\u00f9 ampio a livello internazionale sin dalla prima dichiarazione delle Nazioni Unite circa la definizione del genocidio come crimine nel 1946 che riprendeva quella di Raphael Lemkin nel suo testo \"Axis Rule in Occupied Europe\" nel quale l'autore dettagliava i crimi commessi dall'occupazione hitleriana dell'Europa.\nGuerre nell'ex-Jugoslavia.\nLa definizione di genocidio contenuta nella \"Convenzione\" fu utilizzato per la prima volta nel dopoguerra a livello internazionale in occasione dell'insediamento del Tribunale penale internazionale per l'ex-Jugoslavia (ICTY), organo giudiziario delle Nazioni Unite, a cui fu affidato il compito di perseguire le persone (e non gli stati o altre organizzazioni) responsabili di gravi violazioni del diritto internazionale umanitario commesse nel territorio della ex-Jugoslavia a partire dal 1991. Il Tribunale fu una corte \"ad hoc\" con sede all'Aia nei Paesi Bassi, istituita il 25 maggio 1993 con le risoluzioni 808 e 827 del Consiglio di sicurezza delle Nazioni Unite. I reati perseguiti e giudicati secondo lo statuto furono:\nLa giurisdizione della corte fu limitata alle sole persone fisiche e non a stati, partiti politici o altre organizzazioni.\nIl Tribunale ha esaminato 161 casi, con 90 condanne e 18 assoluzioni. Per 37 imputati le accuse sono state ritirate o sono morti a processo ancora in corso; 13 imputati sono stati deferiti alle rispettive corti nazionali e mentre 3 casi sono stati trasferiti presso il Meccanismo residuale per i Tribunali Penali Internazionali (MTPI), l'organo creato appositamente per succedere congiuntamente ai tribunali internazionali per l'ex-Jugoslavia e per il Ruanda.\nMolti degli imputati furono accusati di genocidio, oltrech\u00e9 di crimini di guerra e contro l'umanit\u00e0. Solo alcuni furono per\u00f2 condannati per questo crimine o per complicit\u00e0. Radovan Karad\u017ei\u0107, presidente della Repubblica Serba di Bosnia ed Erzegovina dal 1992 al 1996, condannato all'ergastolo in appello nel 2019, e il generale Ratko Mladi\u0107, comandante dell'esercito della neo-costituita repubblica, furono ad esempio riconosciuti colpevoli di genocidio per il massacro di Srebrenica durante il quale furono uccise circa 8\u00a0000 persone, ma assolti per tale crimine per il complesso delle azioni criminali avvenute in Bosnia fra il 1991 e il 1995 ai danni delle popolazioni musulmane della Bosnia, in quanto non \u00e8 stato provato che il genocidio fosse l'obiettivo di tali azioni. La prima persona a essere condannata dal Tribunale per il crimine di genocidio fu Radislav Krsti\u0107, generale dell'esercito serbo-bosniaco, a cui nel 2001 furono inflitti 46 anni di carcere (poi ridotti a 35 in appello nel 2004) per i fatti di Srebrenica.\nAnche la Corte internazionale di giustizia, principale organo giudiziario delle Nazioni Unite, nel 2007 ha stabilito in una sua sentenza che il massacro di Srebrenica, essendo stato commesso con lo specifico intento di distruggere il gruppo etnico dei bosgnacchi, costituisce un genocidio. La Corte ha argomentato circa il coinvolgimento non solo delle persone fisiche coinvolte, ma anche degli stati, in particolare della Repubblica di Serbia. La Corte ha esaminato i fatti che si sono svolti nell'ex-Jugoslavia negli anni novanta nell'eventualit\u00e0 che potessero essere definiti come genocidio. Pur avendo stabilito che atrocit\u00e0 e massicce uccisioni erano state perpetrate durante il conflitto in tutto il territorio della Bosnia ed Erzegovina, ha riscontrato che questi atti non erano accompagnati dall'intento specifico che definisce il crimine di genocidio, cio\u00e8 l'intenzione di distruggere, in tutto o in parte, il gruppo protetto. Tuttavia ha stabilito che le uccisioni a Srebrenica nel luglio 1995 erano state commesse con l'intento specifico di distruggere in parte il gruppo dei musulmani bosniaci di quella zona e quindi con l'intento di genocidio. La Corte ha poi riscontrato l'esistenza di prove che indicano che la decisione di uccidere la popolazione maschile adulta della comunit\u00e0 musulmana di Srebrenica era stata presa dagli alti gradi dell'esercito serbo-bosniaco (VRS) e che la Repubblica di Serbia aveva violato l'articolo 1 della \"Convenzione sul genocidio\" circa la mancata prevenzione del genocidio di Srebrenica.\nFu durante le guerre jugoslave che si inizi\u00f2 a fare uso in ambito politico, giudiziario e giornalistico della locuzione \"pulizia etnica\" per descrivere il tentativo di creare aree geografiche etnicamente omogenee attraverso la deportazione, lo spostamento forzato o l'uccisione di persone appartenenti a particolari gruppi etnici.\nNel 2015 vi fu un tentativo di riconoscere a livello internazionale il massacro di Srebrenica come genocidio, anche per quanto stabilito dal Tribunale penale internazionale, quando una bozza di risoluzione in tal senso fu votata dal Consiglio di Sicurezza dell'ONU. La bozza non fu per\u00f2 approvata per il veto posto dalla Russia.\nGenocidio del Ruanda.\nUn anno dopo l'istituzione del Tribunale per l'ex-Jugoslavia fu creata una analoga corte speciale per l'esame dei crimini commessi in Ruanda nel 1994 quando centinaia di migliaia di persone, fino a un milione secondo alcune fonti, prevalentemente di etnia tutsi, furono uccise in modo sistematico al culmine del conflitto interno che li vedeva contrapposti alla maggioranza hutu. Il Tribunale penale internazionale per il Ruanda (ICTR, \"International Criminal Tribunal for Rwanda\") fu istituito, su richiesta del governo ruandese, dal Consiglio di sicurezza delle Nazioni Unite con la risoluzione 955 dell'8 novembre 1994, \u00abal solo scopo di perseguire le persone responsabili di genocidio e altre gravi violazioni del diritto internazionale umanitario nel territorio del Ruanda e dei cittadini ruandesi responsabili del genocidio e di altre violazioni del genere commessi nel territorio degli stati limitrofi, tra il 1\u00ba gennaio 1994 e 31 dicembre 1994.\u00bb Secondo lo statuto i crimini perseguibili dal Tribunale erano il genocidio, nella definizione della \"Convenzione\", e i crimini contro l'umanit\u00e0, intesi come crimini distinti. In particolare furono considerati punibili il genocidio, la cospirazione per commettere genocidio, l'incitamento diretto e pubblico a commettere genocidio, il tentativo di commettere genocidio e la complicit\u00e0 in genocidio. Nell'ambito dei crimini contro l'umanit\u00e0, furono considerati perseguibili: l'omicidio, lo sterminio, l'asservimento, la deportazione, la reclusione, la tortura, lo stupro, la persecuzione per motivi politici, razziali e religiosi e altri atti disumani.\nIl Tribunale fu insediato a Arusha in Tanzania, citt\u00e0 gi\u00e0 sede della Comunit\u00e0 dell'Africa orientale, organismo di cooperazione economica di cui faceva parte anche il Ruanda. Ad Arusha fu realizzata anche la prima prigione costruita dalle Nazioni Unite (UNDF, \"United Nations Detention Facility\") nella quele furono reclusi circa 80 imputati e nella cui struttura furono ospitati i testimoni durante i processi.\nFino al termine del suo mandato alla fine del 2015, il Tribunale ha incriminato 93 persone, con 63 condanne, 14 assoluzioni e 10 casi riviati alla giurisdizione nazionale. Come nel caso della ex-Jugoslavia, alcuni casi sono stati trasferiti presso il Meccanismo Residuale per i Tribunali Penali Internazionali (\"International Residual Mechanism for Criminal Tribunals\") istituito nel 2010 per occuparsi del residuo dell'attivit\u00e0 dei tribunali internazionali.\nIl primo processo per genocidio inizi\u00f2 il 9 gennaio del 1997, a carico di Jean-Paul Akayesu, all'epoca dei fatti sindaco di Taba, condannato l'anno dopo all'ergastolo per il massacro di circa duemila tutsi che si erano rifugiati nel municipio della citt\u00e0 ruandese, per lo stupro collettivo delle donne tutsi e per la partecipazione diretta a diversi omicidi. Akayesu fu riconosciuto colpevole il 2 settembre 1998 in 9 capi d'imputazione su 15 tra cui genocidio e crimini contro l'umanit\u00e0 (per tortura, omicidio, sterminio, stupro e altri atti disumani). La sentenza fu la prima in cui fu emesso, da un tribunale internazionale, un giudizio per genocidio secondo la definizione della \"Convenzione\" del 1948. Nella stessa sentenza il Tribunale ha anche definito per la prima volta il crimine di stupro nel diritto penale internazionale e ha riconosciuto lo stupro come mezzo per perpetrare il genocidio.\nIl 4 settembre 1998 si concluse con la condanna all'ergastolo il processo nei confronti dell'ex-primo ministro ruandese Jean Kambanda che era entrato in carica \"ad interim\" due giorni dopo l'attentato contro l'aereo del presidente Juv\u00e9nal Habyarimana e fino al luglio dello stesso anno. Fu durante la sua presidenza che si svolsero gli eventi pi\u00f9 tragici e i maggiori crimini ai danni della popolazione tutsi. Kambanda, che aveva ammesso le sue responsabilit\u00e0, fu riconosciuto pienamente colpevole per tutte le fattispecie di genocidio previste e per crimini contro l'umanit\u00e0 (omicidio e sterminio).\nGenocidio cambogiano.\nTra il 1975 e il 1979, sotto la dittatura comunista di Pol Pot, fu avviato in Cambogia (all'epoca rinominata Kampuchea Democratica dai khmer rossi) un processo di epurazione della popolazione volto a trasformare il paese in una repubblica socialista agraria, fondata sui principi del maoismo. Il conto delle vittime degli khmer rossi ha prodotto risultati che variano da un minimo di a un massimo di morti, tra i morti per esecuzioni, per carestie e per l'assenza di cure mediche.\nCaduto nel 1979 il regime della Kampuchea Democratica, il dittatore Pol Pot, in esilio, fu processato in contumacia insieme all'ex-primo ministro Ieng Sary da una corte cambogiana e condannato per genocidio. Fu il primo processo per genocidio nel dopoguerra bench\u00e9 istruito a livello locale.\nNel 1997 il governo cambogiano chiese l'assistenza alle Nazioni Unite per l'\u00ecstituzione di un tribunale competente, sul modello di quelli che stavano operando per i casi della ex-Jugoslavia e del Ruanda, per giudicare i fatti commessi tra il 1975 e il 1979 e perseguire i responsabili degli eccidi, alcuni dei quali erano stati da poco arrestati. Dopo lunghi negoziati e il lavoro di una commissione di studio, si stabil\u00ec nel 2003 di creare tribunali misti, sotto il controllo dell'ONU, frutto di un accordo con il governo locale. Fu quindi creato un tribunale speciale costituito dalle Camere speciali nelle Corti della Cambogia (\"Extraordinary Chambers in the Courts of Cambodia\", ECCC), una corte speciale istruita nel 2001 che opera secondo il sistema giudiziario locale, con il contributo tecnico di un organismo denominato Assistenza delle Nazioni Unite ai processi sugli khmer rossi (\"United Nations Assistance to the Khmer Rouge Trials\", UNAKRT). Secondo l'accordo, le Camere speciali applicano la legge cambogiana, integrata dalla legislazione internazionale. Alle Camere straordinarie \u00e8 stata affidata la giurisdizione sul crimine di genocidio come definito nella \"Convenzione\" del 1948, sui crimini contro l'umanit\u00e0 per come definiti nello Statuto di Roma del 1998 di Roma e su gravi violazioni della Convenzioni di Ginevra del 1949 e su altri crimini definiti nel Capitolo II della legge cambogiana di istituzione delle Camere straordinarie promulgata il 10 agosto 2001 e emendata nel 2004.\nIl primo caso di cui si occuparono le Camere speciali fu quello di Kaing Guek Eav (conosciuto col nome di battaglia '\"Duch\"), importante esponente degli khmer rossi ed ex-direttore del campo di tortura ed esecuzione S-21. Ritenuto morto dopo la caduta del regime nel 1979, riusc\u00ec invece a fuggire e, rifugiatosi dapprima in Thailandia e poi tornato in Cambogia, fu scoperto dal fotoreporter Nic Dunlop nel 1999 e rilasci\u00f2 una intervista al giornalista Nate Thayer e allo stesso Dunlop per il \"Far Eastern Economic Review\". A seguito dell'intervista si arrese alle autorit\u00e0 cambogiane. Dopo una lunga fase investigativa, durante la quale \"Duch\" collabor\u00f2 con le autorit\u00e0 per far luce sui misfatti compiuti da lui stesso e dal regime, il processo inizi\u00f2 il 17 febbraio 2009 e si concluse il 26 luglio 2010, con la condanna di Kaing Guek Eav a 35 anni di reclusione per crimini contro l'umanit\u00e0 e gravi violazioni delle Convenzioni di Ginevra, ma non per genocidio. In appello la condanna \u00e8 stata commutata in ergastolo.\nIn seguito furono processati per crimini contro l'umanit\u00e0, gravi violazioni della Convenzione di Ginevra e per genocidio altri esponenti del regime. Tra questi Nuon Chea (\"Fratello Numero 2\"), primo ministro della Kampuchea Democratica, secondo nella catena di comando dopo Pol Pot e tra i principali ideologi dei khmer rossi, e Khieu Samphan, capo di Stato della Kampuchea Democratica, entrambi condannati, dopo varie fasi del procedimento, all'ergastolo. Le Camere iniziarono i processi anche nei confronti di Ieng Sary (\"Fratello Numero 3\"), terzo nella catena di comando e vice-primo ministro, accusato degli stessi crimini. Sary mor\u00ec nel 2013 in prigione a 87 anni prima che il procedimento si fosse concluso e senza condanna. Sua moglie Ieng Thirith, accusata di vari reati, fu liberata nel 2012 perch\u00e9 ritenuta inadatta a sostenere il processo per motivi di salute e mor\u00ec nel 2015.\nCon la morte di Nuon Chea nel 2019, all'et\u00e0 di 93 anni, mentre era ancora in corso l\"'iter\" dei ricorsi in appello sul suo caso, e vista l'et\u00e0 avanzata dei pochi accusati ancora in vita senza che la maggior parte dei procedimenti si fosse concluso, si \u00e8 posto il problema della reale efficacia dell'azione delle Camere speciali. In particolare il dibattito verte sulla reale validit\u00e0 dei giudizi gi\u00e0 emessi e sull'efficacia giuridica delle condanne con procedimenti penali non ancora definitivamente conclusi.\nAltri tribunali speciali.\nKosovo.\nNell'ambito della Missione di Amministrazione \"ad interim\" delle Nazioni Unite in Kosovo (\"United Nations Interim Administration Mission in Kosovo\", UNMIK), creata nel 1999 per fronteggiare la crisi umanitaria e politica creatasi durante la guerra del Kosovo, furono istituiti dei collegi giudicanti misti composti da giudici internazionali e locali. La giurisdizione per i reati pi\u00f9 gravi, come il genocidio, rimase in capo al Tribunale penale internazionale per l'ex-Jugoslavia (ICTY). Si tratt\u00f2 comunque della prima esperienza di tribunale internazionale misto.\nTimor Est.\nIn seguito alla crisi di Timor Est del 1999, dopo il referendum per l'indipendenza dall'Indonesia, la popolazione civile sub\u00ec violenti attacchi e repressioni da parte delle milizie filo-indonesiane. Le Nazioni Unite istituirono una forza d'interdizione, denominata Forza Internazionale per Timor Est (\"International Force for East Timor\", INTERFET), composta per la maggior parte da personale militare australiano e dispiegata a Timor Est per ristabilire l'ordine pubblico e mantenere la pace. Il 25 ottobre 1999 il controllo del paese pass\u00f2 all'Amministrazione Transitoria delle Nazioni Unite a Timor Est (\"United Nations Transitional Administration in East Timor\", UNTAET) che, tra i suoi primi atti, diede vita alle Sezioni speciali della corte del distretto di Dili, tribunale misto consistente in camere speciali costituite da due giudici internazionali e uno locale, col mandato di perseguire i responsabili dei gravi crimini commessi tra il 1\u00ba gennaio e il 25 ottobre 1999, con riferimento ai crimini di genocidio, secondo la definizione della \"Convenzione\", crimini di guerra, crimini contro l'umanit\u00e0 e altri reati, e con il supporto di una Unit\u00e0 per Gravi Reati (\"Serious Crimes Unit\", SCU).\nIl primo processo presso gli \"Special Panels\" inizi\u00f2 nel 2001. In totale si svolsero 55 processi per 88 persone accusate e 84 condanne, 24 delle quali dichiaratesi colpevoli. Con la definitiva indipendenza del paese nel 2002 e con il termine delle missioni ONU, gli \"Special Panels\" conclusero la loro attivit\u00e0 nel 2005 con centinaia di casi ancora da affrontare. L'Indonesia scelse di procedere autonomamente istituendo un tribunale \"ad hoc\" per i diritti umani, come base per processare i responsabili delle violazioni dei diritti umani a Timor Est nel 1999. Il tribunale indonesiano ha perseguito alcuni alti funzionari con l\u00b4accusa di genocidio e crimini contro l'umanit\u00e0.\nLa giurisdizione dei tribunali \u00e8 stata limitata ai fatti avvenuti dal 1999 e non dei fatti avvenuti in precedenza durante l'occupazione indonesiana di Timor Est. Nel 1975 il regime di Suharto, gi\u00e0 autore tra il 1965 e il 1966 di una serie di massacri anticomunisti nel suo paese, invase l'ex-colonia portoghese provocando la morte di decine di migliaia di persone. Due risoluzioni delle Nazioni Unite del 1975 e del 1978 condannarono l'Indonesia per l'invasione. Secondo la Commissione per l'accettazione, la verit\u00e0 e la riconciliazione di Timor Est (\"Comiss\u00e3o de Acolhimento, Verdade e Reconcilia\u00e7\u00e3o de Timor Leste\", CAVR), dal 1974 e durante l'occupazione indonesiana terminata nel 1999 sono state uccise pi\u00f9 di persone. Secondo altre stime il numero di caduti arriverebbe a persone che, in rapporto alla popolazione di Timor Est, rappresenta la pi\u00f9 alta percentuale di vittime di un popolo a partire dall'Olocausto. La situazione di Timor Est giunse all'attenzione internazionale solo il 12 novembre 1991, quando pi\u00f9 di 250 giovani furono uccisi durante il massacro al cimitero di Dili. In tal senso da pi\u00f9 parti \u00e8 stata avanzata la richiesta di istituire un tribunale internazionale indipendente per perseguire i responsabili e stabilire la verit\u00e0 su quei fatti per i quali, secondo alcuni osservatori, si pu\u00f2 parlare di genocidio nei confronti della popolazione di Timor Est.\nSierra Leone.\nLa Corte speciale per la Sierra Leone (\"Special Court for Sierra Leone\", SCSL) fu creata nel 2002 con un accordo tra le Nazioni Unite e il governo della Sierra Leone per perseguire i responsabili di gravi violazioni delle leggi umanitarie internazionali a partire dal 1996 durante la guerra civile che insanguin\u00f2 il paese africano negli anni novanta, ma nel suo statuto, nonostante il parere di alcuni osservatori, non fu previsto il crimine di genocidio.\nAltri genocidi riconosciuti.\nMolti eventi violenti, avvenuti soprattutto nel XX secolo ma anche nel secolo precedente, sono stati riconosciuti come genocidi da parte di singoli stati o da istituzioni internazionali, pur senza essere stati oggetto di iniziative penali e giuridiche locali o sovranazionali.\nGenocidio degli herero e dei nama.\nNel territorio dell'Africa Tedesca del Sud-Ovest, l'attuale Namibia, nel 1904 le popolazioni indigene degli herero e dei nama (o namaqua) si sollevarono contro l'occupazione coloniale tedesca. La repressione tedesca, che dur\u00f2 almeno fino al 1907, fu spietata dando luogo a quello che \u00e8 stato definito da alcuni storici come il primo genocidio del XX secolo, anticipando in tal senso quello armeno. I tedeschi occupanti utilizzarono pratiche di guerra non convenzionale che includevano l'avvelenamento dei pozzi, in una regione arida e desertica dove l'acqua era un bene prezioso, e altre misure repressive che portarono alla morte per fame e per sete di una rilevante percentuale della popolazione locale. Il generale Lothar von Trotha, comandante delle forze coloniali tedesche, ordin\u00f2 il completo sterminio delle trib\u00f9 herero. Durante la guerra si ebbero i primi esempi di campi di concentramento all'interno dei quali venivano reclusi gli herero e i nama ridotti in schiavit\u00f9. Nei campi si svolsero anche esperimenti scientifici e sociologici estremi ai danni dei prigionieri, in particolare sui gemelli e sui meticci, in quella che \u00e8 considerata un'anticipazione delle pratiche svolte dai nazisti durante la seconda guerra mondiale. A capo degli esperimenti, ossessionato dalla ricerca della purezza della razza, vi era lo scienziato Eugen Fischer che divenne in seguito rettore dell'Universit\u00e0 di Berlino, dove insegn\u00f2 medicina, e che ebbe fra i suoi allievi Josef Mengele, noto per gli esperimenti genetici condotti sui bambini ebrei nel campo di concentramento di Auschwitz.\nSecondo un rapporto delle Nazioni Unite del 1985, per effetto della repressione tedesca la popolazione degli herero si ridusse da a individui tra il 1904 e il 1907. Il documento, redatto dalla Sub-commissione sulla prevenzione della discriminazione e la protezione delle minoranze dell'ONU, rappresenta un primo riconoscimento internazionale del genocidio degli herero e dei nama.\nNel 1998 l'allora presidente tedesco Roman Herzog, in visita in Namibia, espresse rammarico ma non scuse formali per quanto subito dagli herero, e non accolse la richiesta di versare un indennizzo nei confronti delle comunit\u00e0 native namibiane. Nel 2001 gli herero sono diventati il primo gruppo etnico a chiedere un risarcimento per aver subito gli effetti di politiche coloniali che si adattano alla definizione di genocidio. Gli herero presentarono infatti un'istanza agli Stati Uniti chiedendo un indennizzo da parte della Germania e della Deutsche Bank. La Germania non pot\u00e9 essere condannata perch\u00e9 all'epoca del massacro nessuna legge garantiva la protezione dei civili e le convenzioni internazionali avrebbero contemplato il reato di genocidio soltanto qualche decennio dopo. Scuse ufficiali da parte tedesca pervennero nell'agosto del 2004, in occasione del centesimo anniversario della decisiva battaglia di Waterberg, da parte del ministro tedesco Heidemarie Wieczorek-Zeul che afferm\u00f2 che i tedeschi accettavano la propria responsabilit\u00e0 storica e morale e riconoscevano la propria colpa ammettendo anche che quanto avvenuto rispondeva alla definizione di genocidio.\nHolodomor.\nL'Holodomor, la grande carestia che colp\u00ec l'Ucraina sovietica e alcune zone della Repubblica Russa, dal 1932 al 1933 durante il regime sovietico, causando diversi milioni di morti, \u00e8 stato riconosciuto come genocidio da diverse nazioni tra cui l'Ucraina stessa, gli Stati Uniti e altri. Il Parlamento europeo ha adottato il 23 ottobre 2008 una risoluzione nella quale ha riconosciuto l'Holodomor come crimine contro l'umanit\u00e0. La maggior parte dei paesi europei e occidentali non si \u00e8 per\u00f2 espressa in tal senso, non formalizzando alcun riconoscimento, ma la storiografia riconosce l'Holodomor come vero e proprio atto di genocidio.\nUna dichiarazione congiunta di una trentina di paesi \u00e8 stata sottoscritta nel 2003 presso l'Assemblea generale delle Nazioni Unite su proposta del rappresentante permanente ucraino. Nella dichiarazione la \"Grande fame\" fu descritta come il risultato di politiche e azioni crudeli che provocarono la morte di milioni di persone. Le cause e il coinvolgimento dell'Unione Sovietica e di Stalin nella carestia sono state e sono fonte di discussione storica e politica e rimane perci\u00f2 ancora aperto il dibattito sul piano delle relazioni internazionali. L'esclusione dei riferimenti ai gruppi politici e al caso dell'Holodomor dalla \"Convenzione sul genocidio\" del 1948 avvenne proprio per pressione sovietica.\nL'azione coercitiva dello Stato sovietico, anche col sistematico ricorso alla violenza per attuare il suo piano di trasformazione della societ\u00e0, attraverso la collettivizzazione agraria, la deportazione di milioni di piccoli proprietari terrieri, i \"kulaki\", fino all'eliminazione fisica, contribu\u00ec all'aggravarsi delle condizioni dei contadini che abitavano l'Ucraina, in un paese fino ad allora considerato \"il granaio d'Europa\", fino a una terribile carestia che provoc\u00f2 secondo alcune stime fino a 5 milioni di morti e oltre, e fino a 8 milioni secondo altre. La repressione dello Stato sovietico verso i \"kulaki\", contrari alla collettivizzazione e considerati nemici dello Stato, inizi\u00f2 gi\u00e0 nel 1929 con la politica di internamento nei gulag, l'ordine di soppressione fu emanato nel 1930. Secondo gli archivi ufficiali i \"kulaki\" internati nei gulag furono circa 2,5 milioni, con morti la maggior parte tra il 1930 e il 1933.\nRaphael Lemkin utilizz\u00f2 il termine genocidio per descrivere la carestia, sostenendo la volontariet\u00e0 del governo sovietico nel provocarla con l'obbiettivo di distruggere la cultura nazionale ucraina portando a compimento il piano di russificazione del paese da parte del regime comunista. Giovanni Paolo II, in un suo messaggio del 2003 in occasione del 70\u00ba anniversario dell'Holodomor, pur non utilizzando mai la parola genocidio, riconobbe il ruolo dell'Unione Sovietica nella tragedia parlando di \u00abinnumerevoli vittime della grande carestia provocata in Ucraina durante il regime comunista. Si tratt\u00f2 di un disumano disegno attuato con fredda determinazione dai detentori del potere in quell'epoca.\u00bb Secondo alcuni autori l'Holodomor e la repressione dei \"kulaki\" fu un \"genocidio sociale\", cio\u00e8 un tentativo di sterminare buona parte del mondo contadino sovietico, anche russo. Inoltre la repressione \u00e8 considerato il tentativo di distruggere il carattere nazionale del popolo ucraino.\nTerrore rosso e carestia in Etiopia.\nIl governo di stampo marxista di Menghistu Hail\u00e9 Mari\u00e0m al potere in Etiopia tra il 1977 e il 1991 fu contrassegnato da una politica di repressione feroce degli oppostori politici in quello che \u00e8 definito il \"Terrore rosso\" e che provoc\u00f2 l'uccisione di migliaia di persone. Il Derg, il Governo militare provvisorio dell'Etiopia socialista, prese il potere nel settembre del 1974 rovesciando il governo dell'Impero d'Etiopia di Hail\u00e9 Selassi\u00e9 adottando in seguito il marxismo-leninismo come ideologia politica. Menghistu divenne presidente nel 1977 e inaugur\u00f2 una fase repressiva per eliminare gli oppositori politici, con decine di migliaia di prigionieri condannati a morte senza processo.\nL'Etiopia fu colpita negli anni seguenti da una profonda crisi economica come conseguenza delle fallimentari politiche del Derg e da una carestia che provoc\u00f2 secondo alcune stime pi\u00f9 di 1 milione di morti, e fino a 1,2 milioni, tra il 1983 e il 1985, con profughi, 2,5 milioni di sfollati e quasi orfani. La prosecuzione della guerra civile mai conclusasi tra il Derg e milizie etniche etiopi e la guerra d'indipendenza dell'Eritrea provocarono altre migliaia di vittime. Il Derg viene considerato come il principale responsabile per la morte di oltre un milione di etiopi.\nDopo la caduta del regime Menghistu si rifugi\u00f2 in Zimbabwe allora governato dal suo alleato Robert Mugabe. Il 13 dicembre 1994 a Addis Abeba inizi\u00f2 il processo ai danni di Menghistu e di altri esponenti del Derg accusati di genocidio e crimini contro l'umanit\u00e0 e di svariati omicidi tra cui quello dell'imperatore Hail\u00e9 Selassi\u00e9. Il 12 dicembre del 2006 l'ex-dittatore fu ritenuto colpevole e nel marzo del 2007 fu condannato in contumacia all'ergastolo insieme ad altri 48 coimputati, mentre a 4 furono inflitte pene detentive minori, con nessuna assoluzione. La Corte suprema etiope modific\u00f2 la sentenza del 2008 condannando Menghistu e altri 18 esponenti del vecchio regime alla pena di morte. Anche dopo la perdita del potere di Mugabe nel 2017 e la sua scomparsa nel 2019, Menghistu continu\u00f2 a rimanere in Zimbabwe, paese che ha sempre rifiutato l'estradizione del vecchio leader etiope. Due imputati ai processi, l'ex ministro degli esteri Berhanu Bayeh e l'ex Capo di stato maggiore Addis Tedla durante il regime del Derg, furono entrambi giudicati colpevoli di genocidio dalla giustizia etiopica; si rifugiarono nel 1991 presso l'ambasciata italiana di Addis Abeba dove rimasero per 30 anni poich\u00e9 l'Italia non aveva mai concesso la loro estradizione visto che per i due era ipotizzabile la condanna a morte.\nGuerra civile in Guatemala.\nA partire dal 1960 i regimi militari succedutisi in Guatemala, durante la lunga guerra civile che insanguin\u00f2 il paese mesoamericano, furono responsabili dell'uccisione o della sparizione di almeno civili, all'83% indigeni maya, nell'arco di circa trent'anni.\nNel 1994 fu istituita a Oslo la Commissione per il chiarimento storico (\"Comisi\u00f3n para el Esclarecimiento Hist\u00f3rico\", CEH) con il mandato di fare luce sui fatti e come risposta alle molteplici atrocit\u00e0 e violazioni dei diritti umani commessi durante il conflitto iniziato nel 1962 e terminato il 29 dicembre 1996 con gli accordi di pace promossi dalle Nazioni Unite. La Commissione, composta da tre persone, un guatemalteco, un membro di etnia maya e un presidente straniero nominato dal Segretario generale delle Nazioni Unite, pubblic\u00f2 il suo rapporto intitolato \"Memoria del Silencio\" nel 1999. Nel documento si attribuiscono la maggior parte delle violazioni alle forze statali e ai gruppi paramilitari assoldati dagli apparati dello Stato. Inoltre viene osservato che durante il conflitto non era stata fatta distinzione tra le figure di combattente e non combattente e di conseguenza bambini, sacerdoti, leader indigeni e altre persone innocenti furono uccisi indiscriminatamente. La Commissione ha anche concluso che in certe zone del paese il governo guatemalteco avvi\u00f2 intenzionalmente una politica di genocidio contro determinati gruppi etnici, soprattutto contro i maya. Nel rapporto si raccomanda il governo guatemalteco di avviare indagini ed eventuali processi contro i responsabili delle violazioni.\nIl generale Efra\u00edn R\u00edos Montt, divenuto presidente del Guatemala nel 1982 a seguito di un colpo di Stato e rimasto in carica fino all'anno successivo dopo un altro colpo di Stato, comparve nel gennaio del 2012 dinnanzi a un tribunale in Guatemala con l'accusa formale di crimini contro l'umanit\u00e0 e di genocidio in relazione al massacro di 1.771 persone del popolo Ixil di etnia maya avvenuto durante il suo mandato presidenziale. L'11 maggio 2013 fu condannato a 80 anni di carcere, 50 per genocidio e 30 per crimini contro l'umanit\u00e0. Il processo fu poi annullato dalla Corte costituzionale che ordin\u00f2 un nuovo processo. Rios Montt mor\u00ec nel 2018 senza che la giustizia guatemalteca avesse concluso l'iter giudiziario nei suoi confronti.\nGenocidio curdo.\nIl massacro di curdi a opera del regime di Saddam Hussein durante la campagna di Al-Anfal contro il Kurdistan iracheno \u00e8 stato riconosciuto come \"genocidio curdo\" dal parlamento del Regno Unito nel 2013 e nello stesso anno dalla Corea del Sud dopo analoghe prese di posizione da parte di Svezia e Norvegia. Il massacro, salito alle cronache soprattutto per l'utilizzo di armi chimiche da parte dell'esercito iracheno guidato dal generale Ali Hassan al-Majid contro la popolazione inerme con la sistematica distruzione di villaggi e insediamenti civili, sarebbe costato la vita a un numero stimato tra e persone di etnia curda.\nIn seguito alla seconda guerra del Golfo e alla destituzione del governo del partito Ba'th, nel 2004 fu istituito un tribunale speciale destinato a giudicare i crimini commessi dal regime di Saddam Hussein. Lo statuto del tribunale prevedeva la possibilit\u00e0 di avvalersi della collaborazione di esperti internazionali o giudici stranieri e la sua giurisdizione fu estesa anche al crimine di genocidio secondo la definizione della \"Convenzione\". Sollev\u00f2 dubbi in alcuni commentatori la scelta di non escludere la pena capitale tra quelle applicabili dal tribunale speciale.\nIl deposto leader iracheno comparve davanti al tribunale il 1\u00ba luglio 2004, quando gli furono rese note le accuse contenute nel suo mandato d'arresto. Tra queste la campagna di pulizia etnica contro i curdi del 1988 anche con l'uso di armi chimiche, la repressione violenta della ribellione curda e sciita in seguito alla prima guerra del Golfo, oltre ad altre gravi violazioni dei diritti umani. Nell'ambito del tribunale, dopo la sua cattura, fu processato anche il generale Ali Hassan al-Majid, noto come \"Ali il chimico\", che fu condannato a morte nel 2007 per genocidio insieme ad altri esponenti del regime. Nel 2010, dopo la quarta sentenza di condanna a morte, l'ultima per l'attacco chimico di Halabja, Hassan fu giustiziato mediante impiccagione. Saddam Hussein, ritenuto colpevole per vari reati tra cui crimini contro l'umanit\u00e0, era gi\u00e0 stato giustiziato nel 2006.\nDarfur.\nLa regione del Darfur nel Sudan occidentale \u00e8 stata teatro dal 2003 di un conflitto che alcuni osservatori e studiosi considerano come il primo genocidio del XXI secolo. I miliziani arabi Janjawid, appoggiati dal governo sudanese, uccisero sistematicamente i membri di gruppi etnici della regione in prevalenza Fur e Zaghawa. Secondo le fonti ONU il conflitto e la repressione hanno provocato morti con di 3 milioni di profughi.\nIl caso del Darfur, pur nel complesso contesto in cui si sono svolti i fatti, ha avuto anche conseguenze giudiziarie internazionali. Il 14 luglio 2008 il procuratore della Corte penale internazionale, Luis Moreno Ocampo, chiese l'arresto del presidente sudanese Omar Hasan Ahmad al-Bashir per crimini di guerra, contro l'umanit\u00e0 e per genocidio. Nel marzo successivo la Corte emise un mandato d'arresto per al-Bashir, ma senza l'accusa di genocidio che venne invece reintrodotta nel febbraio 2010 dalla Camera d'appello della Corte. L'11 aprile 2019, senza essere mai arrestato, al-Bashir venne deposto dopo un incruento colpo di Stato.\n Nel giugno del 2020, dopo il suo arresto nella Repubblica Centroafricana, la Corte penale internazionale prese in custodia Ali Kushayb, considerato uno dei pi\u00f9 importanti comandanti delle milizie Janjawid, accusato di crimini contro l'umanit\u00e0 e di guerra.\nStato islamico.\nA livello politico da pi\u00f9 parti sono giunte richieste di verificare se le azioni dell'autoproclamatosi Stato islamico durante i conflitti in Iraq e in Siria a partire dal 2013 siano considerabili come atti di genocidio o se siano riconoscibili come tali. Nel 2016 il Parlamento europeo ha approvato una risoluzione \u00absullo sterminio sistematico delle minoranze religiose da parte del cosiddetto 'ISIS/Daesh'\u00bb nella quale si fa espresso riferimento al genocidio nei confronti dei cristiani, degli yazidi e di altre minoranze etniche e religiose.\nNel 2017 il Consiglio di sicurezza dell'ONU ha approvato una risoluzione per la creazione di un gruppo indipendente con il mandato di investigare circa possibili crimini di guerra, crimini contro la umanit\u00e0 e atti di genocidio commessi dai militanti dello Stato islamico nel nord nell'Iraq, in particolare ai danni della minoranza etnica e religiosa yazida, oggetto della violenza jihadista insieme alle altre minoranze presenti nell'area. Tra gli altri, anche il Consiglio federale svizzero, in un suo parere, ha condannato nel 2016 le azioni dello Stato islamico, valutando che esse potrebbero essere considerate crimini di guerra e crimini contro l'umanit\u00e0 e forse come genocidio.\nSecondo l'Alto commissariato delle Nazioni Unite per i rifugiati, a partire dal 2014 durante l'espansione territoriale dell'ISIS/ISIL verso le aree settentrionali dell'Iraq, decine di migliaia di yazidi sono stati costretti a fuggire dalle loro case o costretti a convertirsi all'Islam sotto minaccia di morte. Pi\u00f9 di 5 000 yazidi sono stati uccisi. Donne e bambine sono state rapite, trasferite, fatte forzatamente sposare o stuprate in un contesto di regolamentata pratica della schiavit\u00f9 sessuale da parte dei membri dell'organizzazione jihadista.\nDibattito sul genocidio.\nProposte di aggiornamento.\nA partire dalla definizione ufficiale contenuta nella \"Convenzione sul genocidio\" del 1948, alcuni autori hanno iniziato a studiare gli eventi storici precedenti e successivi per identificarne la natura genocidaria. Le analisi hanno portato a numerose proposte di modifica, ritenendo non soddisfacente la definizione dell'ONU, soprattutto in ambito sociologico, storico e geopolitico.\nNel 1959 il giurista Pieter N. Drost, professore olandese di diritto e esperto di storiografia coloniale, propose l'estensione del concetto di genocidio definendolo come \u00abla deliberata distruzione della vita fisica di singoli esseri umani a causa della loro appartenenza a qualsiasi collettivit\u00e0 umana in quanto tale\u00bb. Drost, infatti, riteneva che la definizione delle Nazioni Unite fosse insufficiente poich\u00e9 in essa non erano ricomprese tra le cause dei crimini quelle politiche o l'appartenenza delle vittime a un qualunque gruppo sociale. Nel 1976 il sociologo statunitense Irving Louis Horowitz propose una definizione ancora pi\u00f9 estesa di genocidio come \u00abla distruzione strutturale e sistematica di persone innocenti da parte di un apparato burocratico statale\u00bb. Secondo Horowitz una societ\u00e0 totalitaria \u00e8 condizione necessaria ma non sufficiente per lo svolgersi di un genocidio, ritenendo che la cultura nazionale giochi un ruolo ancora pi\u00f9 importante rispetto all'ideologia dello Stato.\nLa sociologa statunitense Helen Fein ha dedicato molti scritti al tema del genocidio. Ha proposto un paradigma per il rilevamento del genocidio che include le seguenti condizioni:\nSeguendo un approccio sociologico defin\u00ec nel 1982 il \"genocidio\" come \u00abl'omicidio calcolato di una parte o di un intero gruppo, definito al di fuori dell'universo dell'obbligo del persecutore, in risposta a una crisi causata o attribuita alle vittime\u00bb e sugger\u00ec una classificazione del tipo di genocidio:\nIn seguito lo defin\u00ec come \u00abun'azione intenzionale sostenuta da un persecutore per distruggere fisicamente una collettivit\u00e0, direttamente o indirettamente, attraverso l'interdizione alla riproduzione biologica e sociale dei membri del gruppo, sostenuta indipendentemente dalla resa o dalla mancanza di minaccia offerta dalle vittime.\u00bb In tal senso Helen Fein fu tra i primi a estendere il concetto di genocidio anche a persecuzioni e stragi storiche, come quelle perpetrate ai danni degli aborigeni americani e del Pacifico da parte degli europei, ma anche il massacro degli armeni.\nFrank Chalk e Kurt Jonassohn, docenti all'Universit\u00e0 Concordia di Montr\u00e9al e membri del Montr\u00e9al Institute for Genocide and Human Rights Studies, insoddisfatti della definizione adottata nella \"Convenzione\", nel 1990 ne proposero una diversa e pi\u00f9 generale: \u00abIl genocidio \u00e8 una forma di omicidio di massa da parte in cui uno Stato o altra autorit\u00e0 tesa a distruggere un gruppo, per come quel gruppo e l'appartenenza a esso sono definiti dal persecutore.\u00bb La principale differenza consiste nel non limitare in alcun modo il tipo di gruppo da includere, sottolineando, come osservato da altri, che la definizione del \"tipo\" \u00e8 unicamente determinato dalla visione del persecutore.\nLo storico franco-canadese G\u00e9rard Prunier, esperto di tematiche centro-africane, in un suo testo sul caso del Darfur del 1995 defin\u00ec il genocidio come il \u00abtentativo coordinato di distruggere un gruppo razziale, religioso o politico predefinito nella sua interezza\u00bb sottolineando che il genocidio, a differenza della pulizia etnica, ha come obiettivo la distruzione del gruppo vittima per intero.\nAlternative.\nNell'ambito del dibattito sono stati valutati altri termini come \"etnocidio\", derivante dal greco \"\u1f14\u03b8\u03bd\u03bf\u03c2\" (\"ethnos\", \"nazione\") e dal latino \"caedo\" (\"uccidere\"), inteso come la distruzione della cultura pi\u00f9 che l'eliminazione fisica delle persone. Il termine fu proposto dallo stesso Raphael Lemkin nel suo \"Axis Rule in Occupied Europe\" in alternativa a \"genocidio\". Altro neologismo utilizzato in ambito socio-politico \u00e8 \"politicidio\" (o \"policidio\"), inteso come \u00abl'uccisione o lo sterminio di un particolare gruppo a causa delle sue convinzioni politiche o ideologiche\u00bb, utilizzato per la prima volta nel 1968 in relazione al supposto obbiettivo degli Arabi di distruggere lo Stato di Israele.\nIl politologo statunitense Rudolph Joseph Rummel ha coniato il termine \"democidio\", di accezione ampia, per indicare \u00abl'assassinio di qualsiasi persona o popolo da parte di un governo, inclusi genocidio, politicidio e omicidio di massa.\u00bb Secondo Rummel \u00abil significato necessario e sufficiente del democidio \u00e8 quello dell'uccisione intenzionale da parte del governo di una o pi\u00f9 persone disarmate. A differenza del concetto di genocidio, \u00e8 limitato all'uccisione intenzionale e non si estende ai tentativi di eliminare culture, razze o persone con mezzi diversi dall'uccidere persone. Inoltre, il democidio non si limita alla componente omicida del genocidio, n\u00e9 al politicidio, all'omicidio di massa o al massacro o al terrore. Li include tutti e anche ci\u00f2 che escludono, purch\u00e9 tale uccisione sia un atto intenzionale, una politica, un processo o un'istituzione di governo.\u00bb\nIdentificazione del genocidio.\nPur tenendo conto della precisa definizione giuridica del genocidio presente nella \"Convenzione\", gli studi sul tema hanno approfondito il fenomeno degli eventi genocidari al fine di identificare gli aspetti salienti e specifici del crimine, soprattutto rispetto ad altre fattispecie, quali i crimini contro l'umanit\u00e0, i crimini di guerra, la pulizia etnica, ecc.\nLa definizione di Lemkin presuppone un piano coordinato di azione volte alla distruzione di un gruppo. Un fattore quindi considerato importante \u00e8 l'intenzione genocidaria, indipendentemente dalla realizzazione dell'atto stesso. L'intenzionalit\u00e0 \u00e8 ritenuto un aspetto problematico della definizione della \"Convenzione\" in relazione al soggetto che intende mettere in pratica il genocidio: se un singolo, un gruppo o uno Stato.\nBench\u00e9 la definizione giuridica di genocidio indichi che gli atti commessi devono cinvolgere \u00abin tutto o in parte\u00bb il gruppo bersaglio, secondo alcuni autori \u00e8 importante l'elemento quantitativo. Per questo sono state proposte soglie numeriche oltre le quali si pu\u00f2 parlare di genocidio insieme a un intervallo temporale prefissato.\nUso del termine in ambito storiografico.\nIl problema della definizione del genocidio nell'ambito del diritto, e conseguentemente nell'azione dei tribunali, ma anche in ambito storiografico e socio-politico, ha impegnato gli studiosi dalla seconda met\u00e0 del Novecento in particolare nella comparazione di taluni eventi con il caso emblematico della Shoah, vero punto di svolta, che ha portato a riconsiderare l'approccio dell'analisi anche a casi in precedenza non definiti come genocidio, come il caso armeno. Il XX secolo \u00e8 stato definito da alcuni studiosi come \"il secolo dei genocidi\". Giovanni Paolo II ha per\u00f2 definito il massacro armeno come \"il primo genocidio del XX secolo\" in una dichiarazione del 2001 durante un viaggio apostolico in Armenia intendendo quindi che di genocidio si potesse parlare anche per eventi avvenuti in precedenza.\nIl XX secolo \u00e8 definibile come \"secolo dei genocidi\" sia per la variet\u00e0 dei fenomeni genocidari, per l'intenzionalit\u00e0 totalitaria e ideologica che li ha connotati, ma anche per la dimensione quantitativa. Il numero di vittime dovute ai genocidi nel XX secolo varia, a seconda delle stime, tra 40 e 169 milioni di uomini e donne. In tal senso il Novecento \u00e8 considerato \u00abil periodo pi\u00f9 sterminazionista ed eliminazionista di massa che l'umanit\u00e0 abbia mai conosciuto.\u00bb Cionondim\u00e9no il genocidio \u00e8 considerato da molti studiosi un fatto ricorrente nella storia umana. Altri sostengono che, bench\u00e9 la storia umana sia costellata di massacri su larga scala, in particolare in caso di guerre o di processi di colonizzazione, riferirsi a essi con il termine genocidio secondo la definizione giuridica messa a punto nel XX secolo sarebbe anacronistico.\nLo stesso Raphael Lemkin, pur avendo coniato il suo neologismo con chiaro riferimento ai crimini del nazismo e del totalitarismo nazionale moderno, afferm\u00f2 che \u00abla storia ci ha fornito altri esempi di distruzione di intere nazioni e di gruppi etnici e religiosi\u00bb, esemplificando come \u00abchiaro esempio di genocidio\u00bb eventi storici come la distruzione di Cartagine al termine della terza guerra punica, la distruzione degli albigesi e dei valdesi, le crociate, la distruzione dei cristiani sotto l'Impero ottomano, il massacro degli herero, lo sterminio degli armeni, degli assiri, la distruzione dei maroniti, i pogrom contro gli ebrei nella Russia zarista e in Romania.\nIl rapporto Whitaker delle Nazioni Unite pubblicato nel 1985, recante un aggiornamento del problema della prevenzione e la repressione del crimine di genocidio, dopo aver elencato alcuni casi considerati significativi di eventi riconducibili al genocidio, afferma che \u00abpotrebbe sembrare pedante sostenere che alcune terribili uccisioni di massa non sono genocidio da un punto di vista legale, ma d'altra parte potrebbe essere controproducente svalutare il genocidio diluendo eccessivamente la sua definizione.\u00bb\nEpoca coloniale.\nIl colonialismo moderno, che prese il via nel XV secolo con le prime scoperte geografiche e la prima espansione portoghese e spagnola e si svilupp\u00f2 soprattutto dopo la scoperta dell'America nei primi decenni del secolo successivo, provoc\u00f2 un drastico calo demografico delle popolazioni indigene che nel tempo venivano soppiantate dai conquistatori e dagli immigrati europei, per effetto delle guerre di conquista, dello sterminio diretto di interi gruppi, delle malattie importate dall'Europa e per l'impoverimento e le carestie conseguenti.\nAlcuni autori hanno ravvisato come appropriato l'utilizzo del termine genocidio in rapporto alle conseguenza della colonizzazione europea nell'et\u00e0 moderna, in particolare per quanto concerne i nativi americani e i popoli indigeni dell'Oceania. Il dibattito sulla fondatezza dell'utilizzo dell'espressione nel contesto coloniale \u00e8 ancora aperto. Alcuni autori parlano di \"genocidio coloniale\", ponendo l'accento sugli atti di sterminio deliberato volti a eliminare le popolazioni indigene e favorire quindi l'espansionismo europeo, altri ritengono che le principali cause del declino demografico siano indirette, facendo riferimento ad esempio alle epidemie o a fattori sociali, tra cui la superiorit\u00e0 tecnologica e organizzativa dei colonizzatori. \nSe il concetto di genocidio presuppone la presenza di un gruppo prevalente che unilateralmente opprime e attua azioni di distruzione verso il gruppo pi\u00f9 debole, il concetto di guerra si rif\u00e0 invece alla presenza di due gruppi contrapposti. Nel caso delle guerre di conquista coloniale, la disparit\u00e0 tecnologica tra gli europei e i popoli indigeni viene invece considerato un elemento dirimente nel considerarle come azioni genocidarie.\nNativi americani.\nIl drastico calo demografico dei nativi americani, intervenuto a partire dall'arrivo degli europei nel XV secolo fino alla fine del XIX secolo, sia nella area settentrionale che in quella meridionale del continente, sia pur con modalit\u00e0 in parte diverse, \u00e8 considerato da alcuni storici e divulgatori un vero e proprio genocidio ed \u00e8 stato definito l'\"olocausto americano\". Si stima che tra i 55 e i 100 milioni di nativi morirono a causa dei colonizzatori, come conseguenza delle guerre di conquista, della perdita del loro ambiente vitale, delle modifiche forzate del loro stile di vita e a causa di malattie contro cui non avevano difese immunitarie, ma anche a causa di azioni di deliberato sterminio. Secondo un'altra stima nel secolo successivo alla scoperta dell'America la popolazione amerinda sarebbe scesa da 72 milioni di individui a 4-4,5 milioni. Per altri autori la cifra totale supera i 100 milioni dall'arrivo degli europei fino al XX secolo.\nTra i casi citati invece da altri come possibile esempio di genocidio vi \u00e8 quello della cosiddetta conquista del deserto, una campagna militare portata avanti dal governo argentino per strappare la Patagonia al controllo delle popolazioni indigene negli anni settanta del XIX secolo. Il dibattito storiografico e politico verte sulla questione se tale campagna sia da considerarsi un genocidio o invece un momento di progresso di civilt\u00e0 per le popolazioni patagoniche conquistate.\nSecondo alcuni storici \u00e8 difficile sostenere la politica di colonizzazione spagnola sia stata un atto deliberato di genocidio verso i nativi americani in quanto non si tratt\u00f2 di uno sterminio di massa scientificamente pianificato e promosso dall'alto, n\u00e9 vi fu mai un uso preordinato e sistematico delle malattie per annientare popolazioni indigene, cosa invece avvenuta talora nelle colonie britanniche del Nord America con il vaiolo.\nColonialismo europeo in Africa.\nIn generale, tutto il periodo coloniale in Africa nel XIX e nel XX secolo ebbe un considerevole impatto demografico e sociale. Per esempio l'occupazione francese della Costa d'Avorio, tra il 1900 e il 1911, avrebbe provocato un crollo della popolazione da 1,5 milioni di persone a ; in Sudan, dominio britannico, da 9 a 3 milioni di persone tra il 1882 e 1903; in Algeria la diminuzione sarebbe stata del 15-20% tra 1830 e il 1870; in Gabon del 50% tra il 1880 e il 1930.\nLa politica attuata tra il 1885 e il 1908 dal re dei Belgi Leopoldo II nello Stato Libero del Congo viene da alcuni considerato uno dei \"genocidi dimenticati\" del XIX secolo.\nNato come possedimento privato del monarca nel corso della conferenza di Berlino del 1884, e non come colonia secondo il modello allora imperante, il paese africano fu teatro di un massiccio sfruttamento, in particolare per l'avorio e il caucci\u00f9, attraverso un opprimente regime dittatoriale. La Force Publique, un apposito corpo militare e di gendarmeria, fu creato per terrorizzare la popolazione attraverso la tortura, la distruzione dei villaggi e la mutilazione. I lavoratori, di fatto schiavi, che non riuscivano a raccogliere le quote richieste di gomma venivano spesso puniti con il taglio delle mani, che venivano esibite come trofeo dai militari, e nei casi estremi con la pena di morte.\nPur in assenza di stime certe, il paese sub\u00ec un considerevole crollo demografico, fino al dimezzamento della popolazione nel periodo considerato. Un rapporto del diplomatico britannico Roger Casement del 1904 stim\u00f2 che nel corso di dodici dei vent'anni di regime di Leopoldo vi furono svariati milioni di morti. Altre stime riferiscono cifre variabili tra 5 e 30 milioni di morti. Fu con riferimento ai massacri in Congo che l'avvocato e politico afroamericano George Washington Williams utilizz\u00f2 nel 1890 l'espressione \"crimine contro l'umanit\u00e0\". \nAnche se per la maggior parte degli storici non si pu\u00f2 parlare di genocidio, la brutalit\u00e0 della politica di Leopoldo II face scalpore gi\u00e0 alla fine del XIX secolo, al punto che il re fu costretto a cedere il territorio allo Stato nel 1908, trasformandolo cos\u00ec in Congo belga. Anche lo scrittore e drammaturgo britannico Arthur Conan Doyle nel 1909 denunci\u00f2 le atrocit\u00e0 commesse da parte del regime coloniale in Congo in un suo saggio intitolato \"The Crime of the Congo\". Solo negli anni dieci del XXI secolo, la questione coloniale \u00e8 entrata nel dibattito politico e sociale in Belgio. Nel giugno del 2020 il re Filippo del Belgio ha inviato una lettera al presidente della Repubblica Democratica del Congo F\u00e9lix Tshisekedi esprimendo \u00abprofondo rammarico per le ferite inflitte\u00bb, durante il periodo coloniale, al paese africano.\nPogrom.\nOltre alla Shoah propriamente detta, cio\u00e8 lo sterminio di una consistente parte degli ebrei europei a opera dei nazifascisti negli anni della seconda guerra mondiale, nel corso della storia il gruppo etnico-religioso \u00e8 stato oggetto di persecuzioni in gran parte dei paesi dove erano presenti sue comunit\u00e0. Oltre al confinamento degli ebrei nei ghetti, un fenomeno ricorrente \u00e8 stato quello dei \"pogrom\", sommosse popolari antisemite, non sempre coordinate dall'autorit\u00e0 costituita, che avevano come obbiettivo i cittadini ebrei e i loro beni e che hanno provocato sin dal Medioevo migliaia di morti costringendo spesso le comunit\u00e0 ebraiche all'esilio dai luoghi di origine e alla diaspora.\nPur essendo dibattuto se siano da considerarsi eventi strettamente genocidari secondo la moderna definizione giuridica, trattandosi di attacchi di norma svolti da turme mal organizzate e senza la pianificazione tipica dei genocidi perpetrati dai governi, i \"pogrom\" rappresentano storicamente un evidente sintomo dell'antisemitismo sempre pi\u00f9 diffuso in un'escalation di persecuzioni che ha avuto come apice proprio l'Olocausto e i genocidi ai danni degli ebrei nel XX secolo. In molti casi, al tradizionale risentimento antisemita di natura religiosa, si aggiunsero ragioni economiche, sociali e politiche che vennero usate come pretesto per i \"pogrom\".\nIl termine \"pogrom\" in senso stretto si riferisce alle aggressioni da parte delle popolazioni locali contro gli ebrei nel territorio dell'Impero russo a partire dal XIX secolo, ma \u00e8 stato poi utilizzato dalla storiografia per descrivere eventi simili avvenuti in altre parti del mondo e anche in epoche precedenti. Tra i primi il tumulto popolare scoppiato contro gli ebrei a Odessa nel 1821. In seguito l'espressione divenne comune con riferimento ai numerosi disordini antiebraici che interessarono l'Ucraina e la Russia tra il 1881 e il 1884 dopo l'assassinio dello zar Alessandro II.\nIn realt\u00e0 manifestazioni antiebraiche sfociate in \"pogrom\" e persecuzioni violente furono registrate in Europa sin dal Medioevo, a partire dal massacro di Granada del 1066 a opera dei musulmani di al-Andalus. Altre stragi di ebrei avvennero in Renania all'epoca della prima crociata nel 1096, in Germania nel 1298, in Spagna, Francia e Germania nel XIV secolo, fino alla rivolta di Chmel'nyc'kyj a met\u00e0 del XVII secolo nei territori della Confederazione polacco-lituana, che comprendeva parte delle attuali Ucraina e Polonia, quando si stima furono uccisi ebrei, in un massacro di cui fu vittima anche il clero cattolico e il resto della popolazione civile. I \"pogrom\" antiebraici si intensificarono in particolare all'inizio del XX secolo soprattutto nell'Europa orientale fino al massacro di Ia\u0219i nel 1941. Il \"pogrom\" noto come la notte dei cristalli, condotto da esponenti del partito nazista in Germania nel 1938, fu l'evento che inaugur\u00f2 la massiccia persecuzione antisemita da parte del regime di Adolf Hitler che culmin\u00f2 nell'applicazione del progetto di eradicazione degli ebrei noto come soluzione finale della questione ebraica.\nXIX secolo.\nGi\u00e0 nel XIX secolo le politiche di russificazione attuate dall'Impero russo e di islamizzazione attuate dall'Impero ottomano furono la causa di deportazioni e stermini di massa da alcuni considerati genocidari. La conquista russa del Caucaso avvenuta tra il 1817 e il 1864 e terminata con l'annessione della parte settentrionale della regione, fu seguita da una fase di repressione degli sconfitti, con il trasferimento forzato delle popolazioni di religione musulmana verso l'Impero ottomano. In particolare tra la fine della guerra e il 1867 centinaia di migliaia di circassi furono deportati, insieme a ingusci, ceceni, osseti, abcasi, abazi e altri, dai villaggi di origine verso i porti del Mar Nero in attesa di navi dirette a Trebisonda in Anatolia nell'ambito di un piano di russificazione dei territori conquistati. Il reinsediamento dei circassi fu concordato con gli ottomani, desiderosi di sostituire gli abitanti cristiani di alcune zone dell'Impero con genti di religione musulmana. Nei confronti dei circassi fu attuata anche una strategia pianificata di uccisioni massa. Si calcola che la pulizia etnica e l'esodo abbiano provocarono una riduzione delle popolazioni autoctone superiore al 90% in Circassia e nelle regioni vicine con un numero di morti stimato da alcuni tra 1 e 1,5 milioni.\nI circassi residenti nella Federazione Russa hanno pi\u00f9 volte chiesto al governo russo prima di riconoscere e poi di scusarsi per le politiche zariste considerate genocidarie. Secondo fonti circasse l'esame dei documenti ufficiali zaristi riporterebbe pi\u00f9 di circassi uccisi, mentre furono costretti a rifugiarsi all'estero, e solo furono lasciati vivi nella loro area di origine. Tra gli stati stranieri, solo la Georgia ha riconosciuto l'esodo e lo sterminio dei circassi quale genocidio. Secondo alcuni storici alla violenta politica di russificazione attuata dall'Impero russo \u00e8 possibile applicare la definizione della \"Convenzione\".\nXX secolo.\nAltri eventi avvenuti in Europa nel cosiddetto \"secolo dei genocidi\" sono entrati nel dibattito storico e politico. Tra questi la persecuzione dei serbi durante la seconda guerra mondiale a opera del regime fascista degli ustascia croati che provoc\u00f2 secondo le stime vittime tra i serbi a seguito di una campagna volta a \u00abripulire la Croazia da elementi stranieri.\u00bb Sempre durante la seconda guerra mondiale, questa volta a opera dell'Unione Sovietica, viene citato il massacro di Katyn', durante il quale ufficiali dell'esercito e poi cittadini polacchi detenuti in Bielorussia e Ucraina, furono fatti uccidere su ordine di Stalin nella foresta di Katyn' e nelle prigioni nel 1940. Anche la \"bonifica etnica\" ordinata da Benito Mussolini nei confronti degli sloveni nel 1940 e, nel secondo dopoguerra, la vicenda dei massacri delle foibe a opera dei partigiani jugoslavi, sono casi di pulizia etnica considerati riconducibili al concetto di genocidio. Pi\u00f9 recente \u00e8 il caso della pulizia etnica dei georgiani in Abcasia durante la guerra georgiano-abcasa nel 1991-1993, con massacri e espulsioni forzate di migliaia di abitanti di etnia georgiana, durante la quale tra e persone furono uccise dai separatisti abcasi appoggiati da forze russe.\nIn un quadro di costante instabilit\u00e0 politica ed economica, esacerbata anche da contrasti di natura etnico-religiosa e da una crescente presenza jihadista, il continente africano \u00e8 stato spesso teatro di persecuzioni in taluni casi considerate di natura genocidaria. Il periodo successivo alla rivoluzione di Zanzibar del 1964, che port\u00f2 al rovesciamento del sultanato di Jamshid bin Abdullah dominato dall'\u00e9lite araba, fu contrassegnato dall'uccisione di massa di una parte della popolazione araba dell'isola da parte di quella di etnia africana; tale uccisione di massa \u00e8 stata definita da alcuni come un genocidio. Tra il 1966 e il 1969 durante la guerra civile il governo centrale nigeriano reag\u00ec duramente al tentativo di secessione del popolo Igbo, che aveva proclamato la nascita della Repubblica del Biafra. La guerra provoc\u00f2 una tragica carestia che caus\u00f2 tra e 1 milione di morti ed \u00e8 stata considerata da diversi osservatori come un genocidio. In Burundi nel 1972 fu attuata da parte dei governanti di etnia tutsi, minoritari nel paese, una massiccia repressione nei confronti degli hutu in quella che fu una anticipazione, a ruoli invertiti, di quanto accadde nel vicino Ruanda negli anni novanta. Quattro anni dopo, con il presidente Jean-Baptiste Bagaza, la persecuzione nei confronti degli hutu prosegu\u00ec con politiche che impedivano loro l'accesso all'istruzione e al lavoro nell'ambito di un mai risolto conflitto interetnico.\nAnche l'Asia fu teatro di vasti massacri di carattere politico o etnico-religioso. Gli anni successivi al colpo di Stato che port\u00f2 al potere il generale Suharto in Indonesia furono contrassegnati da una violenta repressione anticomunista che provoc\u00f2 la morte di oltre persone. I massacri indonesiani del 1965-1966 sono stati definiti da alcuni osservatori come vero e proprio genocidio in considerazione del ruolo svolto dagli alti gradi militari indonesiani che avrebbero organizzato le uccisioni come parte di una campagna coordinata a livello nazionale di \"annientamento alle radici\" del principale rivale politico, il Partito Comunista Indonesiano. Nel 1971 la porzione orientale del Pakistan abitata prevalentemente da persone di etnia bengalese dichiar\u00f2 la sua indipendenza col nuovo nome di Bangladesh. Il presidente pakistano Yahya Khan condusse una sanguinosa operazione militare contro i secessionisti, in quella che \u00e8 nota come guerra di liberazione bengalese che sfoci\u00f2, con il coinvolgimento dell'India, nella guerra indo-pakistana del 1971. Secondo alcuni osservatori le violenze pakistane contro i bengalesi assunsero carattere genocidario con 3 milioni di morti, 10 milioni di profughi, prevalentemente hindu fuggiti in India, e 30 milioni di sfollati interni. Anche i bengalesi commisero vasti massacri contro gli abitanti di altre etnie e religioni, in particolare biharis e urdu, considerati automaticamente alleati dei pakistani.\nIn America nell'ottobre del 1937 il dittatore Rafael Le\u00f3nidas Trujillo comp\u00ec una pulizia etnica, nota come il massacro del prezzemolo, ai danni della popolazione haitiana residente nella Repubblica Dominicana. La repressione provoc\u00f2 un numero di vittime stimato tra e persone. Anche in questo caso alcuni autori utilizzano l'espressione genocidio per descrivere il massacro degli haitiani.\nAnche se alcuni autori rifiutano la classificazione dei massacri perpetrati dai governi totalitari nel XX secolo, in particolare quelli socialisti di Mao, Stalin e Pol Pot, come genocidi, ma piuttosto come crimini contro l'umanit\u00e0 oppure, utilizzando altri neologismi, come casi di \"politicidio\" o \"classicidio\", altri ne vedono l'intenzione genocidaria. Il dibattito verte in particolare sulla possibilit\u00e0 di includere l'uccisione di massa di gruppi identificati dal perpetratore come \"classe\" nella definizione giuridica di genocidio.\nCommemorazioni.\nNel settembre 2015 l'Assemblea generale delle Nazioni Unite stabil\u00ec il 9 dicembre come Giornata internazionale per la commemorazione e per la dignit\u00e0 delle vittime di genocidio, data in cui si celebra l'anniversario dell'adozione della \"Convenzione sul genocidio\" del 1948.\nOltre al museo Yad Vashem in Israele, il memoriale che conferisce il titolo di Giusto tra le nazioni ai non-ebrei che hanno agito in modo eroico a rischio della propria vita e senza interesse personale per salvare anche un solo ebreo dal genocidio nazista della Shoah, sono sorti in varie localit\u00e0 del mondo luoghi di commemorazione delle personalit\u00e0 che si sono adoperate per contrastare i genocidi, a partire da quello ebraico. Il primo fu il Giardino dei giusti di Gerusalemme inaugurato nel 1962. In seguito l'esempio fu seguito in molte nazioni ampliando il riconoscimento di \"Giusto\" anche a persone che hanno operato nell'ambito dei genocidi armeno, ruandese e bosniaco, come quello di Milano o quello di Padova in Italia.\nIl Giorno della Memoria \u00e8 la ricorrenza internazionale celebrata il 27 gennaio di ogni anno per commemorare le vittime dell'Olocausto. Fu istituita dall'Assemblea generale delle Nazioni Unite con la risoluzione 60/7 il 1\u00ba novembre 2005, durante la 42\u00aa riunione plenaria, e adottata con la Legge n. 211 del 2000 dal Parlamento italiano. La data fu scelta perch\u00e9 in quel giorno del 1945 le truppe dell'Armata Rossa liberarono il campo di concentramento di Auschwitz."}
{"id": "120346", "revid": "19933", "url": "https://it.wikipedia.org/wiki?curid=120346", "title": "Forze di Van der Waals", "text": ""}
{"id": "120347", "revid": "124670345", "url": "https://it.wikipedia.org/wiki?curid=120347", "title": "Casato di Wittelsbach", "text": "Il casato dei Wittelsbach \u00e8 una dinastia originaria della Baviera, che \u00e8 assurta al rango di famiglia reale europea; \u00e8 considerata la pi\u00f9 antica dinastia tedesca tuttora esistente e una delle pi\u00f9 antiche d'Europa.\nI ruoli principali che i Wittelsbach assunsero furono: duchi, poi elettori e quindi re di Baviera (1180\u20131918), conti e principi elettori palatini del Reno (1214\u20131803), margravi di Brandeburgo (1323\u20131373), conti d'Olanda, Hainaut e Zelanda (1345\u20131432), arcivescovi elettori di Colonia (1583\u20131761), duchi di J\u00fclich e Berg (1614\u20131794/1806), re di Svezia (1441-1448 e 1654\u20131720) e un membro fu anche re di Grecia (1832\u20131862).\nLa famiglia annovera inoltre due imperatori del Sacro Romano Impero (1328/1742), un re dei Romani (1400), due anti-re di Boemia (1619/1742), un re d'Ungheria (1305) e un re di Danimarca e Norvegia (1440).\nStoria.\nOrigine.\nIl capostipite del casato di Wittelsbach \u00e8 il conte di Scheyern Ottone I, (\u20201172), il quale risiedeva nell'omonimo castello (), costruito intorno al 940. \nIl terzo figlio maschio di Ottone I di Scheyern, il conte di Dachau Ottone II acquist\u00f2 il castello di Wittelsbach (), non lontano da Aichach, e vi si trasfer\u00ec nel 1119. Nel 1209 il castello di Wittelsbach fu distrutto, per non essere mai pi\u00f9 ricostruito, dopo che Ottone VIII ebbe assassinato re Filippo di Svevia. Ottone II era a sua volta l'antenato del conte palatino di Baviera Ottone IV (\u20201156), il cui figlio Ottone I fu investito del Ducato di Baviera nel 1180, dopo la caduta di Enrico il Leone. Nel 1214 Ludovico I, figlio di Ottone I, acquis\u00ec anche il Palatinato.\nDomini all'interno del Sacro Romano Impero.\nLa famiglia Wittelsbach \u00e8 stata la dinastia regnante nei territori tedeschi della Baviera (dal 1180 al 1918) e del Palatinato (dal 1214 fino al 1805); nel 1815 quest'ultimo venne parzialmente ripristinato come Reno Palatino, incorporato alla Baviera, a sua volta elevata a regno da Napoleone nel 1806.\nAlla morte del duca Ottone II nel 1253, i possessi dei Wittelsbach furono divisi fra i suoi due figli maschi: Enrico divenne duca della Bassa Baviera mentre Ludovico II duca dell'Alta Baviera e conte palatino del Reno. Quando il ramo di Enrico si estinse nel 1340 il ducato fu riunito sotto l'imperatore Ludovico IV, un figlio del duca Ludovico II.\nLa famiglia ebbe due imperatori: Ludovico IV (1314\u20131347) e Carlo VII (1742\u20131745), entrambi appartenenti al ramo bavarese della famiglia, e un re di Germania con Roberto del Palatinato (1400\u20131410), un membro del ramo palatino.\nIl casato di Wittelsbach si divise in due rami nel 1329: con il trattato di Pavia l'imperatore Ludovico IV garantiva il Palatino compreso il Palatinato superiore bavarese ai discendenti di suo fratello il duca Rodolfo: Rodolfo II, Roberto I e Roberto II. Rodolfo I in questo modo divenne il capostipite della \"linea maggiore (palatina)\" della dinastia Wittelsbach, che ritorn\u00f2 al potere anche in Baviera nel 1777 dopo che la \"linea minore (bavarese)\" che discendeva da Ludovico IV, si fu estinta.\nRamo bavarese.\nIl ramo bavarese resse il Ducato di Baviera fino alla sua estinzione nel 1777. Per mezzo secolo, dal 1323 al 1373, il ramo minore della dinastia govern\u00f2 anche sul Brandeburgo, nel nord-est della Germania. Nel sud, mantennero il Tirolo tra il 1342 e il 1363. Tra il 1345 e il 1432 governarono anche l'Olanda, l'Hainaut e la Zelanda, nel nord-ovest dell'ex Impero germanico. \nDal 1349 in poi la Baviera fu suddivisa tra i discendenti dell'imperatore Ludovico IV, che cre\u00f2 i rami Baviera-Landshut, Baviera-Straubing, Baviera-Ingolstadt e Baviera-Monaco. Con la guerra di successione di Landshut la Baviera fu riunita nel 1505, contro la pretesa del ramo palatino, sotto il ramo bavarese Baviera-Monaco.\nDal 1583 al 1761, il ramo bavarese della famiglia forn\u00ec principi elettori e arcivescovi di Colonia e molti altri vescovi (di Ratisbona, di Frisinga, di Liegi, di M\u00fcnster, di Hildesheim, di Paderborn e di Osnabr\u00fcck) e come gran maestro dell'Ordine Teutonico. Nel 1623 i duchi furono investiti della carica elettorale.\nMassimiliano II Emanuele, elettore di Baviera, serv\u00ec anche come governatore dei Paesi Bassi spagnoli (1692\u20131706) e come duca di Lussemburgo (1712\u20131714). Suo figlio l'imperatore Carlo VII fu anche re di Boemia (1741\u20131743).\nCon la morte del figlio di Carlo, Massimiliano III Giuseppe, elettore di Baviera, il ramo bavarese si estinse nel 1777.\nRamo palatino.\nIl ramo palatino resse il Palatinato fino al 1918 e successe anche in Baviera nel 1777. Con la bolla d'oro del 1356 i conti palatini furono investiti della dignit\u00e0 elettorale.\nDopo la morte del re Roberto di Germania nel 1410 cominci\u00f2 la suddivisione delle terre del Palatinato sotto numerosi rami come Neumarkt, Simmern, Zweibr\u00fccken, Birkenfeld, Neuburg e Sulzbach.\nNel 1619, l'elettore palatino protestante Federico V era re di Boemia, ma fu sconfitto dal cattolico Massimiliano I appartenente al ramo bavarese. Di conseguenza l'Alto Palatinato fu ceduto al ramo bavarese nel 1623. Quando la guerra dei trent'anni conclusasi con il trattato di M\u00fcnster (chiamato anche pace di Vestfalia) nel 1648, un nuovo elettorato aggiuntivo fu creato per il conte palatino del Reno.\nUno dei rami cadetti del ramo palatino conserv\u00f2 anche il ducato di J\u00fclich e Berg dal 1614 in poi. Principi del ramo palatino servirono come vescovi dell'impero (arcivescovi-elettori di Magonza e di Treviri).\nDopo l'estinzione del ramo bavarese, una disputa sulla successione e la breve guerra di successione bavarese, il ramo del Palatinato successe in Baviera nel 1777.\nCon la morte dell'elettore Carlo Teodoro nel 1799 tutti i territori dei Wittelsbach in Baviera e nel Palatinato furono riuniti sotto Massimiliano I Giuseppe di Baviera un membro del ramo Palatinato-Zweibr\u00fccken-Birkenfeld. Al momento c'erano due rami superstiti della famiglia Wittelsbach: \"Zweibr\u00fccken\", con a capo il duca Massimiliano Giuseppe e \"Birkenfeld\", a capo del quale era il conte palatino Guglielmo. Massimiliano Giuseppe eredit\u00f2 il titolo di Carlo Teodoro, di elettore di Baviera, mentre Guglielmo fu compensato con il titolo di duca \"in\" Baviera. La forma di duca in Baviera fu scelta perch\u00e9 nel 1506 era stata costituita una primogenitura nel casato di Wittelsbach con la conseguenza che vi fosse un solo di duca di Baviera nel tempo. Il 1\u00ba gennaio 1806 Massimiliano Giuseppe assunse il titolo di re.\nLa dichiarazione di Anif (in tedesco: \"Anifer Erkl\u00e4rung\"), rilasciata dal re bavarese Ludovico III il 12 novembre 1918 al castello di Anif in Austria, pose fine a 738 anni di governo della casa di Wittelsbach in Baviera.\nDomini al di fuori del Sacro Romano Impero.\nCon il duca Ottone III che venne eletto anti-re d'Ungheria, con il nome di Bela (1305\u20131308) la dinastia Wittelsbach per la prima volta sal\u00ec al potere al di fuori del Sacro Romano Impero.\nRamo palatino.\nCristoforo III del ramo del Palatinato fu re di Danimarca, Svezia e Norvegia (1440/1442\u20131448) ma non lasci\u00f2 discendenti. Il casato di Palatinato-Zweibr\u00fccken forn\u00ec alla monarchia di Svezia di nuovo fra il 1654-1720 Carlo X, Carlo XI, Carlo XII e Ulrika Eleonora.\nLa principessa Wittelsbach Sofia di Hannover (1630\u20131714) fu la madre di Giorgio I di Gran Bretagna; ella mor\u00ec come erede presuntiva di Gran Bretagna un paio di settimane prima del caso di successione. La linea di successione giacobita \u00e8 attualmente all'interno della casa di Wittelsbach: Francesco di Baviera, \u00e8 riconosciuto dai giacobiti come Francesco II, principe ereditario di Baviera.\nIl principe Wittelsbach Ottone di Baviera venne eletto re della Grecia alla sua indipendenza nel 1832 e fu costretto ad abdicare nel 1862.\nRamo bavarese.\nGiuseppe Ferdinando Leopoldo di Baviera, principe delle Asturie fu scelto da Inghilterra e Olanda come favorito alla successione come sovrano di Spagna e il giovane Carlo II di Spagna lo scelse come suo erede, ma a causa della sua morte improvvisa nel 1699 i Wittelsbach non ottennero il trono spagnolo.\nRegno di Grecia.\nDal momento che re Ottone di Grecia non ebbe figli, egli scelse suo fratello Adalberto di Baviera come principe ereditario. \u00c8 stato spesso suggerito che in seguito alla sua morte, il principe Adalberto fosse divenuto erede presuntivo al trono di Grecia. I diritti alla successione greca erano passati tuttavia all'altro fratello maggiore Luitpold, che tecnicamente sal\u00ec al trono greco nel 1867. A causa della rinuncia di tutti i diritti alla successione ellenica da parte di suo figlio, il re Ludovico III di Baviera, alla morte di Luitpold i diritti al trono di Grecia sarebbero stati ereditati dal figlio secondogenito, Leopoldo di Baviera.\nLa linea di discendenza di Luitpold \u00e8 tuttavia estinta con l'eccezione dei discendenti di Ludovico III.\nCastelli dei Wittelsbach.\nBaviera.\nAlcuni dei pi\u00f9 significativi castelli eretti dalla dinastia dei Wittelsbach, eretti come sedi della linea dinastica reggente:\nLinea palatina.\nI pi\u00f9 importanti castelli della linea palatina sono:\nElettorato di Colonia.\nDal 1597 al 1794 Bonn fu la residenza dell'Elettorato di Colonia, i cui principi elettori e arcivescovi dal 1583 al 1761 provenivano dalla dinastia dei Wittelbach.\nRegno di Grecia.\nDal 1832 al 1862 il principe bavarese Ottone di Wittelsbach regn\u00f2 ad Atene come re di Grecia."}
{"id": "120351", "revid": "2225", "url": "https://it.wikipedia.org/wiki?curid=120351", "title": "Teddy Roosevelt", "text": ""}
{"id": "120352", "revid": "767487", "url": "https://it.wikipedia.org/wiki?curid=120352", "title": "Justin Chancellor", "text": "Biografia.\nIncontr\u00f2 i Tool per la prima volta a New York, e rimase in contatto con i membri della band per un paio di anni fino a che la band inglese di Justin, i \"Peach\", fecero un tour Europeo con i Tool nel 1994.\nQuando il bassista originale Paul D'Amour se ne and\u00f2, i Tool chiamarono Justin. All'inizio rifiut\u00f2. I Peach si erano sciolti circa 6 mesi prima, e lui stava formando un altro gruppo con l'ex chitarrista. Justin era molto fedele al suo amico col quale suonava da quando avevano 14 anni. Ma alla fine decise che non poteva gettare via una possibilit\u00e0 simile.\nJustin si trasfer\u00ec negli US, fece un provino, ed ottenne il posto. Sbaragli\u00f2 una concorrenza tenace, che includeva Frank Cavanagh dei Filter, Scott Reeder dei Kyuss, Marko Fox degli Zaum (la voce in Die Eier von Satan), ed E. Shepherd Stevenson dei Pigmy Love Circus.\nDopo essersi stabilito negli US, Justin ha sposato Ariadne Chancellor, sulla cima della Mingus Mountain in Arizona il 12 gennaio, 1997.\nEquipaggiamento.\nAmplificatori.\nUsati Precedentemente\nLa peculiarit\u00e0 del suo suono (oltre ad essere fortemente caratterizzato dal basso Wal, dal suo stile esecutivo, e dalla variet\u00e0 di effetti che usa), \u00e8 frutto di 3 diversi canali di amplificazione, opportunamente miscelati insieme:\nEffetti.\nAltri:\nNon c'\u00e8 conferma che i seguenti pedali siano stati usati in qualche brano, ma sono visibili in alcune fotografie delle pedaliere prese in studio di registrazione:\nTecniche.\nChancellor \u00e8 solito utilizzare tecniche tipicamente chitarristiche come il plettro, accordi, armonici, effetti e un costante uso di legature (Hammer on e Pull off).\nUsa i numerosi effetti per avvicinarsi a sonorit\u00e0 tipiche di una chitarra, come nell'interludio solistico in \"The Pot\".\nL'intro di \"Schism\" \u00e8 caratterizzato dall'uso del legato (Hammer on).\nSpesso le sue linee di basso rafforzano armonicamente le parti del chitarrista Adam Jones, come si pu\u00f2 sentire nell'intro di \"Vicarious\"."}
{"id": "120353", "revid": "29863", "url": "https://it.wikipedia.org/wiki?curid=120353", "title": "Danny Carrey", "text": ""}
{"id": "120354", "revid": "767487", "url": "https://it.wikipedia.org/wiki?curid=120354", "title": "Duyun", "text": "Duyun \u00e8 una citt\u00e0 della provincia cinese di Guizhou con circa 100.000 abitanti.\nSi trova in un'area montuosa della provincia ed \u00e8 capoluogo della Prefettura autonoma buyei e miao di Qiannan.\nDuyun \u00e8 un distretto carbonifero, con inoltre diverse acciaierie e industrie chimiche."}
{"id": "120355", "revid": "123711588", "url": "https://it.wikipedia.org/wiki?curid=120355", "title": "Paul D'Amour", "text": "Carriera.\nFu introdotto nei Tool grazie ad Adam Jones nel periodo in cui studiava a Los Angeles per l'industria cinematografica. Non suonava da un po' e stava pensando di abbandonare tutto. Era sempre infuriato, e la musica dei Tool faceva perfettamente al caso suo.\nPaul suonava la chitarra nei Replicants, una cover band che includeva membri dei Failure, ed eseguivano brani di chiunque, dai Missing Persons ai T. Rex, ed hanno un disco pubblicato per l'etichetta Zoo.\nPaul lasci\u00f2 i Tool nel 1995 per l'evoluzione delle sonorit\u00e0 della band, che avrebbero poi dato vita al loro secondo album\" \u00c6nima\".\nForm\u00f2 una band, i Lusk, che pubblic\u00f2 un album intitolato \"Free Mars\".\nDal 2019 entra a far parte come bassista nel gruppo industrial metal dei Ministry."}
{"id": "120361", "revid": "1305772", "url": "https://it.wikipedia.org/wiki?curid=120361", "title": "World League", "text": "World League, espressione in lingua inglese che significa \"lega mondiale\", \u00e8 un termine usato in vari sport per denominare una competizione internazionale di solito riservata alle nazionali di maggiore livello.\nAlcune delle World League pi\u00f9 note:"}
{"id": "120363", "revid": "15756", "url": "https://it.wikipedia.org/wiki?curid=120363", "title": "Carlo III di Francia", "text": "Origine.\nFiglio ultimogenito postumo del re dei Franchi occidentali ed inoltre re di Lotaringia, re di Provenza e re di Aquitania, Luigi II il Balbo ed unico figlio della seconda moglie (come ci viene riportato dal cronista, Reginone, quando cita la morte di Luigi il Balbo) Adelaide del Friuli (850 - 902), figlia del conte di Parigi e marchese del Friuli, Adalardo e della moglie di cui non si conoscono n\u00e9 il nome n\u00e9 gli ascendenti.\nBiografia.\nIl papa Giovanni VIII, a Troyes, il 7 settembre 878, quando incoron\u00f2 suo padre, Luigi II il Balbo, rifiut\u00f2 di incoronare regina dei Franchi occidentali, la nuova moglie di Luigi il Balbo, Adelaide del Friuli, dato che non aveva approvato, nell'875, il divorzio da Ansgarda di Borgogna di Luigi il Balbo, per volere di suo padre, il re dei Franchi occidentali e futuro imperatore, Carlo il Calvo.\nAlla morte del padre, nell'879, sua madre Adelaide, che era incinta di Carlo il Semplice, mise in discussione la legittimit\u00e0 della successione al trono dei figli di primo letto che Luigi aveva avuto dalla prima moglie, Ansgarda, Luigi e Carlomanno, che accusarono di adulterio Adelaide del Friuli e, con l'appoggio di Incmaro, arcivescovo di Reims, furono riconosciuti eredi legittimi e salirono congiuntamante sui troni di Francia e di Aquitania. Sua madre, Adelaide del Friuli, al termine di un lungo e difficile processo fu assolta dall'accusa di adulterio e cos\u00ec Carlo il Semplice fu riconosciuto figlio legittimo ed unico erede della corona di Francia, come sostiene l\"'Annalista Saxo\"; nel frattempo, per\u00f2, sia Luigi (882) che Carlomanno (884) erano morti senza eredi e i grandi feudatari del regno preferirono appoggiare le pretese di Carlo il Grosso, in considerazione dell'et\u00e0 infantile del legittimo successore.\nQuando, nell'888, Carlo il Grosso, che era anche re dei franchi occidentali, mor\u00ec, Oddone, conte di Parigi, secondo l\"'Herimanni Aug. Chronicon\" assunse il potere sulla Neustria ed in Aquitania (\"Gallia usque ad Ligerim et in Aquitania\") e Ademaro di Chabannes conferma che i Franchi, congiurando contro il giovane Carlo il Semplice, elessero loro re Oddone (definito duca d'Aquitania), che, il 29 febbraio 888, venne incoronato re dei Franchi a Compi\u00e8gne da Gualtiero, vescovo di Sens, a discapito di Carlo il Semplice, il legittimo erede, il quale, in quello stesso anno, fu preso sotto la protezione di Ranulfo, che, nell'887, dopo la deposizione dell'imperatore, Carlo il Grosso (era anche re d'Aquitania), a Bourges, era stato eletto duca d'Aquitania, Ranulfo, che riusc\u00ec a tener testa, nell'889, ad una campagna militare di Oddone, che Rainulfo d'altronde non aveva riconosciuto, come re d'Aquitania.\nAscesa al trono.\nNegli anni seguenti, in seguito al fallimento dei suoi interventi per contenere le scorrerie dei Normanni, il prestigio di Oddone declin\u00f2 e nell'892 l'arcivescovo di Reims, Folco il Venerabile, raccolse attorno a s\u00e9 tutti gli scontenti, tra cui i conti di Vermandois e di Fiandra, organizz\u00f2 la fronda contro Oddone Poi, approfittando dell'assenza di Oddone che era impegnato in Aquitania, Folco il Venerabile, ord\u00ec una congiura che port\u00f2 Carlo il Semplice ad essere incoronato come Carlo III re dei Franchi occidentali nella Basilica di Saint-Remi a Reims, il 28 gennaio 893.\nCarlo si rec\u00f2 dal re dei Franchi orientali Arnolfo di Carinzia per ottenere il suo aiuto, ma secondo Reginone, quando Arnolfo, che essendo un carolingio si era espresso a favore di Carlo, si rese conto che Oddone si preparava ad attaccare il suo regno, prefer\u00ec rimanere neutrale. Gli anni seguenti furono teatro di una guerra tra i due contendenti, poco cruenta, terminata nell'897 con la sconfitta di Carlo, che dovette riconoscersi ribelle pentito.\nOddone, dopo averlo perdonato, gli cedette parte del territorio sotto la sua giurisdizione e riconobbe il carolingio Carlo come suo successore. Oddone, secondo gli \"Annales Prumienses Brevissimi\", mor\u00ec il 3 gennaio 898, come confermato anche dai registri dell'abbazia reale di Saint-Denis, dove Oddone fu sepolto. Dopo la morte di Oddone i nobili, rispettando il patto dell'anno precedente, accettarono all'unanimit\u00e0 come re Carlo III il Semplice.\nIl regno.\nCarlo succedette al trono del padre circa diciannove anni dopo la sua morte, ma a seguito delle fasi di incertezza nella successione avvenute in quegli anni, egli si trovava con un potere effettivo molto inferiore. Poteva infatti governare direttamente su una zona di territorio attorno alla citt\u00e0 di Laon, poich\u00e9 i grandi feudatari del suo regno erano sostanzialmente autonomi. Tra questi si annovera il duca di Borgogna, Riccardo detto il Giustiziere, il conte delle Fiandre, Baldovino II, il conte di Parigi e marchese di Neustria, Roberto (fratello del re Oddone) e il conte di Vermandois, Erberto I e poi suo figlio, Erberto II.\nNei primi anni di regno Carlo dovette fare fronte alle incursioni dei Normanni, sino a che, nel 911, dopo averlo respinto da Parigi, venne a patti con lo jarl dei Normanni, Rollone, che assediava Chartres. Con il trattato di Saint-Clair-sur-Epte Carlo gli cedette parte della Neustria cio\u00e8 le contee di Rouen, Lisieux e \u00c9vreux e la porzione di territorio tra i fiumi Epte, un affluente di destra della Senna e Bresle ed il mare, come feudo (la futura Normandia). Rollone, in cambio, fece atto di sottomissione, acconsenti a convertirsi al Cristianesimo e si impegn\u00f2 ad impedire i saccheggi di altre bande vichinghe.\nCarlo aveva manifestato un interesse verso la Lotaringia gi\u00e0 all'inizio del suo regno; infatti, nell'898, invase il regno dei Franchi orientali, arrivando sino ad Aquisgrana, ma la reazione del re di Lotaringia, Sventiboldo lo costrinse a ritirarsi. Lo scopo era quello di allargare i confini del suo regno sino alla riva sinistra del Reno per avere un maggior potere effettivo. L'occasione gli venne fornita, all'inizio dell'autunno del 911, dalla morte, senza eredi, del re di Franchi orientali (re di Germania), Ludovico IV, che era successo al fratellastro Sventiboldo come re di Lotaringia. Come re di Germania fu eletto Corrado I di Franconia, che non incontrava molte simpatie tra le pi\u00f9 influenti famiglie di Lotaringia, che infatti gi\u00e0 a novembre avevano eletto loro re Carlo III, che avendo sancito la pace coi Normanni al confine occidentale, pot\u00e9 occupare il regno di Lotaringia e insediarsi dal 1\u00ba gennaio 912.\nA seguito della sua incoronazione a re di Lotaringia, i territori su cui regnava nominalmente Carlo erano quelli della Francia attuali (infatti usava i titoli di \"Rex Francorum\" o \"Rex Franciae\"), esclusi il regno di Borgogna ed il regno di Provenza (il futuro regno di Arles, dopo l'unificazione) e il regno di Bretagna erano ormai indipendenti, mentre il ducato di Aquitania, gi\u00e0 con Guglielmo I e la Normandia, con Rollone erano abbastanza autonome.\nCarlo in Lorena si trovava a suo agio e la difese strenuamente dagli attacchi di Corrado I di Franconia, che secondo la storico francese Christian Settipani furono tre, e poi costrinse il suo successore, Enrico I di Sassonia, nel 921, a riconoscerlo come re di Lotaringia. Le simpatie di Carlo per i lorenesi si manifestano anche nelle nomine amministrative: nel 914 nomin\u00f2 suo notaio-cancelliere Gozzelino, che ricopr\u00ec la carica fino al 919 (poi, nel 922, Carlo nomin\u00f2 Gozzelino vescovo di Toul). Era divenuto suo consigliere privato un lorenese di umile origine, di nome Hagano, che, secondo Rosamond McKitterick, era un suo parente da parte di madre, che aveva ottenuto favoreggiamenti e benefici da parte del re; la cosa aveva portato all'esasperazione la nobilt\u00e0 neustriana, che si ribell\u00f2 apertamente sotto la guida del conte di Parigi, Roberto, che costrinse Carlo III a rifugiarsi in Lorena. Rientrato in Neustria, dopo alcuni mesi, Carlo premi\u00f2 Hagano donandogli il monastero di Chelles. La nuova ribellione port\u00f2 alla deposizione di Carlo III; infatti Roberto il 22 giugno 922 fu acclamato re ed il 30 giugno, secondo il cronista Flodoardo, fu incoronato re a Reims, dall'arcivescovo di Sens, Gualtiero nella chiesa di San Remigio.\nCarlo si rifugi\u00f2 in Lotaringia si riorganizz\u00f2 e riun\u00ec il suo esercito, composto prevalentemente da lorenesi, e, ancora secondo Flodoardo, si mosse contro Roberto, attraversato la Mosa, si avvicin\u00f2 a Soissons dove il 15 giugno del 923 i due eserciti si scontrarono. l Neustriani ebbero la meglio e Carlo III dovette fuggire per rientrare in Lotaringia, ma Roberto perse la vita e una leggenda narra che Roberto cadde in duello per mano dello stesso Carlo III.Dopo la morte di Roberto, i Neustriani elessero re il genero di Roberto, il Duca di Borgogna Rodolfo, che fu incoronato a Soissons, il 13 luglio.\nCarlo era sconfitto ma poteva contare sulla fedelt\u00e0 dei lorenesi e sulla lealt\u00e0 dei Normanni di Rollone, ma purtroppo cadde nel tranello (raccontato nei dettagli da Rodolfo il Glabro) tesogli dal conte di Vermandois, Erberto II (era discendente di Carlo Magno), che gli fece credere di essere passato dalla sua parte lo invit\u00f2 ad un incontro dove lo fece prigioniero e lo imprigion\u00f2, prima a Ch\u00e2teau-Thierry e poi dal 924 nel castello di P\u00e9ronne, dove rimase per il resto della sua vita. Nel 927 Erberto di Vermandois si ribell\u00f2 a Rodolfo e fece uscire Carlo dalla prigione, fece in modo, secondo i \"Flodoardi Annales\", che Guglielmo detto Lungaspada associato dal padre Rollone nel titolo di duca di Normandia, nel castello d'Eu, rendesse onore a Carlo e lo port\u00f2 a Reims, dove peror\u00f2 la causa di Carlo contro Rodolfo.\nLo scopo di Erberto II era quello di allargare i suoi domini e quando cap\u00ec che non avrebbe potuto impossessarsi di Laon, rinchiuse nuovamente Carlo in prigione.Secondo il vescovo e cronista, Tietmaro di Merseburgo, Carlo promise ad Enrico I di Sassonia, carolingio da parte materna, che gli avrebbe ceduto il regno di Lotaringia se lo avesse liberato. Ma ci\u00f2 non avvenne perch\u00e9 Enrico I dopo che Carlo era stato imprigionato si era riannesso la Lotaringia e Carlo III cos\u00ec, il 7 ottobre 929, mor\u00ec in prigione a P\u00e9ronne (Somme), nella Somme, dove venne sepolto presso l'Abbazia di St-Fursy. Il figlio avuto dalla seconda moglie, Eadgifu, sarebbe stato incoronato re come Luigi IV di Francia, sette anni dopo, alla morte di Rodolfo.\nMatrimoni e discendenza.\nCarlo spos\u00f2, in prime nozze, nell'aprile 907, Frederuna ( - \u2020917), che gli diede sei figlie:\nDopo la morte di Frederuna, Carlo III, tra il 918 ed il 919, spos\u00f2, in seconde nozze, Eadgifu, figlia del re del Wessex, considerato anche uno dei primi re che riun\u00ec sotto il suo scettro tutti gli Anglosassoni, Edoardo il Vecchio, e della sua seconda moglie Elfleda, come riferisce Guglielmo di Malmesbury nelle sue cronache ( \u2020 920), figlia del conte (\"Ealdorman of Wiltshire\") Etelelmo ( \u2020 897) e della moglie Elswita, di cui non si conoscono gli ascendenti; Eadgifu a Carlo diede un figlio:\nDa alcune amanti di cui non si conoscono n\u00e9 i nomi n\u00e9 gli ascendenti Carlo ebbe quattro figli:"}
{"id": "120364", "revid": "1305772", "url": "https://it.wikipedia.org/wiki?curid=120364", "title": "Provincia di San Luis", "text": "La provincia di San Luis \u00e8 una provincia dell'Argentina centrale.\nGeografia fisica.\nConfina a nord con le province di San Juan e La Rioja, a nord-est e a est con la provincia di C\u00f3rdoba, a sud con La Pampa e a ovest con Mendoza.\nQuesta provincia ha tre regioni distinte: \nLa zona nordorientale di questa provincia argentina \u00e8 limitrofa con la Provincia di C\u00f3rdoba, altra provincia argentina la quale gode anche di un eccellente clima per la vita umana, che ricorda il clima mediterraneo, accompagnato da bei paesaggi; possiede tale clima, per esempio, la Valle di Conlara col suo eccellente microclima dei dintorni della citt\u00e0 di Merlo. \nLa capitale \u00e8 San Luis, posta nella parte centro-occidentale della provincia, a 762 m s.l.m. e con una popolazione di circa 150.000 abitanti.\nAmministrazione.\nDipartimenti.\nLa provincia \u00e8 divisa in 9 dipartimenti:\nComuni.\nOgni dipartimento \u00e8 suddiviso in comuni (\"municipios\" in spagnolo) e commissioni municipali (\"comisiones municipales\"), i cui confini includono per\u00f2 solo i centri urbani abitati: ci\u00f2 comporta l'esistenza di ampi territori fuori da ogni giurisdizione municipale (quello che in Argentina \u00e8 chiamato \"sistema de ejidos no colindantes\")."}
{"id": "120367", "revid": "1632387", "url": "https://it.wikipedia.org/wiki?curid=120367", "title": "Kyuss", "text": "I Kyuss sono stati un gruppo musicale statunitense formatosi alla fine degli anni ottanta a Palm Desert, nel sud della California, considerato tra i pionieri dello stoner rock. Si sono sciolti nel 1995.\nNel 2010 alcuni ex membri dei Kyuss hanno dato vita ai \"Kyuss Lives!\", gruppo che nel 2013 ha cambiato nome in Vista Chino.\nStoria del gruppo.\nGli Katzenjammer e i Sons of Kyuss (1987\u20131991).\nLa band si forma nel 1987 jammando con il nome di Katzenjammer (un termine tedesco per indicare l'hangover, cio\u00e8 i postumi di una sbornia, e che letteralmente si pu\u00f2 tradurre come \"lamenti di un gatto\"). La prima provvisoria formazione vede John Garcia alla voce, Josh Homme alla chitarra, Chris Cockrell al basso e Brant Bjork alla batteria. Successivamente il nome viene mutato in \"Sons of Kyuss\" nome di un mostro nonmorto che Brant Bjork trova in un manuale della prima edizione del gioco di ruolo Advanced Dungeons &amp; Dragons . Nel 1989 la band registr\u00f2 il loro omonimo EP di debutto, \"Sons of Kyuss\". Si tratta di un lavoro provvisorio, stampato in sole 1000 copie in vinile verde (ristampato, per\u00f2, in CD nel 2000). Il disco \u00e8 anche la loro unica uscita a presentare Chris Cockrell al basso. Dopo aver rilasciato l'EP nel 1990, la band recluta al basso Nick Oliveri, che in precedenza aveva gi\u00e0 suonato la seconda chitarra nei Katzenjammer. Decidono inoltre di accorciare il nome in Kyuss.\nKyuss (1991\u20131995).\nL'esordio ufficiale della band si ha nel 1991: Nick Oliveri sostituisce Cockrell al basso e viene pubblicato \"Wretch\", il primo album ufficiale con il nome Kyuss. Un esordio, in verit\u00e0, pi\u00f9 hard rock che stoner. Le vendite dell'album non sono incoraggianti, ma iniziano a guadagnarsi un discreto seguito con le esibizioni dal vivo. Nel 1992 esce \"Blues for the Red Sun\", prodotto da Chris Goss (cantante e chitarrista nei Masters of Reality), \u00e8 un disco che molti considerano il migliore della formazione. Rabbioso e ipnotico viene deffinito da Q Magazine uno dei cinquanta album pi\u00f9 aggressivi di tutti i tempi. Il suono dei Kyuss \u00e8 un rock pesante e desertico, al quale si unisce una sensibilit\u00e0 psichedelica, formando quello che la critica denominer\u00e0 come \"stoner rock\".\nTramite l'amicizia dei Nirvana, e soprattutto del batterista Dave Grohl, un loro vero estimatore, riescono a fare un tour di supporto ai Metallica, nel 1993. Sempre nel 1993, Scott Reeder (precedentemente negli Across the River e negli Obsessed) sostituisce Oliveri al basso. La band firma con la Elektra Records (dato che la loro precedente etichetta, la Dali Records \u00e8 sull'orlo del fallimento), ed esce \"Welcome to Sky Valley\". Nascono problemi all'interno del gruppo e il batterista Brant Bjork alla fine del tour di \"Welcome to Sky Valley\" lascia la band, sostituito nel 1994 da Alfredo Hern\u00e1ndez. L'anno dopo il gruppo incide il suo ultimo album: \"...and the Circus Leaves Town\".\nLo scioglimento della band (1996-attuale).\nNell'ottobre dello stesso anno, i membri della band decidono di seguire ognuno la propria strada, e quindi il gruppo virtualmente si scioglie, anche se nel 1997 esce lo split album \"Kyuss/Queens of the Stone Age\" che segna il passaggio alla nuova formazione guidata da Josh Homme, i Queens of the Stone Age, e il definitivo scioglimento dei Kyuss: i relativi membri formano altri gruppi in seguito, fra cui Unida, Hermano, Mondo Generator, Queens of the Stone Age e Them Crooked Vultures. Nel 2000 esce \"\", che raccoglie rarit\u00e0, pezzi scartati dalle precedenti sessioni di registrazione e pezzi dal vivo. Nello stesso anno esce in edizione speciale limitata da collezione \"3 for 1\", che raccoglie i tre album prodotti da Goss, \"Blues for the Red Sun\", \"Welcome to Sky Valley\" e \"...and the Circus Leaves Town\". Nel 2010 i Kyuss tornano in tour con una nuova formazione che vede al basso Nick Oliveri, alla voce John Garcia, alla batteria Brant Bjork e alla chitarra Bruno Fevery.\nNel 2010, viene annunciato un tour europeo dal nome \"John Garcia plays Kyuss\" nella cui scaletta sono presenti canzoni quasi esclusivamente dei Kyuss.\nNel giugno del 2010 i membri originali della band, Nick Oliveri e Brant Bjork, si uniscono a John Garcia sul palco per eseguire \"Green Machine\" e \"Gardenia\" presso l'Hellfest a Clisson, Francia. Nel novembre del 2010, Garcia, Oliveri e Bjork annunciano ufficialmente la loro reunion con il soprannome di \"Kyuss Lives!\" per un tour europeo, assieme a Bruno Fevery come nuovo chitarrista della band.\nSuccessivamente sostengono un tour in Australia e Nuova Zelanda a maggio, in Europa a giugno, e in America per la fine dell'estate e dell'autunno 2011, talvolta con Scott Reeder al basso nelle date al di fuori degli Stati Uniti. Al termine di questo tour, i Kyuss Lives! pianificano di registrare un nuovo album in studio che sar\u00e0 pubblicato nell'estate del 2012.\nNel marzo del 2012, Josh Homme assieme al bassista Scott Reeder indicono una causa federale contro John Garcia e Brant Bjork relativa alla \"violazione di marchio e frode al consumatore\" sull'uso del nome Kyuss. A fine mese inoltre Nick Oliveri lascia la band dopo aver rivelato che Garcia e Bjork stavano cercando di prendere il controllo del marchio Kyuss.. A seguito dell'allontanamento di Nick Oliveri, al basso si unisce alla band Billy Cordell, gi\u00e0 bassista degli Yawning Man.\nNell'agosto 2012 il tribunale stabilisce che Garcia e Bjork non possono pubblicare registrazioni, in studio o dal vivo, sotto il nome di Kyuss Lives!, mentre \u00e8 permesso loro di continuare a usare il nome per i spettacoli dal vivo (purch\u00e9 \"Lives!\" sia scritto nelle stesse dimensioni e accanto alla parola Kyuss per evitare confusione). Tuttavia, la formazione sotto questo nome ha vita breve e su consiglio del giudice, per evitare ulteriori futuri problemi, John Garcia di l\u00ec a poco annuncer\u00e0 che il gruppo proseguir\u00e0 l'attivit\u00e0 sotto il nome di \"Vista Chino\". In formazione, oltre a Garcia e Bjork, ritorna Oliveri e alla chitarra si unisce Bruno Fevery alla chitarra."}
{"id": "120369", "revid": "277947", "url": "https://it.wikipedia.org/wiki?curid=120369", "title": "Johann Heinrich F\u00fcssli", "text": "Abilissimo disegnatore, trasse ispirazione dai suoi studi sull'antico e sui neoclassici, ma scelse soggetti di ispirazione romantica, ricchi di \"pathos\" e di immaginazione, di gesti violenti e atmosfere magiche, spesso tratti dagli episodi pi\u00f9 visionari delle grandi opere poetiche, precorrendo alcuni temi dell'Espressionismo e del Surrealismo.\nBiografia.\nGiovinezza.\nJohann Heinrich F\u00fcssli nacque a Zurigo nel 1741 da Elisabeth Waser e Johann Caspar F\u00fcssli. Il padre, un disinvolto antiquario e pittore dilettante, scrisse una storia della pittura svizzera (\"Geschichte und Abbildung der besten Maler in der Schweiz\") ed era un intimo del critico neoclassico Johann Joachim Winckelmann; il fratello Johann Kaspar era anch'egli versato nelle arti, nonch\u00e9 appassionato entomologo.\nIl padre, tuttavia, non era interessato ad introdurre il figlio all'esercizio della pittura, sicch\u00e9 lo avvi\u00f2 alla carriera ecclesiastica, facendolo studiare al Collegio Carolino di Zurigo: qui F\u00fcssli svilupp\u00f2 una spiccata avversione verso la dogmatica, risentendo dell'influenza dell'empirismo dei pensatori inglesi Hobbes e Locke. Il suo amore per la letteratura ebbe invece impulso da Johann Jakob Bodmer, un amico del padre con un gusto contagioso per la letteratura: fu lui ad introdurlo agli scritti di Omero, di Dante, di Milton, e all'epos nibelungico, opere dalle quali apprendeva ad ampliare gli orizzonti del suo mondo poetico e figurativo.\nParallela all'attivit\u00e0 letteraria, l'attivit\u00e0 artistica: il giovane Johann, basandosi su una preparazione tecnica in gran parte di natura autodidatta, raffigur\u00f2 soggetti esplicitamente desunti da quei testi che stava studiando in quegli anni, fitti di allegorie, guerre e violenza. In questi anni, inoltre, F\u00fcssli cominci\u00f2 pure ad informare personali orientamenti di gusto, mostrandosi assai sensibile al manierismo di Albrecht D\u00fcrer e alle prime istanze dello \"Sturm und Drang\", in una fusione di stili che combinava sia l'espressivit\u00e0 che il realismo: queste caratteristiche, fuse con un sentimento pessimista che respir\u00f2 nel periodo in cui egli fu pastore zwingliano, saranno peculiari di tutte le sue opere, anche quelle della maturit\u00e0.\nNel 1761 F\u00fcssli prese gli ordini nella chiesa evangelica riformata, intraprendendo la carriera di ministro zwingliano a soli venti anni. Pronunci\u00f2 diversi sermoni, tutti improntati sia alla nuova teologia del sentimento che alla critica biblica dell'Illuminismo. Ben presto si schier\u00f2 politicamente, assumendo una netta posizione in opposizione al landfogto di Gr\u00fcnigen Conrad Grebel, che giudic\u00f2 corrotto e inidoneo per amministrare Zurigo: questi dissapori culminarono con la pubblicazione di un libello contro il governo della citt\u00e0, firmato anche da Johann Kaspar Lavater e Felix Hess. Fu proprio in seguito a queste beghe politiche che F\u00fcssli fu costretto nel 1762 ad allontanarsi dalla Svizzera e a rifugiarsi in Germania.\nIn Inghilterra.\nLasciata la sua citt\u00e0 nativa, F\u00fcssli part\u00ec insieme a Lavater e Felix Hess per la Germania, appena uscita dalla guerra dei sette anni: soggiorn\u00f2 a Berlino, presso il matematico Johann Georg Sulzer, e a Barth, nella Pomerania svedese, ospite del pastore protestante Johann Joachim Spalding. Nel 1764 F\u00fcssli lasci\u00f2 la Germania, che gli apparve come uno stato smembrato, sottoposto alla tirannide di Federico il Grande, per recarsi a Londra insieme all'amico Andrew Mitchell, il quale lo introdusse nei pi\u00f9 esclusivi circoli artistico-letterari della citt\u00e0 e, soprattutto, al banchiere di re Giorgio III, Thomas Coutts, che diventer\u00e0 ben presto un suo munifico protettore.\nF\u00fcssli, insomma, approd\u00f2 in una metropoli ricca di iniziative e di fermenti e aperta alle istanze di rinnovamento della nascente rivoluzione industriale, che ancora non aveva portato alle disperate problematiche del secolo successivo. La vita culturale di Londra, infatti, era vivacissima, animata dai vari \"atelier\", dalle case d'aste, dalle diverse case editrici e dai prestigiosi teatri, che F\u00fcssli ebbe modo di frequentare assiduamente: fu cos\u00ec che conobbe David Garrick, dal quale trasse l'amore per i drammi di William Shakespeare, che si imposero quale costante iconografica della sua produzione grafica. Fu qui, inoltre, che F\u00fcssli riconobbe nel 1768 la propria vocazione per l'arte figurativa, incoraggiato da sir Joshua Reynolds che riconoscendone il nascente genio lo convinse a intraprendere l'attivit\u00e0 pittorica. Sotto l'influsso congeniale del Reynolds, che proprio in quegli anni stava lavorando per fondare la Royal Academy, F\u00fcssli sbocci\u00f2, sentendo proprio grazie a lui il bisogno di perfezionarsi in Italia, dove si rec\u00f2 nel 1770 grazie all'aiuto finanziario di Coutts.\nIn Italia.\nL'artista giunse a Roma alla fine del maggio 1770, dopo aver fatto affrettatamente sosta a Genova e Firenze. Le piene potenzialit\u00e0 della sua vocazione artistica si realizzarono proprio in seguito al trasferimento nell'Urbe; la citt\u00e0 suscit\u00f2 una viva impressione nell'animo dell'artista, che rimase colpito - come, al tempo, Reynolds - dalla grandiosit\u00e0 delle sue antichit\u00e0 e dai forti contrasti che la caratterizzavano. Ma ad incantarlo non fu la statuaria classica, che Winckelmann celebrava per la sua \u00abnobile semplicit\u00e0 e quieta grandezza\u00bb, bens\u00ec le opere cariche di drammaticit\u00e0 e di pathos, soprattutto il ciclo di affreschi della cappella Sistina realizzato da Michelangelo Buonarroti, considerato negativamente dai teorici del Neoclassicismo ma che invece pi\u00f9 di ogni altra opera sent\u00ec congeniale al proprio temperamento inquieto.\nF\u00fcssli rivel\u00f2 il proprio approccio nei confronti delle antichit\u00e0 classica nel 1778-80, in un disegno a seppia e sanguigna denominato \"La disperazione dell'artista davanti alle rovine\", raffigurante un personaggio sopraffatto emotivamente e fisicamente da due frammenti (una mano ed un piede) del Colosso di Costantino, ormai inevitabilmente perduto in quanto sottoposto all'azione distruttrice del tempo. Con questo disegno, F\u00fcssli ci comunica che le opere antiche non suscitano serenit\u00e0 e quiete, come teorizzato da Winckelmann, bens\u00ec emozioni forti e vere, investendo l'artista di un senso di inadeguatezza e di smarrimento.\nMa se forte fu il suo interesse verso gli affreschi di Michelangelo ed il rapporto tra il pittore e l'antico, F\u00fcssli non manc\u00f2 di ritrarre anche episodi contemporanei, pure questi densi di espressioni tragiche e patetiche: \u00e8 il caso di un disegno del 1772 raffigurante una scena alla quale presenzi\u00f2 egli stesso all'ospedale di Santo Spirito in Saxia, dove un \u00abfuggitivo\u00bb (questo \u00e8 il titolo dell'opera) in fin di vita rifiuta di lasciarsi curare, dandosi alla fuga da alcuni uomini che gli stanno puntando un crocifisso. Questo eclettismo lo fece emergere dai pittori suoi contemporanei, guadagnandosi la stima di Johann Wolfgang von Goethe che scrisse, in una lettera del 25 marzo 1775 indirizzata a Herder: \u00abQuale ardore e quale corruccio c'\u00e8 in quest'uomo!\u00bb.\nF\u00fcssli lasci\u00f2 l'Italia nel 1779, facendo tappa a Bologna, Parma, Mantova e Milano e spingendosi fino alla natia Zurigo, dove nel 1780 realizz\u00f2 il \"Giuramento dei tre confederati sul R\u00fctli\" su commissione di un influente cittadino svizzero. Il soggetto si riferisce al patto stretto tra i cantoni Uri, Schwitz e Unterwalden per opporsi al dominio degli Asburgo; il tema del giuramento, che verr\u00e0 trattato anche da Jacques-Louis David ne \"Il giuramento degli Orazi\", \u00e8 qui declinato da F\u00fcssli di fronte alla poetica del sublime, restituendo un effetto viscerale, ben distante dalla pacata solennit\u00e0 della tela del maestro francese. Sempre a Zurigo, nell'ottobre 1778, l'artista ebbe licenziose avventure, prima con Magdalena Schweizer-Hess, moglie dell'amico Johann Caspar Schweizer, e poi con Anna Landolt von Rech, della quale si innamor\u00f2 perdutamente. Johann e Anna intrecciarono una breve relazione sentimentale, fortemente ostacolata dal padre di lei: per questo motivo, l'artista si allontan\u00f2 da Zurigo per recarsi nuovamente a Londra, dove arriv\u00f2 nell'aprile del 1779.\nSecondo soggiorno in Inghilterra.\nF\u00fcssli arriv\u00f2 a Londra nell'aprile del 1779. L'artista arriv\u00f2 ad occupare in breve tempo una posizione preminente nella vivace vita culturale e artistica della citt\u00e0, frequentando assiduamente il salotto dell'editore Joseph Johnson. La gloria, tuttavia, gli venne nel 1781 con l'esecuzione dell\"'Incubo\", olio su tela che raffigura una giovane fanciulla addormentata in una stanza in penombra, dalla quale emergono un mostro ed una cavalla spettrale; attraverso quest'opera, densa di simbologie, F\u00fcssli indaga gli abissi dell'inconscio, ben un secolo prima che Sigmund Freud (che possedeva una riproduzione del dipinto) fondasse la psicoanalisi. La sua notoriet\u00e0, gi\u00e0 solida, accrebbe ulteriormente quando accett\u00f2 di illustrare l'edizione francese dei \"Physiognomische Fragmente\" di Lavater, pubblicata tra il 1781 e il 1786.\nDivenuto amico di William Blake, negli anni successivi all\"'Incubo\" F\u00fcssli fu assorbito nell'impresa della Shakespeare Gallery, animata dall'editore John Boydell e da un folto gruppo di artisti (Sandby, Benjamin West, Romney) che intendevano dare un impulso decisivo alla scuola inglese di pittura storica raffigurando le opere del Bardo dell'Avon. Tra le opere che l'artista realizz\u00f2 per la galleria del Boydell possiamo ricordare \"Lady Macbeth afferra i pugnali\" (1812), \"Lady Macbeth\" (1814), \"Re Lear caccia Cordelia\" (c. 1784-1790). Intanto, il 30 luglio 1788, si un\u00ec in matrimonio con Sophia Rawlins, con la quale non ebbe figli; dopo le nozze, il pittore ebbe pure una relazione clandestina con la scrittrice inglese Mary Wollstonecraft, che era rimasta incantata dalla \u00abgrandezza della sua anima, dalla vivacit\u00e0 del suo spirito e dalla simpatia ispirata dalla sua personalit\u00e0\u00bb. La Wollstonecraft, divorata dalla fiamma della passione, arriv\u00f2 persino a proporre una convivenza a tre, ma Sophia non acconsent\u00ec e pertanto i due dovettero smettere di frequentarsi.\nNel segno della Royal Academy.\nNel contempo, F\u00fcssli venne eletto membro a pieno diritto della Royal Academy (1790), per la quale esegu\u00ec \"La lotta di Thor con il serpente del Midgard\". Stimolato da questo traguardo, decise di contrapporre alla Shakespeare Gallery una propria Milton Gallery, ottenendo l'aiuto finanziario dell'editore Johnson e del banchiere Roscoe. L'artista non lesin\u00f2 tempo ed energie per valorizzare il proprio progetto: esegu\u00ec ben quaranta dipinti ispirati alle opere di Milton e li espose, il 20 maggio 1799, in una mostra nella sala d'esposizione londinese della Christie's, riscuotendo il plauso dei colleghi ma l'indifferenza del pubblico. Nello stesso anno, concorse per avere la cattedra di pittura alla Royal Academy, ottenendola finalmente il 19 giugno. La sua attivit\u00e0 educativa ebbe inizio l'anno successivo, con un ciclo di tre lezioni incentrate sull'arte moderna, sull'arte classica e sull'invenzione: ne seguirono altre nove, riportate nel paragrafo \"\u00a7 Attivit\u00e0 letteraria\".\nNel 1805 venne eletto \"keeper\" dell'Accademia, con lo scopo di vigilare sul regolare svolgimento delle lezioni; siccome i due uffici non potevano essere ricoperti contemporaneamente, l'artista nel 1805 dovette abbandonare l'insegnamento. Ritorn\u00f2 a ricoprire la cattedra cinque anni dopo, quando date le sue doti eccezionali si decise di modificare gli statuti della Royal Academy. A questi incarichi, si affianc\u00f2 l'adesione all'accademia di San Luca, a Roma, su nomina dello stesso Antonio Canova, che ne era il sovrintendente.\nNell'ultimo decennio di vita, F\u00fcssli esaur\u00ec lentamente le sue energie creative, per poi spegnersi, il 16 aprile 1825, a Putney Hill nella villa di campagna della Contessa di Guildford, che gli stette vicino insieme al marito, a Susan e Georgina North, e a Knowles. Sinceramente pianto dai suoi contemporanei, F\u00fcssli fu sepolto nella cattedrale di San Paolo, tra le tombe di John Opie e del Reynolds.\nStile.\nL'originalit\u00e0 dello stile pittorico di Johann Heinrich F\u00fcssli, artista oscuro nel secolo dei lumi, deriva dalla sua formazione di autodidatta, in grado di agire al di l\u00e0 delle mode del momento. Alle prime opere tipicamente neoclassiche, contraddistinte dalla purezza di forma e dal disegno propri di quell'indirizzo artistico, seguirono tele dominate da ombre sinistre, spazi cupi e colori improbabili, in una dimensione fantastica alimentata dalla grandiosit\u00e0 degli affreschi di Michelangelo.\nL'intera produzione grafica f\u00fcssliana nasce dall'immaginazione, dove tutto pu\u00f2 accadere e tutto \u00e8 lecito, senza censure di alcun genere; anche il mistero, il bizzarro e la fantasia, oltre all'inventiva, erano forze operanti nell'animo di F\u00fcssli. \u00abMaledetta realt\u00e0, non smette mai di disturbarmi\u00bb diceva spesso agli amici, conscio della propria inclinazione per il fantastico, che consacrava quale la parte nobile dell'uomo in grado di esaltare l'anima, in un'esplosione di sublime. Come sottoline\u00f2 egli stesso nell'Aforisma 231, la soluzione stava nel vivere la realt\u00e0 oniricamente:\nF\u00fcssli ebbe il dono di creare con rara potenza espressiva immagini oniriche, allucinanti, magiche irripetibili per il loro surrealismo (\u00e8 considerato infatti precursore del simbolismo), sapendole pure declinare ad un'attenta scelta dei mezzi espressivi. Come sottoline\u00f2 egli stesso ai suoi studenti della Royal Academy, F\u00fcssli considerava la \u00abcomposizione\u00bb un requisito fondamentale per un buon dipinto; in questo modo, nelle sue opere egli esalt\u00f2 esclusivamente il fulcro dell'azione, opportunamente messo in rilievo con il gioco di luci e colori. Gli altri elementi, quali lo sfondo e l'ambientazione, li considerava accessori e marginali e, pertanto, li elimin\u00f2 del tutto, facendoli inghiottire dall'oscurit\u00e0, oppure li accenn\u00f2 a stento. F\u00fcssli svilupp\u00f2 questa sobriet\u00e0 pittorica anche riassumendo e semplificando le forme dei singoli personaggi, che risultano essere notevolmente stilizzati e privi di qualsiasi forma di caratterizzazione individuale.\nAttivit\u00e0 letteraria.\nF\u00fcssli \u00e8 stato educato per diventare pastore prima che artista, e nei suoi anni della formazione a Zurigo - nonostante la palese vocazione pittorica - acquist\u00f2 una solida cultura letteraria. Sensibile alla poetica di Edward Young, la prima opera letteraria di F\u00fcssli di un certo impegno si pu\u00f2 considerare la \"Ode an das Vaterland\", scritta nel 1765, dove difese la figura del liberale inglese John Wilkes; nello stesso anno, tradusse in inglese i \"Gedanken\" di Winckelmann. Del 1767 \u00e8 il saggio \"Remarks on the Writings and Conduct of J.-J. Rousseau\", pubblicato in forma anonima, dove riflette sulla idee del filosofo ginevrino, talvolta rifiutandole, talvolta ammirandole incondizionatamente. Degni di nota, infine, anche gli \"Aphorismen\", pubblicati nel 1818 dopo trenta anni di gestazione, la prefazione del \"The Grave\" di Blair (illustrata da Blake), e il ciclo di lezioni che tenne alla Royal Academy, elencate nel riquadro a lato.\nScrisse Jonathan Knowles, primo biografo del F\u00fcssli:"}
{"id": "120370", "revid": "1305772", "url": "https://it.wikipedia.org/wiki?curid=120370", "title": "Provincia di Jujuy", "text": " \nJujuy \u00e8 una provincia dell'Argentina.\nGeografia fisica.\nSituata nella parte estrema nord-ovest del Paese, confina con il Cile e la Bolivia. La capitale \u00e8 San Salvador de Jujuy, spesso abbreviato in \"Jujuy\". La popolazione censita nella provincia nel 2010 \u00e8 di 673.307 abitanti, su un'area di 53,219 km\u00b2. Le uniche province confinanti sono quelle di Salta a est e a sud, quella boliviana di Tarija a nord e quella cilena di El Loa ad ovest.\nGeograficamente, la provincia \u00e8 suddivisa da ovest a est in quattro regioni: l'arida e fredda Puna de Atacama, la pittoresca Quebrada de Humahuaca, le temperate e fertili Valli (\"Valles\") e le piovisilve calde chiamate \"Yungas\".\nIl nord di questa provincia argentina risalta a livello mondiale per essere sede dell'estesa valle denominata Quebrada de Humahuaca, che per la sua bellezza e per le sue singolarit\u00e0 \u00e8 stata dichiarata patrimonio dell'umanit\u00e0 dall'UNESCO.\nAmministrazione.\nDipartimenti.\nLa provincia \u00e8 divisa in 16 dipartimenti (in spagnolo, \"departamentos\").\nDipartimenti (Capitale):\nComuni.\nOgni dipartimento \u00e8 composto di comuni (\"municipios\") e commissioni municipali (\"comisiones municipales\"). I comuni possono organizzare i centri urbani del proprio territorio in \"delegaciones municipales\" o in \"comunas rurales\"."}
{"id": "120371", "revid": "287204", "url": "https://it.wikipedia.org/wiki?curid=120371", "title": "Queer as Folk (serie televisiva 1999)", "text": "Queer as Folk \u00e8 una serie televisiva britannica trasmessa dal 1999 al 2000 e composta complessivamente da dieci episodi. La serie \u00e8 stata riproposta in un remake statunitense dal 2000.\nLa serie narra la vita di tre ragazzi omosessuali nei pressi del gay village di Canal Street a Manchester.\nProduzione.\nLa serie \u00e8 stata prodotta dall'indipendente Red Production Company per Channel Four, che aveva gi\u00e0 dimostrato la sua apertura per le tematiche gay in serie come \"Beautiful Thing\" la quale ebbe poi una trasposizione cinematografica.\nSia \"Queer as Folk\" (la prima stagione di otto episodi) sia \"Queer as Folk 2 - Same Men. New Tricks\" (stagione costituita dalle ultime due) sono state scritte da Russell T. Davies, a cui si deve anche un successivo serial di argomento gay: \"Bob and Rose\".\nIl titolo del programma deriva da un'espressione popolare inglese, \"there's nought so queer as folk\", che significa \"non c'\u00e8 nulla di cos\u00ec strano come la gente (comune)\": giocando sul fatto che il termine \"queer\" (letteralmente \"strano\") \u00e8 usato spesso come sinonimo di \"omosessuale\", per cui l'espressione assume il significato di \"normalit\u00e0\" della condizione gay. Davies intitol\u00f2 dal principio la serie in questo modo, sebbene poi Channel Four propose, durante la fase di sviluppo e pre-produzione il titolo \"Queer as Fuck\". Alla fine si ritorn\u00f2 al nome originario.\nLe musiche sono state composte da Murray Gold appositamente per la serie.\nPersonaggi e trama.\nGli autori dicono che \"Queer as Folk\", sebbene superficialmente sia un realistico affresco della vita cittadina gay negli anni novanta, \u00e8 frutto di fantasia, e che i personaggi non sono degli archetipi perfetti di maschi omosessuali.\nI protagonisti sono: Stuart Alan Jones (Aidan Gillen), pubblicitario di successo, che apparentemente cerca di avere approcci sessuali con tutti i maschi in cui si imbatte, riuscendoci, il suo amico di lunga data Vince Tyler (Craig Kelly), impiegato in un supermercato, pi\u00f9 sfortunato in amore, e infine il sedicenne Nathan Maloney (Charlie Hunnam), che non ha alcuna esperienza all'inizio, ma \u00e8 deciso a recuperare in fretta.\nStuart si delinea come un personaggio avente un grande carisma e fascino, in grado addirittura di eiaculare precocemente al fine di dissuadere Nathan dal fatto che lui sia degno di venerazione. La caratteristica principale di Stuart \u00e8 che lui fa ci\u00f2 che vuole: fa esplodere la macchina della madre di un suo amico (dopo che la madre fa qualcosa di particolarmente brutto al figlio), invita la collega di Vince (che ha una cotta per lui, che non \u00e8 gay dichiarato) alla festa di compleanno di Vince e le presenta il fidanzato di Vince (per farsi odiare da Vince e far s\u00ec che quest'ultimo si innamori del suo fidanzato), e guida una macchina di prova all'interno del salone d'esposizione (quando il venditore fa un commento omofobo). Anche alcuni dei personaggi minori, come ad esempio Hazel (Denise Black) e Alexander (Antony Cotton) hanno una certa profondit\u00e0, in particolare Hazel.\nNella seconda serie, il tono diviene decisamente pi\u00f9 serio, dovendo ognuno dei personaggi principali compiere scelte riguardanti il suo futuro. Ma alla fine, le cose volgono al meglio per tutti: Nathan \u00e8 destinato a diventare il futuro \"Re\" di Canal Street, mentre Vince parte con Stuart. La frase finale cita \"ci sono molte voci su Stuart e Vince...e sono tutte vere!\"\nAccoglienza.\nLa prima serie ha provocato polemiche in Gran Bretagna poich\u00e9 molti conservatori sono rimasti sconvolti nel vedere un personaggio minorenne avere rapporti omosessuali. Anche la natura esplicita delle scene di sesso ha provocato controversie; in particolare nel primo episodio c'\u00e8 una completa scena di sesso che comprende masturbazione, rimming, e sperma. Comunque la prima serie ha avuto ottimi ascolti, nonostante la messa in onda a tarda sera e il ritiro del suo sponsor principale, \"Becks's\".\nIl grande successo della prima serie ha fatto s\u00ec che Channel 4 ne commissionasse una seconda, ma sebbene Davies inizialmente intendesse scrivere una seconda serie completa, egli decise che non c'era molto altro da raccontare e invece fin\u00ec la storia con uno special tv in due puntate, di tono minore rispetto alla serie precedente. Questa volta le scene di sesso erano per la maggior parte assenti, una decisione ovviamente applaudita da quanti prima avevano criticato la serie.\nMessa in onda e censura in Italia.\nNel 2001 la serie inglese fu acquistata e pubblicizzata dalla rete nazionale LA7. Sorse allora un'aspra polemica, che vide molti conservatori chiederne la messa al bando ritenendo inadatta al pubblico nazionale e immorale una serie che descrivesse e mostrasse sesso e sentimenti omosessuali. Nonostante la perdita economica che ne deriv\u00f2, la neonata rete televisiva LA7 decise di non trasmetterla per evitare ulteriori polemiche. La serie \u00e8 stata poi trasmessa su satellite dalla rete GAY.tv dal 13 maggio 2002 in una fascia serale-notturna. Nel 2004 \"Queer as Folk UK\" \u00e8 uscita in DVD.\nNella versione italiana, inoltre, sono state apportate alcune modifiche anagrafiche: Nathan ha sedici anni nell'adattamento italiano, quindici nella serie originale; Stuart, nel primo episodio, racconta di aver perso la verginit\u00e0 in uno spogliatoio a dodici anni che sono diventati quattordici nel doppiaggio italiano.\nOpere derivate.\nSpin-off e remake.\nA seguito del successo, il canale statunitense Showtime ha prodotto un remake della serie ambientato a Pittsburgh in Pennsylvania, intitolato anch'esso \"Queer as Folk\". La versione statunitense \u00e8 stata per\u00f2 criticata da alcuni fan di quella inglese per il suo cast eccessivamente attraente, per la perdita dell'originale carattere eccentrico, per aver smorzato gli elementi pi\u00f9 cupi dell'originale (come la morte di uno dei personaggi) e per il fatto che Stuart/Brian non rappresenta pi\u00f9 il potere, ma solo il sesso.\nSono stati girati nel 2000 due documentari dedicati alla serie: \"The Boys of Manchester: On the Set of Queer as Folk\" (per la prima stagione) e \"What the Folk?... Behind the Scenes of 'Queer as Folk'\" (per la seconda).\nNon \u00e8 stata mai specificata la data esatta della produzione di uno \"spin-off\" o di un altro \"remake\" della serie, ma uno \"spin-off\" intitolato \"Misfits\" (da non confondere con la serie di successo del 2009-2013 con lo stesso nome) doveva essere commissionato da Channel 4, che avrebbe dovuto seguire le avventure di Hazel, Alexander e Donna (che fu assente dalla 2\u00aa serie a causa di altri impegni) e Bernard della serie originale con l'introduzione di nuovi personaggi. Sebbene Davies abbia sviluppato bozze di sceneggiature per 4 episodi e trame per altri 22, la serie \u00e8 stata annullata prima di andare in pre-produzione.\nCome risultato della decisione di Channel 4, Davies ha tirato fuori un accordo che avrebbe visto una serie di cortometraggi di \"Queer as Folk\" pubblicati sul sito web dell'emittente, ma ha promesso di non lavorare ancora con Channel 4, a meno che non abbia un'idea che funziona solo per quel canale.\nNel 2015 (15 anni dopo), Davies \u00e8 tornato da Channel 4 con la serie drammatica \"Cucumber\", l'antologia drammatica \"Banana\" e la webserie documentario \"Tofu\". Denise Black fa un cameo come fantasma di Hazel Tyler nel sesto episodio di \"Cucumber\".\nReboot.\nLa NBC Universal ha ordinato un reboot della serie \"Queer as Folk\" di Russell T. Davies che attualmente \u00e8 in lavorazione."}
{"id": "120372", "revid": "709565", "url": "https://it.wikipedia.org/wiki?curid=120372", "title": "Aerei X", "text": "Questa voce contiene una lista della famiglia di aerei sperimentali statunitensi (X-planes) del secondo dopoguerra, contraddistinti dalla lettera X (\"eXperimental\") nella designazione statunitense degli aerei.\nSebbene questa famiglia di aeromobili sia correntemente conosciuta con il nome generico di aerei X, tale definizione \u00e8 in parte impropria, visto che questa famiglia include anche missili, convertiplani e altri tipi di aeromobile.\nPanoramica.\nLa maggior parte degli aerei X sono stati gestiti dal National Advisory Committee for Aeronautics (NACA) o, pi\u00f9 tardi, dalla National Aeronautics and Space Administration (NASA), spesso in collaborazione con la United States Air Force. Gran parte dei test sugli X-Plane si sono svolti presso la Edwards Air Force Base.\nLa storia degli \"aerei X\" pu\u00f2 essere divisa, finora, in tre periodi principali, in base alla \"densit\u00e0\" di denominazioni. Nel primo, tra gli anni quaranta e la fine degli anni settanta quasi trenta denominazioni furono assegnate ad aeromobili X. Nel secondo, tra gli anni ottanta e novanta vi fu un palese rallentamento. Dalla fine degli anni novanta vi \u00e8 stato un nuovo incremento nelle denominazioni e a oggi (2013) gli aerei X sono cinquantasei.\n\u00c8 popolare la credenza che gli aerei X abbiano unicamente sperimentato voli ad alta velocit\u00e0 o ad alta quota. L'opinione probabilmente deriva dalla fama acquisita da prototipi come l'X-1 (primo aereo supersonico) e l'X-15 (aereo ipersonico). Nell'elenco, tuttavia, sono presenti molti esemplari volti a sperimentare caratteristiche diverse. Il Bensen X-25, ad esempio, non superava i 150 km/h e nella sua prima versione era addirittura privo di propulsore. Privo di motore era pure il primo X-26, mentre nelle varianti successive fu dotato di un motore di appena 100 CV.\nIn ogni caso i successi degli X-Plane sono stati numerosi:.\nGli \"X\", piuttosto che essere concepiti per essere poi prodotti su larga scala, sono stati perlopi\u00f9 dedicati allo studio di nuove tecnologie, come ad esempio i primi (X-1, X-2, X-3, X-4) che erano prototipi volti a esplorare il regime transonico; oppure l'X-43 banco di prova per i nuovi motori scramjet. Ci sono tuttavia eccezioni come l'X-32 e l'X-35 \u2013 prototipi di quello che diventer\u00e0 l'F-35 (Joint Strike Fighter) \u2013 o l'X-27, una revisione del caccia intercettore F-104.\nAlcuni degli aerei X sono stati in effetti ben pubblicizzati, mentre altri, come l'X-16, sono stati sviluppati in segreto.\nGli aerei X da 7 a 12, poi, sono stati in realt\u00e0 missili (usati per testare nuovi tipi di motori), e alcuni altri erano senza pilota, controllati a distanza.\nDunque l'insieme degli aerei X \u00e8 molto eterogeneo e comprende:\nNonostante gli \"X\" siano aerei sperimentali la serie non ha l'esclusiva delle denominazioni per velivoli di questo tipo. Esistono molti esempi di aerei sperimentali degli Stati Uniti che non sono stati designati come \"X\": alcuni hanno ricevuto denominazioni dall'United States Navy prima del 1962, altri sono conosciuti solo con le denominazioni dei produttori come il Piasecki PA-97; altri, semplicemente, con denominazioni non appartenenti alla serie \"X\" come il NASA AD-1 e il Bell XV-15; altri, infine, hanno nomi in codice per progetti segreti: \u00e8 il caso del Northrop Tacit Blue.\nNel corso dei programmi \"X\" e fino all'anno 2000 vi sono stati quindici incidenti gravi con la perdita di quattro piloti durante i test. Tre di queste morti si verificarono durante le prove dell'X-2, negli anni cinquanta e l'ultima nei test dell'X-15, nel 1967. Non vi fu mai, in compenso, nessuna perdita civile n\u00e9 danno a propriet\u00e0 private, grazie anche a stringenti norme di sicurezza. Durante i test dell X-6, ad esempio, i voli avvenivano sempre su zone scarsamente popolate, e l'XB-36H (prototipo dell'X-6) era \"accompagnato\" da un trasporto Boeing C-97 Stratofreighter con un plotone di Marine paracadutisti che avevano il compito di isolare immediatamente la zona in caso di disastro."}
{"id": "120373", "revid": "767487", "url": "https://it.wikipedia.org/wiki?curid=120373", "title": "Sons of Kyuss", "text": "Sons of Kyuss \u00e8 il primo EP dei Kyuss, originariamente prodotto in vinile nel 1990 e ristampato su CD dal 2000. Alcune tracce furono registrate nel primo album in studio del gruppo, \"Wretch\"."}
{"id": "120375", "revid": "125672116", "url": "https://it.wikipedia.org/wiki?curid=120375", "title": "Marco Del Freo", "text": "Biografia.\nNel 1988 a 24 anni ha vinto il Festival di Vi\u00f1a del Mar (Cile) con il brano \"Senza te\" di Maurizio Piccoli e Gino Mescoli.\nNel 1995 ha partecipato a Sanremo Giovani condotto da Pippo Baudo con il brano \"Resta Cum'me\".\nNel 1996 \u00e8 stato chiamato a far parte del cast del variet\u00e0 televisivo di Rai 1 \"Mille lire al mese\" condotto da Pippo Baudo e Giancarlo Magalli (regia di Michele Guard\u00ec) e ha partecipato a \"Viva Napoli\" (Canale 5) condotto da Mike Bongiorno e Massimo Lopez. Altre sue presenze televisive sono state in (\"Numero uno\" su Rai 1, \"La canzone del secolo\" su Canale 5 dove si \u00e8 piazzato secondo, \"Girofestival della canzone italiana\" (Raitre) nel 1998 nel 1999 e nel 2001.\nNel 2002 ha scritto con David Marchetti \"Doppiamente fragili\", il brano con il quale Anna Tatangelo si \u00e8 imposta al grande pubblico vincendo la sezione giovani al Festival della Canzone italiana di Sanremo 2002.\nSempre nel 2002 ha cantato in occasione della Giornata mondiale della giovent\u00f9 che si \u00e8 tenuta a Toronto in concomitanza alla visita in Canada di Papa Giovanni Paolo II, dove ha interpretato insieme a Lisa, Beppe Cantarelli e Anna Tatangelo, la sigla di chiusura della manifestazione, trasmessa in Italia da Rai 1.\nNel 2004 ha vinto il concorso la Gondola d'oro in qualit\u00e0 di autore con il brano \"Basta poco molto niente\" svoltosi a Venezia\nNel 2014 ha pubblicato il singolo \"Volerai\" (inciso anche nella versione spagnola con il titolo \"Volaras\", il cui testo \u00e8 firmato da Oscar Pe\u00f1a,) e \"You Can't Understand\", brano presente nella colonna sonora del film \"I Wanna Be the Testimonial\", regia di Dado Martino.\nNel 2014 \u00e8 ritornato in teatro in \"Prova a dirmelo\", lavoro scritto e diretto da Dado Martino.\nNel maggio 2015 \u00e8 uscito il mini-album \"9 vite\" che prende il nome dal brano principale.\nNel dicembre 2016 ha pubblicato il singolo \"Dagli occhi all'anima\" (con Massimo Guidi)."}
{"id": "120376", "revid": "1305772", "url": "https://it.wikipedia.org/wiki?curid=120376", "title": "Provincia di Formosa", "text": " \nFormosa \u00e8 una provincia dell'Argentina situata nell'estremo nordest del Paese. Il suo territorio abbraccia la maggior parte del Chaco Central, cio\u00e8 la pianura di clima tropicale e subtropicale limitata a nord dal R\u00edo Pilcomayo ed a sud dal R\u00edo Bermejo.\nGeografia fisica.\nConfina a ovest con la provincia di Salta, a sud con quella di Chaco e a est e a nord con il Paraguay. \nSi estende fra i paralleli 22\u00b0 e 27\u00b0 di latitudine sud e i meridiani 57\u00b0 e 63\u00b0 di longitudine ovest di Greenwich. \u00c8 attraversata nella sua zona settentrionale dal Tropico del Capricorno, che la colloca nella regione subtropicale del paese. Occupa gran parte del Chaco, conosciuto agli inizi del XX secolo anche con il nome di \"Llanos de Manso\".\nAl nord i confini sono dati dal fiume Pilcomayo (dilagante nelle pianure), che in alcuni grandi tratti si arena formando enormi pantani come gli \"Esteros di Pati\u00f1o\" ed i \"Ba\u00f1ados de la Estrella\". Fino agli anni 1990 del XX secolo questa provincia argentina si caratterizzava per le sue abbondanti produzioni di cotone e in minore misura di banane, ed \u00e8 anche importante la produzione di pompelmi. Prima della terribile deforestazione successa tra gli anni 1990 e 2015 per piantare soia Organismo geneticamente modificato (la soia \u00e8 una pianta alottona all'Argentina che, a differenza del grano molto consumato nell'Argentina, non \u00e8 quasi niente consumata dagli argentini) il territorio era coperto, nelle sue zone non paludose, da boschi di palme, palmeti (\"palmares\"), specialmente delle specie chiamate caranday e yatay.\nAmministrazione.\nLa provincia \u00e8 divisa in nove dipartimenti.\nI dipartimenti sono suddivisi in comuni (\"municipios\"), \"comisiones de fomento\" (con popolazione tra i 500 ed i 1000 abitanti) e \"juntas vecinales provinciales\" (con popolazione fino a 500 abitanti). In tutto nella provincia di Formosa vi sono 27 comuni, 10 commissioni e 18 giunte provinciali. A loro volta, i comuni sono suddivisi in comuni di prima, seconda e terza categoria, a seconda del numero degli abitanti."}
{"id": "120377", "revid": "123164351", "url": "https://it.wikipedia.org/wiki?curid=120377", "title": "Vito Volterra", "text": "Fu uno dei principali fondatori dell'analisi funzionale e della connessa teoria delle equazioni integrali. Il suo nome \u00e8 noto soprattutto per i suoi contributi alla biologia matematica.\nLa formazione.\nNato ad Ancona, allora parte dello Stato Pontificio, Volterra crebbe in una famiglia ebrea molto povera (suo padre mor\u00ec nel 1862, quando Vito aveva due anni).\nTrascorse i primi anni a Torino, poi a Firenze, dove studi\u00f2 presso la Scuola tecnica Dante Alighieri e presso l'Istituto tecnico Galileo Galilei.\nFin da giovane dimostr\u00f2 una straordinaria propensione per gli studi matematici, soprattutto nel campo della fisica matematica (a 11 anni cominci\u00f2 a studiare Legendre e a 13, dopo aver letto \"Dalla Terra alla Luna\" di Jules Verne, calcol\u00f2 la traiettoria di un proiettile sotto gli effetti del campo gravitazionale della Terra e della Luna).\nFu aiutato economicamente dal suo professore di fisica, Antonio Roiti, e da uno zio, l'ingegnere Edoardo Almagi\u00e0, avendo come professore Giacomo Bellacchi.\nSi iscrisse all'Universit\u00e0 di Pisa nel 1878 e l'anno successivo fu ammesso alla Scuola Normale Superiore, dove conobbe Enrico Betti che divenne suo mentore e Ulisse Dini. Nel 1882 si laure\u00f2 in fisica con una tesi di idrodinamica, anticipando alcuni risultati (scoperti successivamente e indipendentemente) di Stokes.\nNel 1883, a 23 anni, divent\u00f2 professore di meccanica razionale all'Universit\u00e0 di Pisa. Qui incominci\u00f2 subito il suo sviluppo della teoria dei funzionali che lo condusse a occuparsi delle equazioni integrali e delle equazioni integro-differenziali. Nel suo discorso \"In memoria di Cornelia Fabri\", raccontava come nel 1887 avesse dato alla luce i suoi primi lavori sulle funzioni dipendenti da altre funzioni e le funzioni di linee. \"Nel 1890 avevano gi\u00e0 richiamato l'attenzione, ma senza essere ancora seguiti da studi originali di altri matematici. Cornelia Fabri fu la prima a dimostrare fiducia in quelle idee e alla loro importanza per il progresso della Scienza, pubblicando due Memorie intorno ad esse, a Torino e a Venezia.\" Il suo lavoro fu riassunto nel libro \"Teoria delle equazioni funzionali e delle equazioni Integrali e Integro-differenziali\" (1930).\nNel 1892, dopo la morte di Betti, divent\u00f2 professore di meccanica alla Universit\u00e0 di Torino. Dal 1892 al 1894 si dedic\u00f2 alle equazioni alle derivate parziali e particolarmente alle equazioni delle onde cilindriche. Nel 1900 divent\u00f2 professore di fisica matematica all'Universit\u00e0 di Roma.\nLa maturit\u00e0.\nIl contesto storico e l'influenza esercitata su di lui da Enrico Betti svilupparono in Volterra un patriottismo entusiasta. Nel 1905 fu nominato senatore del Regno per i suoi meriti scientifici.\nIn quello stesso anno cominci\u00f2 a sviluppare la teoria delle dislocazioni nei cristalli, cruciale per la comprensione del comportamento dei materiali duttili.\nNel 1907 fu preside della facolt\u00e0 di Scienze dell'Universit\u00e0 di Roma.\nNel 1908 fu tra i rifondatori della Societ\u00e0 italiana per il progresso delle scienze, di cui fu presidente nel 1919, che dovr\u00e0 avere non un carattere accademico, ma \"una larga base, che possa stendere le sue radici liberamente in tutto il Paese, abbracciando tutti coloro che volonterosi amano le scienze; sia quelli che direttamente hanno ad esse portato un contributo, sia quelli che desiderano solamente impadronirsi di quello che altri hanno scoperto\". e della Societ\u00e0 italiana di fisica.\nConvinto interventista, alla entrata dell'Italia nella prima guerra mondiale il cinquantacinquenne Volterra entr\u00f2 nel Corpo Militare degli Ingegneri del Regio Esercito Italiano come tenente di complemento dove, agli ordini di Giulio Douhet, si occup\u00f2 di problemi di calcolo del tiro di cannoni montati su dirigibili e dello sviluppo di dirigibili e palloni aerostatici. A lui si deve l'idea di usare per questi aeromobili l'elio inerte invece dell'idrogeno, troppo facilmente infiammabile; avvalendosi delle sue capacit\u00e0 di leader, si dedic\u00f2 ad organizzarne la produzione. Fece vari viaggi in Francia e in Inghilterra per promuovere collaborazioni scientifiche. Da un punto di vista organizzativo, promosse la costituzione, sotto la sua direzione, di un Ufficio invenzioni e ricerche presso il sottosegretariato per le armi e le munizioni. Tale ufficio continu\u00f2 l'attivit\u00e0 anche dopo la guerra e costitu\u00ec la base per la costituzione del CNR, di cui fu il fondatore e il primo presidente.\nAlla fine della guerra Volterra si rivolse alle applicazioni delle sue idee matematiche alla biologia, riprendendo e sviluppando il lavoro di Pierre Fran\u00e7ois Verhulst e ispirandosi anche alle ricerche sperimentali dello zoologo Umberto D'Ancona, suo genero. Il suo risultato pi\u00f9 famoso di questo periodo riguarda le equazioni riguardanti il problema preda-predatore, ora note come equazioni di Volterra-Lotka, inaugurando la nuova branca della matematica biologica.\nNel 1897 fond\u00f2 la Societ\u00e0 italiana di Fisica, nel 1916 divenne il primo presidente dell'Associazione Italiana per l'Intesa Intellettuale fra i Paesi Alleati e Amici.\nDal 1919 al 1920 fu presidente dell'Accademia Nazionale delle Scienze (detta \"dei XL\"). Dal 1921 fino alla morte fu presidente del Bureau International des Poids et Mesures, di cui fece edificare la sede a S\u00e8vres. Nel 1920 fu nominato vicepresidente dell'Accademia dei Lincei.\nL'opposizione al regime.\nNel novembre 1922 prese avvio il regime fascista di Benito Mussolini ed in Senato Volterra si schier\u00f2 contro il suo governo e in particolare contro la riforma Gentile. Nel 1923 divenne presidente dell'Accademia dei Lincei, fino al giugno 1926. \nFin dall'immediato dopoguerra si era attivato per la costituzione di un organismo italiano collegato al \"Consiglio Internazionale delle Ricerche\", di cui era vicepresidente. Questi sforzi si concretarono nel 1923 con il decreto di istituzione del Consiglio Nazionale delle Ricerche. Il 12 dicembre dello stesso anno Volterra fu designato presidente del nuovo organismo, incarico che mantenne fino al 14 luglio 1927, sostituito da Guglielmo Marconi.\nNel 1926 fu tra i firmatari del Manifesto degli intellettuali antifascisti di Benedetto Croce. Nel dicembre 1931 fu uno dei pochi (solamente dodici in tutta Italia) professori universitari a rifiutarsi di prestare il Giuramento di fedelt\u00e0 al Fascismo. Fu quindi costretto a lasciare la cattedra di Fisica matematica all'universit\u00e0 e nel 1934 decadde anche dall'Accademia dei Lincei per un identico rifiuto.\nNel 1936, su iniziativa di padre Agostino Gemelli, fu nominato membro della Pontificia Accademia delle Scienze, l'unica che poi ne tenne una commemorazione funebre ufficiale, alla quale potesse partecipare la famiglia dello scienziato.\nNegli anni successivi visse prevalentemente a Parigi e in Spagna. Nel 1938 l'Universit\u00e0 di St. Andrews gli offr\u00ec un titolo onorifico, ma per ragioni di salute non pot\u00e9 andare a riceverlo. Ritorn\u00f2 a Roma solo poco prima di morire; rimase comunque senatore fino alla morte, nel 1940, perch\u00e9 \u00abquella che fu paradossalmente chiamata \"discriminazione regia\" esent\u00f2 i senatori ebrei dalle misure delle leggi razziali del 1938\u00bb. Va ricordato, relativamente alla morte di Volterra, come \u00abla sua particolare condizione di oppositore politico e membro al tempo stesso della comunit\u00e0 ebraica l\u2019avessero sostanzialmente reso, nonostante i suoi indubbi meriti scientifici, un emarginato nel panorama italiano. Pertanto a differenza di altri suoi contemporanei (ad esempio Guglielmo Marconi) alla notizia della sua morte non fu dato particolare risalto sulla stampa, non vennero tenute celebrazioni particolari da parte delle Accademie e degli enti di cui era stato socio o fondatore, e logicamente non ebbe funerali di stato. L\u2019unica accademia che tenne una orazione commemorativa in suo onore, per voce di Carlo Somigliana, fu la Pontificia Accademia delle Scienze\u00bb.\nJudith Goodstein, autrice di una sua recente biografia, commentandone le vicende personali afferma che la sua vita \"...\" esemplifica l'ascesa della matematica italiana dopo l'unificazione del Paese, la sua rilevanza nel primo quarto del XX secolo, e il suo precipitoso declino sotto Mussolini\u2026 L'ascesa come una meteora e la tragica caduta di Volterra e della sua cerchia costituiscono una lente attraverso la quale \u00e8 possibile esaminare nei pi\u00f9 minuti dettagli le sorti della scienza italiana in un periodo scientificamente epico\"\"."}
{"id": "120378", "revid": "1652635", "url": "https://it.wikipedia.org/wiki?curid=120378", "title": "Progesterone", "text": "Il progesterone (o 4-pregnen-3,20-dione) \u00e8 uno steroide.\nA temperatura ambiente si presenta come un solido bianco inodore.\n\u00c8 un ormone, il principale tra quelli noti come progestinici.\nRuolo biologico.\n\u00c8 un ormone sintetizzato dalle ovaie, dalla placenta e dal corpo luteo. Nella donna, viene secreto in quantit\u00e0 modesta dall'ovaio nella seconda met\u00e0 del ciclo mestruale; dopo l'ovulazione, detta appunto \"fase luteale\" (luteinica) o \"progestinica\", il corpo luteo ne produce quantit\u00e0 elevate. Da quel momento il progesterone esercita la sua azione principale, permettendo la creazione delle condizioni adatte alla fecondazione della cellula uovo e al suo annidamento nella mucosa uterina (endometrio), eventi che segnano l'inizio della gravidanza. \nEsercita anche altre funzioni di minor rilievo, riguardanti l'apparato genitale femminile, quali modificazioni di struttura e di attivit\u00e0 funzionale delle tube e delle ghiandole mammarie in vista di un possibile allattamento, ma ha anche un ruolo a livello del sistema nervoso centrale, delle ossa e del sistema cardiovascolare . Infine, durante la gravidanza, il progesterone viene prodotto in grosse quantit\u00e0 dalla placenta e, durante la stessa, impedisce che avvengano altre ovulazioni. Durante la gravidanza il progesterone \u00e8 di fondamentale importanza perch\u00e9 garantisce la secrezione endometriale, inibisce le contrazioni del miometrio (lo strato muscolare liscio al di sotto della tonaca endometriale dell'utero) e soprattutto blocca la risposta immunitaria materna che porterebbe alla fagocitosi dell'embrione riconosciuto come corpo estraneo."}
{"id": "120379", "revid": "767487", "url": "https://it.wikipedia.org/wiki?curid=120379", "title": "Traffic (gruppo musicale)", "text": "I Traffic sono stati un gruppo musicale rock inglese, i cui membri erano tutti originari delle Midlands Occidentali, regione contenente la seconda citt\u00e0 pi\u00f9 popolata dell'Inghilterra, Birmingham.\nStoria.\nFondazione e primi successi.\nIl gruppo si forma nell'aprile del 1967 sul palco del locale \"The Elbow Room\" di Birmingham, dove hanno luogo una serie di jam sessions, che vedono coinvolti quattro giovani musicisti, decisi ad unire i propri talenti: Steve Winwood (Birmingham, 12 maggio 1948), appena uscito all'apice della popolarit\u00e0 dallo Spencer Davis Group, Jim Capaldi (Evesham nel Worcestershire, 2 agosto 1944), ex \"Deep Feeling\", Chris Wood (Birmingham, 24 giugno 1944) reduce dai \"Locomotive\", ed infine Dave Mason (Worcester, 10 maggio 1946).\nForte di un totale sostegno economico da parte di Chris Blackwell, proprietario dell'allora nascente \"Island Records\", che il successo del complesso contribuir\u00e0 decisamente a rendere una delle pi\u00f9 note etichette discografiche al mondo, per alcuni mesi il quartetto si ritira a soggiornare in un cottage presso \"Aston Tirrold\", una localit\u00e0 nel Berkshire, dove potersi tranquillamente concentrare sulla propria musica.\nLe primissime uscite discografiche dei \"Traffic\" sono i singoli \"Paper Sun\" (pubblicato il successivo 1\u00ba giugno), che salir\u00e0 fino al quinto posto nella Official Singles Chart britannica, \"Hole in My Shoe\" (6 settembre), composto e cantato da Mason, futuro secondo posto nella Official Singles Chart, e ritenuto una delle migliori espressioni musicali della \"Summer of Love\", e \"Here We Go Round the Mulberry Bush\" (novembre), tratto dalla colonna sonora del film omonimo: tutti e tre all'insegna del rock psichedelico, influenzato dai Beatles. Per creare certe atmosfere sonore la band ricorre anche all'uso di strumenti, al tempo pionieristici per il pop, come il mellotron e l'harpsichord (clavicembalo elettrico), il sitar (suonato da Mason) e svariati altri strumenti etnici. Inoltre dal vivo i quattro si esibiscono in lunghe jam, che concedono molto spazio solistico a ciascun componente, nonch\u00e9 tendenti ad incorporare nella loro musica concezioni esecutive ispirate all'improvvisazione jazz, pratiche artistiche anch'esse piuttosto in anticipo sui tempi in ambito pop.\nNel dicembre dello stesso anno esce il loro LP d'esordio \"Mr. Fantasy\", che viene pubblicato circa un mese dopo come \"Heaven Is in Your Mind\" in USA: quest'ultima versione include anche i primi tre singoli, esclusi invece dall'edizione britannica, ed ha un diverso ordine di scaletta. L'album ottiene un notevole riscontro di pubblico e critica, inoltre contiene una composizione destinata a diventare un brano \"simbolo\" degli anni sessanta, da diversi critici ritenuto una fonte d'ispirazione addirittura per \"Hey Jude\" dei Fab Four: \"Dear Mr. Fantasy\".\nCrisi, primo scioglimento e collaborazioni varie.\nNello stesso mese, trovandosi in disaccordo con gli altri componenti sulla direzione musicale da intraprendere, le sue scelte infatti sono indirizzate verso contenuti musicali meno distanti dalla musica da classifica rispetto a quelli privilegiati dai compagni, ed insofferente al prevalere della leadership di Winwood, Mason esce dalla band.\nNel maggio del 1968 viene richiamato momentaneamente in formazione, perch\u00e9 aggiunga materiale di suo pugno, onde riuscire a completare il nuovo disco \"Traffic\". Il contributo compositivo del chitarrista consister\u00e0 in una collaborazione con Capaldi (\"Vagabond Virgin\"), pi\u00f9 quattro brani scritti in autonomia, tra di essi sono degni di nota \"You Can All Join In\", che diventer\u00e0 un successo sul mercato europeo, ma soprattutto la celebre \"Feelin' Alright\"; inoltre in entrambi la voce solista \u00e8 sua.\nDopo il nuovo abbandono di Mason (ottobre successivo), che si trasferir\u00e0 negli Stati Uniti, dove avr\u00e0 una carriera di notevole successo negli anni settanta, la band non sopravvive a lungo, e poco prima dello scioglimento esce \"Last Exit\" (1969), lavoro che mescola rarit\u00e0 e inediti, con due tracce registrate in concerto.\nSubito dopo la separazione, Winwood con Eric Clapton, Ginger Baker e Ric Grech fonda i Blind Faith, supergruppo dalla breve vita, e di cui verr\u00e0 pubblicato un solo album omonimo di studio nel 1969; quindi nel gennaio del 1970 si unisce a Baker e ai concittadini Trevor Burton e Denny Laine nel gruppo jazz rock \"Air Force\", coi quali incide il loro primo album omonimo, dove figurano pure i contributi di Grech, Wood, Graham Bond, Phil Seaman, Harold McNair, Jeanette Jacobs e di Remi Kabaka.\nDal canto loro, gli altri tre \"Traffic\" si associano con Mick Weaver formando i \"Wooden Frog\", anch'essi presto scioltisi (marzo 1969).\n\"John Barleycorn\" e il successo internazionale.\nCapaldi e Wood si ricongiungono a Winwood nel 1970, per realizzare l'album forse pi\u00f9 rappresentativo della band, per i notevoli consensi di critica e pubblico ottenuti, ovvero \"John Barleycorn Must Die\", inizialmente previsto come esordio solista del cantante e tastierista, col titolo di \"Mad Shadows\": diventer\u00e0 il loro primo Disco d'oro.\nNel 1971 il gruppo effettua una tourn\u00e9e britannica, sei date della quale sono caratterizzate dal temporaneo ritorno di Mason; dai nastri incisi nelle loro esibizioni verr\u00e0 ricavato il live \"Welcome to the Canteen\".\nSeppur variando il genere musicale da cui erano partiti, i Traffic registrano album come \"The Low Spark of High Heeled Boys\" del 1972, in cui compare Ric Grech, \"Shoot Out at the Fantasy Factory\" del 1973 e On the Road, ancora dal vivo.\nSecondo scioglimento, reunion e anni recenti.\nDopo la pubblicazione di \"When the Eagle Flies\" (1974) la band si scioglie; dopo circa un ventennio Winwood e Capaldi si riuniscono, rispolverando la vecchia denominazione. I due dedicano a Chris Wood, scomparso undici anni prima, il nuovo lavoro \"Far from Home\" (1994), che promuovono con un breve tour, nel quale figura pure la loro partecipazione all'edizione del venticinquennale di Woodstock.\nUn decennio dopo (2004), i Traffic vengono inseriti nella Rock and Roll Hall of Fame ma, di l\u00ec a poco, viene a mancare Jim Capaldi (gennaio 2005). Nel novembre successivo esce il doppio live \"The Last Great Traffic Jam\" (il titolo sfrutta un gioco di parole inglese: \"traffic jam\" significa in italiano \"ingorgo automobilistico\") che contiene brani dal tour del 1994.\nStile musicale.\nFormazione centrata sulla figura di Steve Winwood (autore al tempo che ha firmato i successi \"Gimme Some Lovin\"' e il blues-rock \"I'm a Man\", incisi con lo Spencer Davis Group), a differenza di molti gruppi a loro contemporanei i Traffic sono difficilmente catalogabili in un preminente genere musicale specifico dato che, per la loro versatilit\u00e0 e le differenti predilezioni musicali, nel tempo esplorarono generi e stili diversi.\nEsordirono esibendo uno stile inizialmente basato sul rock psichedelico che mescolava assieme blues, folk, rock e rhythm and blues. La loro ricerca tocc\u00f2 volta a volta il rock progressivo, il pop e il blues di \"Dear Mr. Fantasy\", il folk-jazz di \"40,000 Headmen\", il soul di \"Feelin' Alright\", fino a \"John Barleycorn Must Die\". Nell\u2019album che viene considerato una delle vette compositive del gruppo, i Traffic spaziano con duttilit\u00e0 fra le sonorit\u00e0 pi\u00f9 varie: dal brano introduttivo \"Glad\", in cui pianoforte e sax alternano jazz, rock psichedelico, funky e rhythm and blues, alle tinte di barocchismo di \"Freedom Rider\", al pop rock di \"Stranger to Himself\", al soul e al blues di \"Empty Pages\", alla magia delle melodie folk britanniche presente nella \"title-track\", al tormentato rhythm and blues di \"Every Mother\u2019s Son\". Per proseguire con l'album \"When the Eagle Flies\" nel quale spicca il funk di \"Walking in the Wind\", e poi ancora con il pop rock dell\u2019ultimo album \"Far from Home\". Un punto di svolta fu l'abbandono di Dave Mason, evento che spost\u00f2 l'attenzione del gruppo verso il jazz e il soul."}
{"id": "120380", "revid": "56685493", "url": "https://it.wikipedia.org/wiki?curid=120380", "title": "Radianti", "text": ""}
{"id": "120382", "revid": "486946", "url": "https://it.wikipedia.org/wiki?curid=120382", "title": "Aerei x", "text": ""}
{"id": "120383", "revid": "110157", "url": "https://it.wikipedia.org/wiki?curid=120383", "title": "Corrientes", "text": "Corrientes (in guaran\u00ed Tarag\u00fc\u00ed) \u00e8 la citt\u00e0 pi\u00f9 antica della zona nord-orientale dell'Argentina ed \u00e8 la capitale della provincia omonima. Situata lungo la riva sinistra del Paran\u00e1, \u00e8 un importante centro politico, culturale ed universitario.\nGeografia fisica.\nTerritorio.\nLa citt\u00e0 sorge sulla riva orientale del fiume Paran\u00e1, approssimativamente 50\u00a0km a valle della confluenza tra questo ed il Paraguay. Insieme ai centri abitati limitrofi, che distano decine di chilometri di distanza, costituisce l'agglomerato urbano conosciuto come Gran Corrientes. Fanno parte del comune di Corrientes le seguenti isole: Pel\u00f3n, Talar, Meza, Hern\u00e1ndez, Noguera, Platero, Cabral, de la Palomera, Latorre e infine Pind\u00f3.\nLa citt\u00e0 pu\u00f2 crescere solo verso est (direzione limitata a causa della presenza dell'aeroporto) e verso sud, poich\u00e9 a nord e ad ovest scorre il Paran\u00e1.\nL'area del Barrio Esperanza e del Puente Pexoa si trovano in contesa: infatti, ricevono finanziamenti dal comune di Corrientes ma sono entrambi reclamati dal comune di Riachuelo in base al Decreto-Ley N.\u00b0 2161/1963 promulgato il 12 luglio 1963.\nLa geografia della citt\u00e0 \u00e8 caratterizzata da colline e ondulazioni formate dall'antico corso del torrente Poncho Verde. La altitudine media di Corrientes \u00e8 di 56 m s.l.m. per\u00f2 nelle piccole conche questo livello scende fino a 40 m s.l.m. e nei giorni di forti piogge si accumula molta acqua che produce inondazioni nei quartieri bassi.\nLa costa della citt\u00e0 di Corrientes \u00e8 caratterizzata da dislivelli ed accumuli di sabbia, dove sono collocate le spiagge della citt\u00e0; questa zona \u00e8 sottoposta all'erosione creata dal fiume Paran\u00e1.\nLe strade sono popolate da un buon numero di \"ceibos\", \"jacarand\u00e1s\", aranci e \"lapachos\", con i caratteristici fiori.\nOrigini del nome.\nLa citt\u00e0 di Corrientes fu fondata da Juan Torres de Vera y Arag\u00f3n domenica 3 aprile 1588 con il nome di \"Ciudad de Vera \"(in italiano: Citt\u00e0 di Vera), come scritto nell'atto di fondazione:\"Siete Corrientes\" (in italiano: Sette Correnti) si riferisce alla conformazione costiera, caratterizzata da sette \"punti\" o penisole che modellano il fiume e che generano forti correnti d'acqua. Un secolo dopo la fondazione, prende il nome di \"San Juan de Vera de las Siete Corrientes \"a causa di San Giovanni Battista che fu uno dei santi scelti dai fondatori per proteggere la citt\u00e0.\nIn lingua guaran\u00ed, la citt\u00e0 di Corrientes \u00e8 conosciuta con il nome di Tarag\u00fc\u00ed. Lo storiografo Manuel Florencio Mantilla fu il primo a realizzare una interpretazione di questo vocabolo e sostenne provenisse dalla unione di due voci: \"ava\" (villaggio o citt\u00e0) e \"ag\u00fci\" (vicino). Cos\u00ec, infatti, il popolo guaran\u00ed, che vivevano vicino al villaggio, chiamavano la nuova citt\u00e0 spagnola; inoltre i guaran\u00ed discriminavano tutta la popolazione straniera, residente vicino a loro, chiamandola come la citt\u00e0. Inoltre, la postazione spagnola che si svilupper\u00e0 fino a divenire la futura citt\u00e0 di Corrientes, fu chiamata anche \"Tey\u00fa Tarag\u00fc\u00ed\", essendo quest'ultimo aggregato ad una parola che in spagnolo significa \"lagarto\", ossia lucertola o ramarro, poich\u00e9 nella zona questi animali erano prolifici.\nLa grafia della parola Tarag\u00fc\u00ed deriva dai documenti dei primi spagnoli che provarono a realizzare una sorta di traduzione scritta poich\u00e9 l'ascoltavano pronunciata dai guaran\u00ed. Non tutti questi documenti coincidono tra loro e si possono trovare diverse versioni: \"Tavag\u00fc\u00ed, Tarag\u00fcy, Taraguy o Taaguy\", volendo significare tutte la stessa cosa. Per convenzione, uso e costume, si assunse come denominazione ufficiale la parola \"Tarag\u00fc\u00ed\" come scritto nella versione ufficiale della nuova Costituzione di Corrientes.\nStoria.\nNel 1516 Juan D\u00edaz de Sol\u00eds comand\u00f2 la prima spedizione che raggiunse la regione, popolata principalmente dagli indigeni Guaran\u00ed, ma la spedizione fu attaccata e lo stesso Sol\u00eds perse la vita nella battaglia.\nL'esploratore Sebastiano Caboto fond\u00f2 nel 1527 il forte \"Sancti Spiritu\" lungo il Paran\u00e1, e nove anni pi\u00f9 tardi Pedro de Mendoza si spinse ancora pi\u00f9 a nord, a monte lungo il fiume, in cerca delle \"Sierras de la Plata\".\nIl 3 aprile 1588 Alonso de Vera fond\u00f2 per conto di Juan Torres de Vera y Arag\u00f3n l'insediamento di \"San Juan de Vera de las Siete Corrientes\" (\"San Giovanni di Vera delle Sette Correnti\"), successivamente abbreviato a Corrientes. Le \"sette correnti\" si riferiscono alle sette penisole situate sulla riva del fiume in questa zona, che davano luogo a correnti che rendevano ardua la navigazione del fiume lungo questo tratto.\nNonostante ci\u00f2, la sua posizione fra Asunci\u00f3n, attuale capitale del Paraguay, e Buenos Aires rese la citt\u00e0 un importante punto di transito, specialmente per il terreno su cui sorge, posto a 55 metri sul livello del fiume, e dunque al riparo dal pericolo d'inondazioni.\nNel 1615 i Gesuiti si stabilirono nelle vicinanze del fiume Uruguay. Nel 1807 la citt\u00e0 resistette all'invasione britannica. Durante la guerra d'indipendenza argentina fu costantemente in conflitto con il governo centralista di Buenos Aires. Nel 1818 la citt\u00e0 fu occupata dalle truppe del \"caudillo\" Andr\u00e9s Guazurary. Il 15 aprile 1865, nel corso della guerra della Triplice Alleanza, Corrientes fu attaccata via terra e via fiume dall'esercito paraguaiano che successivamente la occup\u00f2 per diversi mesi. Il 28 ottobre dello stesso anno le truppe argentine ripresero possesso della citt\u00e0.\nSociet\u00e0.\nEvoluzione demografica.\nSecondo il Censimento della Popolazione del 2010, il Dipartimento di Capital aveva una popolazione di 356.314 abitanti (184.853 donne e 171.461 uomini), includendo anche il quartiere Esperanza e i centri di San Cayetano, Laguna Brava, Santa Ana e Riachuelo.\nCorrientes consta di 346.334 abitanti (INDEC, 2010) e presenta un incremento del 10,1% rispetto ai 314.546 abitanti del censimento precedente (INDEC, 2001).\nGeografia antropologica.\nCorrientes conserva il tracciato di stile coloniale caratterizzato da vie strette e una serie di strade risalente all'epoca della fondazione; allo stesso modo, l'architettura, fino al XVII secolo, fu caratterizzata dall'utilizzo del fango, dell'argilla e del legno per la costruzione delle case che non erano molto alte e avevano dei corridoi esterni affinch\u00e9 l'aria circolasse. Fernando Gonz\u00e1lez Azcoaga, storiografo, infatti, afferm\u00f2: Sempre come ricorda Gonz\u00e1lez Azcoaga, la prima casa a due piani fu costruita nel 1798. Inoltre: Particolarmente relazionato all'aspetto storico \u00e8 la prospettiva urbana e le trasformazioni che sub\u00ec la citt\u00e0 negli ultimi decenni. L'architetto Silvina L\u00f3pez spieg\u00f2:L'architetto, inoltre, aggiunse:Vi sono per\u00f2 dei vistosi problemi, come spiega la L\u00f3pez:\nInfine:\nCultura.\nEventi.\nLa citt\u00e0 e, in generale, tutta la provincia divennero famose per il tipico carnevale; allo stesso modo ha acquisito interesse la \"Fiesta Nacional del Chamam\u00e9\", che venne realizzata a Corrientes per la prima volta negli anni '80.\nIstruzione.\nUniversit\u00e0.\nCorrientes \u00e8 sede insieme a Resistencia dell'Universit\u00e0 Nazionale del Nordest, fondata nel dicembre 1956.\nInfrastrutture e trasporti.\nStrade.\nCorrientes, assieme alla vicina Resistencia, \u00e8 il principale snodo stradale centro-nord argentino. La citt\u00e0 \u00e8 situata all'intersezione tra la strada nazionale 12 e la strada nazionale 16.\nIl ponte Generale Belgrano attraversa il Paran\u00e1, che costituisce il confine naturale con la provincia del Chaco, e unisce Corrientes a Resistencia. Ad ovest della citt\u00e0, a monte lungo il Paran\u00e1, fra il Paraguay e l'Argentina, \u00e8 situata la diga di Yacyret\u00e1, uno dei pi\u00f9 grandi generatori idroelettrici del mondo.\nAeroporti.\nLa citt\u00e0 \u00e8 servita dall'aeroporto Piragin\u00e9 Niveyro (codice CNQ), distante 5\u00a0km dal centro.\nSport.\nCalcio.\nLe due principali societ\u00e0 calcistiche cittadine sono il Boca Unidos ed il Deportivo Mandiy\u00fa.\nPallacanestro.\nLa sezione cestistica del Club de Regatas \u00e8 la principale squadra di pallacanestro di Corrientes."}
{"id": "120384", "revid": "767487", "url": "https://it.wikipedia.org/wiki?curid=120384", "title": "Wretch", "text": "Wretch \u00e8 un album dei Kyuss prodotto da Catherine Enny, Ron Krown e i Kyuss nel 1991, e pubblicato dalla Dali Records."}
{"id": "120386", "revid": "106908", "url": "https://it.wikipedia.org/wiki?curid=120386", "title": "Dave Sim", "text": "La sua fama si deve alla creazione di \"Cerebus\".\n\u00c8 stato inserito nella classifica dei 50 canadesi che hanno cambiato il mondo (\"50 Canadians Who Changed The World - HarperCollins, 2013)\" redatta dal giornalista Ken McGoogan per essere stato un pioniere dell\u2019auto-produzione e creatore di \"Cerebus.\"\nGli inizi.\nSebbene sia nato ad Hamilton, Sim ha vissuto dall'et\u00e0 di due anni a Kitchener, una citt\u00e0 nella regione di Waterloo, nel cuore dell'Ontario nord-occidentale. Il suo interesse per i fumetti si manifesta fin dalla pi\u00f9 tenere et\u00e0; pubblica una \"fanzine\" (rivista per appassionati) chiamata \"Comic Art News and Reviews\" (Notizie e Recensioni sul mondo dell'arte del Fumetto), in cui intervista professionisti come Barry Windsor-Smith e Neal Adams.\nDopo aver realizzato vari fumetti, tra cui la striscia \"Beavers\" per il quotidiano locale \"Kitchener-Waterloo Record\" e aver scritto e disegnato altre storie pubblicate su \"fanzine\" come \"Phantacea\", Sim incomincia a pubblicare Cerebus nel dicembre del 1977, come serie in bianco e nero.\nSim e \"Cerebus\".\n\"Cerebus\" venne pubblicato dalla sua compagnia Aardvark-Vanaheim, fondata con la moglie Deni Loubert, conosciuta nel 1976, sposata nel 1978 e da cui divorzi\u00f2 dopo cinque anni.Nel 1979 Sim, venne illuminato dall'idea di programmare per \"Cerebus\" una durata di 300 numeri, cosa mai vista prima dallo stesso autore e disegnatore. Avrebbe raccontato la storia della vita del personaggio, che muore nell'ultimo numero, apparso nel marzo 2004.\nSim si fece onore negli anni ottanta, viaggiando per promuovere la serie, quando \"Cerebus\" divenne un successo, vendendo 30.000 copie a numero all'apice della popolarit\u00e0.\nNel 1984 Gerhard divenne suo collaboratore, e si occup\u00f2 di disegnare gli sfondi per la serie.\nLa \"Aardvark-Vanaheim\" pubblic\u00f2 altri fumetti, come \"Journey\" di William Messener Loeb e \"Flaming Carrot\" di Bob Burden, sebbene alla fine Sim abbia focalizzato le energie della sua compagnia esclusivamente nella pubblicazione di Cerebus.\nDurante gli anni ottanta e i primi anni novanta, Sim us\u00f2 la sua notoriet\u00e0 al servizio della difesa dei diritti dei creatori e editori in proprio nell'industria del fumetto. Oltre a dibattere su questo argomento alle riunioni degli appassionati di fumetti (\"comic book convention\"), Sim pubblic\u00f2 \"The Cerebus Guide to Self-Publishing\" (La guida di \"Cerebus\" alla pubblicazione auto-prodotta) e promosse spesso il lavoro di altri artisti sul retro di copertina di \"Cerebus\".\nSim complet\u00f2 la serie come programmato. La sua vita era cambiata radicalmente da quando aveva iniziato \"Cerebus\". Nel corso della lavorazione della serie, Sim svilupp\u00f2 un punto di vista ostile verso il femminismo, il materialismo contemporaneo e sulla sinistra del panorama politico statunitense. Il pi\u00f9 rilevante dei suoi scritti contro il femminismo \u00e8 in una puntata dei suoi \"Tangent' essay\", pubblicata originalmente su Cerebus n. 265. Nell'approfondire queste visioni, egli cambi\u00f2 progressivamente il suo stile di vita, abolendo la televisione e la radio da casa sua e riducendo il suo consumo di alcool e tabacco. Oggi ha contatti limitati con le donne e considera le scritture ebree, cristiane e musulmane come Parola di Dio, su cui basa il suo attuale stile di vita. Questo include digiuno, preghiera e carit\u00e0.\nLe opinioni radicali di Sim sul rapporto uomo-donna, sulla politica e sulla cultura contemporanea hanno causato considerevoli controversie all'interno dell'industria del fumetto statunitense.\nDopo \"Cerebus\".\nNel 2006, Sim ha avviato la pubblicazione di \"Siu Ta, So Far\", biografia a fumetti dell'attrice canadese Siu Ta.\nA fine 2007, Sim ha annunciato due nuovi progetti:\nNella primavera del 2009, Sim ha avviato la pubblicazione di \"Cerebus Archive\", un albo bimestrale che spiega meglio l'universo di \"Cerebus\". Sempre nello stesso anno \u00e8 stato trasmesso il primo episodio della serie animata di Cerebus.\nNel 2012 \u00e8 stata pubblicata una raccolta di saggi accademici su Cerebus da McFarland.\nPremi.\nDave Sim ha ottenuto parecchi riconoscimenti per la sua opera. Oltre a essere stato candidato moltissime volte, Sim ha vinto numerosi premi, tutti per \"Cerebus\":"}
{"id": "120387", "revid": "122788728", "url": "https://it.wikipedia.org/wiki?curid=120387", "title": "Ossitocina", "text": "L'ossitocina (o \"oxitocina\", abbreviato OXT) \u00e8 un ormone peptidico di 9 amminoacidi prodotto dai nuclei ipotalamici sopraottico (principalmente) e paraventricolare e secreto nella neuroipofisi, presente in tutti i mammiferi.\nUn'azione importante dell'ossitocina \u00e8 quella di stimolare le contrazioni della muscolatura liscia dell'utero. Nell'ultimo periodo della gravidanza la responsivit\u00e0 dell'utero all'ossitocina aumenta notevolmente e l'ormone esercita un ruolo importante nell'inizio e nel mantenimento del travaglio e del parto.\nAltro fondamentale ruolo \u00e8 quella di stimolo delle cellule dei dotti lattiferi delle mammelle. In tal modo l'ossitocina provoca una contrazione delle cellule muscolari e la secrezione del latte. Ci\u00f2 avviene in risposta allo stimolo della poppata.\nIn entrambi i sessi a livello neurologico favorisce l'attaccamento relazionale, la sua produzione viene stimolata dai contatti fisici affettuosi o anche solo dalla vista di persone amate o bambini piccoli.\nFisiopatologia.\nSessualit\u00e0 ed etologia.\nL'ossitocina \u00e8 un antagonista della acetilcolina, che a livelli alti pu\u00f2 risultare tossica e indurre comportamenti aggressivi. \nLe donne hanno in media il 30% in pi\u00f9 di ossitocina degli uomini.\nLa produzione di ossitocina aumenta con la stimolazione tattile di seni e capezzoli (reazione uguale a quella dell'allattamento), cos\u00ec come del clitoride. Stimola la prolattina e la liberazione di dopamina durante l'orgasmo che risulta pi\u00f9 intenso (in questo senso la stimolazione clitoridea \u00e8 utile che avvenga prima di quella vaginale). \nA seguito di esperimenti sugli animali (Panskepp, 1998) si \u00e8 visto che iniezioni di ossitocina nel cervello dei topi femmine creano un comportamento materno in femmine non gravide, gli inibitori portano a dimenticarsi dei piccoli se si allontanano. Ugualmente nei maschi bassi livelli di ossitocina provocano amnesia sociale e chi \u00e8 privo del gene codificante presenta aggressivit\u00e0, indifferenza al distacco dalla madre e assenza di attaccamento sociale.\nStimola l'interazione sociale, i legami e la fiducia nelle persone.\nIn gravidanza e durante il parto.\nDurante il parto l'utero ha un aumento di recettori dell'ossitocina indotto dagli estrogeni e sviluppa la sua massima sensibilit\u00e0 all'ossitocina.\nAl momento del parto il fondo uterino espleta la funzione di pacemaker e induce delle contrazioni regolari e coordinate che giungono alla cervice.\nL'ormone esogeno viene utilizzato per indurre o aumentare il travaglio in caso di scarsa funzionalit\u00e0 della muscolatura uterina, previa amnioressi: in caso di membrane integre si preferisce il dinoprostone.\nDosi elevate di ossitocina esogena interferiscono col flusso ematico attraverso la placenta e possono determinare ipossia del feto e morte.\nLe prostaglandine invece sono vasoattive con azione vasodilatatore, e sono uterotoniche, aumentando, quindi, il tono della muscolatura uterina. In Italia non sono commercializzate, se non per l'interruzione di gravidanza."}
{"id": "120388", "revid": "767487", "url": "https://it.wikipedia.org/wiki?curid=120388", "title": "Live ?!*@ Like a Suicide", "text": "Live ?!*@ Like a Suicide \u00e8 un EP live prodotto dai Guns N' Roses nel 1986, con la loro etichetta UZI Suicide.\nDescrizione.\nNonostante sia la prima pubblicazione in assoluto della band, l'EP non gode di particolare fama, essendo stato pubblicato in edizione limitata (solo 10.000 copie, quasi tutte nella zona di Los Angeles). Proprio a causa della sua difficile reperibilit\u00e0 - e dell'assenza di lancio su scala mondiale - non \u00e8 mai stato identificato come album d'esordio dei Guns N' Roses, onore lasciato invece al successivo \"Appetite for Destruction\". Molte fonti (tra le quali lo stesso Axl Rose) sostengono che l'album non sia altro che una registrazione in studio, alla quale venne aggiunto il pubblico in un secondo momento.\nLe stesse tracce contenute nell'album fanno parte anche di \"G N' R Lies\" (1988). Inoltre, il brano \"Reckless Life\" era un brano originariamente scritto da Chris Weber e Axl Rose durante il periodo negli Hollywood Rose."}
{"id": "120389", "revid": "474175", "url": "https://it.wikipedia.org/wiki?curid=120389", "title": "Provincia di Entre R\u00edos", "text": "La provincia di Entre R\u00edos \u00e8 una delle 23 province argentine. Situata nella parte nord-orientale del Paese, Entre R\u00edos confina, partendo da ovest a sud e proseguendo in senso orario, con le province di Santa Fe, Corrientes, Uruguay, l'antica Provincia Orientale del R\u00edo de la Plata, e la Provincia di Buenos Aires. Il capoluogo \u00e8 la citt\u00e0 di Paran\u00e1.\nGeografia fisica.\nCome suggerisce il nome spagnolo, il cui significato letterale \u00e8 \"Tra i Fiumi\", Entre R\u00edos \u00e8 quasi un'isola fluviale, parte meridionale della Mesopotamia Argentina, compresa tra il fiume Paran\u00e1 e il fiume Uruguay, delimitata a sud dal R\u00edo de la Plata. La provincia \u00e8 prevalentemente pianeggiante, gli unici rilevi sono due creste che si sviluppano da nord a sud chiamate \"Cuchillas\" (coltelli) o \"Lomadas\" (dossi), o \"Entrerrianas\", che non superano i 300 metri di altezza.\nClima.\nGrazie alla sua latitudine il clima \u00e8 mite o temperato, ma causa l'influenza dei grandi fiumi provenienti da nord della Mesopotamia Argentina di cui fa parte la Provincia di Entre R\u00edos, le temperature sono generalmente pi\u00f9 calde del normale rispetto a ci\u00f2 che potrebbe suggerire il valore della latitudine.\nFlora.\nFino agli inizi del XX secolo, la maggior parte di questa provincia era coperta da foreste e giungle chiamate insieme Selva de Montiel. Nella parte orientale si trovano boschi di palma \"Butia yatay\" la cui massima densit\u00e0 ed espressione si trova nel Parco nazionale Palmare di Col\u00f3n.\nStoria.\nAll'arrivo degli europei, spagnoli, nel XVI secolo, il territorio ancora selvatico di questa provincia era popolato da diverse etnie indoamericane di cacciatori-raccoglitori situate su un territorio scarsamente popolato, ma in guerra tra loro. Tra le diverse etnie possiamo citare i Charr\u00faa, i Chan\u00e1, e, dal XV secolo, gli invasori Guaran\u00ed. Gli europei, principalmente spagnoli, imposero una \"Pax Ispanica,\" e, a partire dalla loro conquista, prolifer\u00f2 una popolazione creola chiamata \"gaucha\". Dietro la data fattuale dell'indipendenza dell'Argentina, avvenuta il 25 maggio di 1810, il generale Manuel Belgrano consolid\u00f2 l'indipendenza nell'unione con le altre province argentine nel 1811, ma, nel 1813, il centralismo della citt\u00e0 di Buenos Aires stimol\u00f2 tendenze federaliste guidate anche da Jos\u00e9 Artigas. Il principale \"caudillo\" entrerriano alleato di Artigas fu Francisco Ram\u00edrez, cos\u00ec questa provincia s'integr\u00f2 alla chiamata della Lega Federale, ma nel momento in cui Artigas venne sconfitto dagli invasori luso-brasiliani e quando gi\u00e0 il Brasile invadeva la capitale \"entrerriana\" di allora, \"Arroyo de la China\" Artigas volle impadronirsi della provincia di Entre R\u00edos, ma il suo antico fedele alleato Ram\u00edrez lo sconfisse nel 1820 nella Provincia orientale del Rio de la Plata, creando la Repubblica di Entre R\u00edos che abbracciava tutta l'estensione della Mesopotamia argentina. Tale \"Repubblica\" si manteneva come parte integrante delle Province Unite del R\u00edo de la Plata, nome ottativo per Argentina. Come prima Jos\u00e9 Artigas, anche Francisco Ram\u00edrez tent\u00f2 di egemonizzare il territorio argentino, ma Ram\u00edrez fu sconfitto morendo in una scaramuccia avvenuta nel nordest della Provincia di C\u00f3rdoba in Argentina. Tra il 1833 e 1853 la Provincia di Entre R\u00edos fece parte della Confederazione Argentina. Il suo \"caudillo\" principale fu Justo Jos\u00e9 de Urquiza, che parve per due decenni fedele alleato al \"caudillo\" della citt\u00e0 di Buenos Aires, Juan Manuel de Rosas. In realt\u00e0 lo trad\u00ec con l'aiuto delle truppe brasiliane degli \"unitarios\" e delle truppe \"colorate\" \"uruguaiane\".Cos\u00ec Urquiza sconfisse e spodest\u00f2 Rosas, divenendo il primo presidente costituzionale dell'Argentina. Tra il 1853 ed il 1861 la citt\u00e0 di Paran\u00e1 fu la capitale della Confederazione Argentina, per poi diventare capitale della provincia di Entre R\u00edos.Dagli anni '70 del 1800, questa provincia, come la maggior parte delle altre province argentine, ricevette l'apporto di una forte immigrazione di agricoltori italiani e spagnoli, anche se si distinse dalle altre provincie grazie alla grande immigrazione di tedeschi del Volga e, in minore misura, di ebrei ashkenaziti e baschi \"francesi\"\nBandiera.\nLa bandiera \u00e8 simile a quella argentina ma \u00e8 attraversata da una striscia rossa dall'angolo superiore sinistro a quello inferiore destro ed \u00e8, al centro, priva del sole. Il rosso \u00e8 il colore tradizionale del federalismo argentino, mentre la striscia rossa dimostra la posizione storicamente federalista di Entre R\u00edos. Fu la bandiera della Repubblica di Entre R\u00edos e quella dei Popoli liberi di Artigas ed \u00e8 usata ufficialmente nella Repubblica Orientale dell'Uruguay dove \u00e8 chiamata \"Bandera Federal Artiguista\". Il \"caudillo\" entrerriano Eusebio Here\u00f1\u00fa la innalz\u00f2 sulle rive del Paran\u00e1 nel 1815, con l'incorporazione della provincia alla Lega dei Popoli Liberi. Pascual Echag\u00fce, nel 1833, la proclam\u00f2 attraverso la Legislatura Provinciale, successivamente fu adottata dal Generale Francisco Ram\u00edrez come emblema della \"Rep\u00fablica de Entre R\u00edos\".\nAmministrazione.\nDipartimenti.\nLa provincia \u00e8 divisa in 17 dipartimenti:\nComuni.\nL'organizzazione amministrativa del territorio di Entre R\u00edos \u00e8 abbastanza complessa. Infatti solo nel novembre 2008 \u00e8 entrata in vigore la nuova carta costituzionale provinciale, che suddivide il territorio in municipi e comuni: i lavori di organizzazione del territorio sono ancora in corso.\nPrecedentemente, il territorio era suddiviso in distretti, a loro volta suddivisi in comuni, di prima o seconda categoria, e centri rurali (\"Centro Rural de Poblaci\u00f3n\"): ma i confini di queste entit\u00e0 amministrative non corrispondevano al territorio del distretto di appartenenza. Inoltre, fra i vari comuni vi sono porzioni di territorio non sottomesso ad alcuna giurisdizione municipale, i cui abitanti perci\u00f2 sono privi di ogni assistenza e non possono usufruire dei servizi locali."}
{"id": "120390", "revid": "201394", "url": "https://it.wikipedia.org/wiki?curid=120390", "title": "Blues for the Red Sun", "text": "Blues for the Red Sun \u00e8 il secondo album in studio del gruppo musicale statunitense Kyuss, pubblicato il 30 giugno 1992 dalla Dali Records.\n\u00c8 stato votato dalla rivista \"Guitar World\", come miglior scoperta rock del 1992, mentre secondo \"Q\" \u00e8 uno dei 50 album pi\u00f9 aggressivi di tutti i tempi.\nNel giugno del 2017 la rivista \"Rolling Stone\" ha collocato l'album alla quarantunesima posizione dei 100 migliori album metal di tutti i tempi.\nDescrizione.\nGrazie alla produzione di Chris Goss, e alle tonalit\u00e0 molto basse utilizzate soprattutto dal chitarrista Josh Homme (unite al fatto che lo stesso ha utilizzato per la registrazione un amplificatore per basso e non per chitarra elettrica), l'album \u00e8 diventato una pietra miliare nell'ambito del genere stoner rock.\nTra i pezzi si possono menzionare \"Green Machine\", la loro canzone pi\u00f9 famosa e per il cui singolo la band realizz\u00f2 anche un video semplice ed efficace, e \"Mondo Generator\", che dar\u00e0 il nome al futuro progetto del bassista Nick Oliveri, uscito dalla band e sostituito da Scott Reeder proprio dopo questo LP.\nTour e promozione.\nPer promuovere l'album, la band si imbarc\u00f2 in un tour facendo da opening act per band molto affermate come Danzig, Faith No More e White Zombie. Inoltre nel 1993 furono scelti come numero di apertura dai Metallica nella tranche australiana di 9 date a supporto del \"Black Album\"."}
{"id": "120391", "revid": "1543377", "url": "https://it.wikipedia.org/wiki?curid=120391", "title": "Ian Solo", "text": "Ian Solo, o Jan Solo (nei libri, nei fumetti, nella trilogia sequel e nella versione originale dei film Han Solo), \u00e8 un personaggio immaginario dell'universo fantascientifico di \"Guerre stellari\", interpretato sullo schermo da Harrison Ford. Nel film \"\", ambientato prima della trilogia originale, il personaggio \u00e8 interpretato da Alden Ehrenreich.\nNel film \"Guerre stellari\", Ian e il suo co-pilota Chewbecca vengono coinvolti nell'Alleanza Ribelle che si oppone all'Impero Galattico. Durante il corso della storia di \"Guerre stellari\" diventa una delle figure principali dell'Alleanza e dei successivi governi galattici.\nDescrizione.\nIl creatore di \"Guerre stellari\" George Lucas ha descritto il personaggio come \"un solitario che capisce l'importanza di far parte di un gruppo e di aiutare per il bene comune\". Joseph Campbell e Bill Moyers lo hanno definito \"un tipo molto pratico\" che si considera \"materialista\", ma le avventure del primo film di \"Guerre stellari\" rivelano la sua compassione, una caratteristica \"che non sapeva di possedere\".\nApparizioni.\nFilm.\n\"Guerre stellari\".\nIan Solo appare per la prima volta in \"Guerre stellari\" (1977), quando lui e il suo co-pilota Chewbecca accettano di trasportare Luke Skywalker, Obi-Wan Kenobi, C-3PO e R2-D2 ad Alderaan sulla loro nave, il \"Millennium Falcon\". Ian deve al signore del crimine Jabba the Hutt una grande quantit\u00e0 di denaro dopo aver abbandonato il suo carico, e ha una taglia sulla sua testa; quando il cacciatore di taglie Greedo tenta di consegnarlo a Jabba, Ian gli spara e si prepara ad andarsene. Ian e suoi passeggeri vengono attaccati dai soldati imperiali, ma fuggono alla velocit\u00e0 della luce. Arrivati ad Alderaan, per\u00f2, scoprono che il pianeta \u00e8 stato distrutto. Il \"Falcon\" viene poi catturato e tenuto all'interno della Morte Nera, una stazione da battaglia dalle dimensioni di una luna costruita dall'Impero Galattico. Ian e i suoi compagni si nascondono nei compartimenti segreti del \"Falcon\" usati per il contrabbando, e si infiltrano nella stazione travestiti da soldati. Scoprono che la Principessa Leila Organa (Leia) \u00e8 prigioniera a bordo, e Luke convince Ian ad aiutarlo a salvarla promettendogli una ricompensa enorme. I due salvano la principessa e fuggono dopo che Obi-Wan viene ucciso dal Signore dei Sith Dart Fener.\nDopo aver consegnato Luke, Leila, C-3PO e R2-D2 all'Alleanza Ribelle, Ian e Chewbecca ricevono un pagamento per i loro servizi e si preparano a partire. Luke gli chiede di restare e aiutare i ribelli ad attaccare la Morte Nera, ma Ian si rifiuta, non volendo essere coinvolto. Tuttavia, egli cambia idea e torna a salvare la vita di Luke durante la battaglia culminante del film, consentendogli di distruggere la Morte Nera. Per il suo eroismo, Ian viene premiato da Leila con una medaglia d'onore.\n\"L'Impero colpisce ancora\".\nNe \"L'Impero colpisce ancora\", Ian Solo ritorna con l'Alleanza Ribelle alla Base Echo sul pianeta ghiacciato di Hoth. Mentre \u00e8 di pattuglia all'esterno con Luke, i due vedono una meteora colpire la superficie. Ian torna alla base mentre Luke decide di indagare. Ian informa Leila e il Generale della Base Echo che deve andarsene al fine di cancellare il suo debito con Jabba. Prima che possa partire, si scopre che Luke non \u00e8 tornato dalla sua ricognizione, cos\u00ec Ian si avventura da solo nelle lande ghiacciate di Hoth trovando Luke gravemente ferito e vicino alla morte per congelamento. Usando la spada laser del suo amico, Ian apre il ventre del suo tauntaun e ci inserisce Luke per scaldarlo mentre costruisce un riparo in cui stare finch\u00e9 non vengono salvati la mattina seguente.\nIn seguito, Ian e Chewbecca vengono inviati a indagare sulla caduta di un'altra meteora. Scoprono che essa \u00e8 in realt\u00e0 un droide sonda imperiale. I due riescono a distruggere la sonda, ma non prima che l'Impero venga avvisato della posizione della Base Echo.\nQuando l'Impero attacca la Base Echo, Ian, Chewbecca, Leila e C-3PO fuggono appena in tempo a bordo del \"Millennium Falcon\". Ian elude una squadra di caccia TIE imperiali volando attraverso un campo di asteroidi, e finiscono involontariamente nella bocca di un verme gigante. Durante il viaggio, Ian e Leila si innamorano. Il gruppo riesce a nascondersi dalla flotta imperiale abbastanza a lungo da fuggire, ma non del tutto inosservato in quanto viene seguito di nascosto dal cacciatore di taglie Boba Fett.\nIan e compagni alla fine arrivano a Cloud City nel sistema di Bespin in cerca di riparazioni e riparo da Lando Calrissian, vecchio amico di Ian e amministratore della citt\u00e0. Tuttavia, Fett \u00e8 gi\u00e0 arrivato e ha avvertito l'Impero. Sotto minaccia di morte, Lando consegna Ian all'Impero. Dart Fener vuole catturare Luke ibernandolo nella grafite, e decide di testare il procedimento su Ian. Solo sopravvive, cos\u00ec Boba Fett parte per Tatooine per consegnarlo a Jabba the Hutt e intascare la taglia.\n\"Il ritorno dello Jedi\".\nNe \"Il ritorno dello Jedi\", Ian Solo \u00e8 ancora imprigionato nella carbonite e si trova nel palazzo di Jabba the Hutt su Tatooine. Luke escogita un'operazione di salvataggio e va al palazzo con Lando, Leila, C-3PO e R2-D2. Dopo che Ian \u00e8 stato deibernato, per\u00f2, Jabba li scopre e condanna a morte Ian e Luke nel pozzo di sarlacc. Prima dell'esecuzione, Leila uccide Jabba e Luke e Ian sopraffanno i loro rapitori, e tutti e tre fuggono con i droidi.\nAlla Base Ribelle, Ian e i suoi amici scoprono che l'Impero sta costruendo un'altra Morte Nera attorno alla luna boscosa di Endor. Dopo il suo ritorno, Ian viene nominato generale insieme a Leila. Ricongiuntosi con Luke dopo il suo ritorno da Dagobah, Ian conduce i ribelli fino a Endor per abbattere il campo di forza che circonda la stazione di battaglia, che \u00e8 ancora in costruzione. Con l'aiuto dei nativi Ewok, Ian e la sua squadra distruggono il generatore di scudi della Morte Nera, permettendo a Lando e alle altre forze spaziali di distruggere la Morte Nera. Ian si riunisce poi con Leila e Luke su Endor per celebrare la sconfitta dell'Impero.\n\"Il risveglio della Forza\".\nIn \"\", ambientato circa trent'anni dopo \"Il ritorno dello Jedi\", Ian Solo \u00e8 tornato alla sua vecchia vita da contrabbandiere. Lui e Chewbecca vengono derubati del \"Millennium Falcon\", ma lo recuperano dopo che \u00e8 decollato dal pianeta Jakku pilotato da Rey e dal soldato rinnegato Finn. Mentre sono inseguiti da mercenari, Ian porta il \"Falcon\" alla velocit\u00e0 della luce per fuggire. Quando viene a sapere che Rey \u00e8 alla ricerca di Luke, scomparso anni prima, Ian li porta da Maz Kanata, che pu\u00f2 consegnare il droide BB-8 alla Resistenza. Sono costretti a fuggire quando le truppe del Primo Ordine arrivano sul pianeta. Ian \u00e8 impressionato dall'abilit\u00e0 di pilotaggio di Rey, e le offre un lavoro sul \"Falcon\". Lei rifiuta la sua offerta, ma comincia a pensare a lui come una figura di mentore e padre. Quando Rey viene rapita dal Primo Ordine, Ian vede che viene portata via da Kylo Ren, che lui sembra riconoscere.\nIan e Finn si uniscono alla Resistenza, guidata da Leila, ora moglie di Ian (che non la vede da molti anni). Viene poi rivelato che Kylo Ren \u00e8 in realt\u00e0 il loro figlio Ben Solo, che era stato addestrato nelle arti Jedi da Luke. Tuttavia, era stato corrotto dal leader supremo del Primo Ordine, Snoke, ed era passato al lato oscuro. Assumendo l'identit\u00e0 di Kylo Ren, aveva tradito la Repubblica e distrutto i Jedi, proprio come suo nonno Dart Fener. Con il cuore spezzato dal tradimento di Ben, Ian e Leila si erano separati, mentre Luke era andato in esilio. Leila chiede a Ian di trovare Ben e riportarlo a casa, convinta che ci sia ancora del buono in lui.\nIan e Chewbecca vanno con Finn alla stazione da battaglia del Primo Ordine, la Base Starkiller, per distruggerla e salvare Rey. L\u00e0, Ian vede Kylo Ren in piedi sul ponte sopra l'abisso del reattore. Ian lo segue sul ponte e lo chiama col suo vero nome. Cercando di salvare il figlio dal lato oscuro, Ian lo supplica di andarsene e di tornare con lui. Kylo Ren dice a Ian di sapere quello che deve fare, ma che non ha la forza di farlo, e gli chiede di aiutarlo. Ian acconsente, ma subito dopo il figlio accende la sua spada laser e trafigge il suo stesso padre. Ian guarda negli occhi suo figlio e gli tocca il viso prima di cadere gi\u00f9 dal ponte nel reattore, morendo.\n\"Solo\".\nIan riappare anche da giovane nel film \"\", dove vengono narrate le sue origini, il suo incontro con Chewbecca e con Lando Calrissian. Fin dalla nascita dell'Impero Galattico, la galassia \u00e8 passata alla povert\u00e0 e alla schiavit\u00f9, e l'unico modo per sopravvivere era diventare criminali. Ian lavor\u00f2 al soldo della viscida Lady Proxima su Corellia, ma quando Ian fall\u00ec nel tentativo di recuperare del coassio (minerale prezioso ed esplosivo), Lady Proxima ordin\u00f2 di catturare Ian. Quest'ultimo insieme alla sua amica Qi'ra cercano di fuggire da Corelia: Qi'ra viene catturata, ma Ian riesce a fuggire arruolandosi nell'Impero dove gli viene assegnato il cognome Solo. Tre anni dopo Ian incontra il contrabbandiere Tobias Beckett, il suo amore Val Beckett e Chewbecca, il quale gli aiuta in una missione nel tentativo di recuperare il coassio, venendo tuttavia intercettati da una banda di pirati spaziali guidati da Enfys Nest (accerima nemica di Beckett) e Val muore nello scontro a causa di un'esplosione. Dopo la missione, Ian, Chewbecca e Beckett incontrano il misterioso leader della cospirazione Alba Cremisi, il temibile Dryden Vos, e qui Ian incontra nuovamente Qi'ra, diventata luogotenente di Vos. Ian e il suo equipaggio vengono mandati nuovamente a recuperare il coassio, chiedendo l'aiuto di Lando Calrissian e del suo droide L3-37, recandosi su Kessel, nel quale il coassio viene recuperato, ma L3 viene colpita da un colpo di blaster. A questo punto, Lando decide di abbandonare il gruppo, mentre Ian, Beckett, Chewbecca e Qi'ra cercano di dare il coassio a Vos, ma vengono intercettati da Enfys Nest, il quale afferma che dall'alba dell'Alba Cremisi, la galassia non \u00e8 mai stata in pace da quando ha iniziato la ricerca del coassio, e che ha sempre cercato di proteggerlo, per questo ha sempre intercettato Beckett e la sua squadra. Dopo ci\u00f2, Beckett abbandona il gruppo, mentre Ian, Chewbecca e Qi'ra riescono a dare il coassio a Vos, scoprendo in seguito che Beckett ha sempre fatto il doppio gioco (e nel corso del film ha informato Ian di non fidarsi mai di nessuno). Mentre Beckett e Chewbecca stanno preparando il coassio, Qi'ra tradisce Vos uccidendolo con un blaster, partendo poi su Dathomir per incontrare il leader supremo dell'Alba Cremisi. Ian invece riesce a fermare Beckett sparandogli, per poi incontrare di nuovo Calrissian e, vincendo in una partita a Sabacc, ottiene il Millennium Falcon, partendo poi insieme a Chewbecca in una nuova avventura verso Tatooine.\n\"L'ascesa di Skywalker\".\nDopo la sua morte, Ian ritorna come un ricordo sopito nella mente del figlio, cercando di convincere Ben a redimersi e aiutare Rey e la Resistenza a sconfiggere definitivamente il Primo Ordine e il malvagio Palpatine, che si \u00e8 scoperto essere ancora vivo. Ben, sconvolto dalla morte di sua madre Leila e commosso dalle parole di conforto del padre, getta nelle acque la sua spada laser pentendosi di tutto il male che ha procurato, ma non appena si volta di nuovo verso il padre scopre che la sua immagine \u00e8 scomparsa.\nFumetti.\nIan \u00e8 uno dei protagonisti della serie a fumetti del 2015 \"Star Wars\". Il n. 6 introduce Sana Starros, una sua socia che in precedenza si era finta sua moglie. Ian \u00e8 anche protagonista della miniserie in cinque numeri \"\", incentrata sulla partecipazione del contrabbandiere alla gara Dragon Void Rule.\n\"Legends\".\nCon l'acquisizione della Lucasfilm da parte di The Walt Disney Company nel 2012, la maggior parte dei romanzi e fumetti di \"Guerre stellari\" prodotti su licenza sono stati inseriti nel brand \"Legends\" e dichiarati non canonici al franchise nel mese di aprile del 2014.\nTra il 1979 e il 1980 Brian Daley scrisse una trilogia di romanzi intitolata \"The Han Solo Adventures\" che esplorava le avventure di contrabbando di Ian e Chewbecca. Tra il 1997 e il 1998 anche Ann C. Crispin scrisse una trilogia di romanzi intitolata semplicemente \"La trilogia di Han Solo\" che sviluppa ulteriormente il background del personaggio. I libri di Crispin raffigurano Ian come un mendicante e borseggiatore per gran parte della sua giovinezza. Egli diventa un pilota e, mentre mina una frode religiosa, si innamora di Bria Tharen, che scompare prima che Ian si unisca alla Marina Imperiale. Ian perde la sua commissione e viene degradato quando si rifiuta di spellare Chewbecca per aver requisito una nave che trasportava bambini Wookiee destinati allo schiavismo; Chewbecca deve quindi la vita a Ian. I due diventano contrabbandieri, e contribuiscono a respingere un blocco imperiale su una luna Hutt. Poco dopo, Ian vince il Millennium Falcon da Lando Calrissian in un torneo di carte. Tharen, ora un'agente ribelle, riappare e chiede aiuto a Ian, Chewbecca e Lando per attaccare una colonia di schiavi. L'operazione ha successo, ma i soldati di Tharen rubano gli oggetti di valore del contrabbandiere per aiutare l'Alleanza Ribelle. Per compensare le loro perdite, Ian e Chewbecca accettano un lavoro di contrabbando da Jabba the Hutt, ma le navi imperiali costringono i contrabbandieri a disfarsi del loro carico.\nIan svolge un ruolo centrale in alcuni romanzi e fumetti di \"Guerre stellari\" ambientati dopo \"Il ritorno dello Jedi\". Ne \"\" (1993) di Timothy Zahn, Ian e Leila sono sposati e hanno due gemelli, che vengono chiamati Jaina e Jacen. \"Un amore per la principessa\" (1994) di Dave Wolverton racconta gli eventi che portano al matrimonio di Ian e Leila. Nella serie a fumetti \"Dark Empire II\" (1995) di Tom Veitch e Cam Kennedy, i due hanno un terzo figlio, Anakin. In \"Solo Command\" (1999) di Aaron Allston, Ian \u00e8 il generale al comando della task force della Nuova Repubblica assegnata a rintracciare il signore della guerra imperiale Zsinj e le sue forze. Nel romanzo di R. A. Salvatore \"Vector Prime\" (1999), Chewbecca muore salvando la vita di Anakin, facendo cadere Ian in una profonda depressione. In \"Star by Star\" (2001) di Troy Denning, anche Anakin muore, aggravando la disperazione di Ian. Alla fine della serie \"The New Jedi Order\", per\u00f2, Ian accetta la morte di suo figlio e del suo migliore amico, e si riconcilia con la sua famiglia. Nella serie \"Legacy of the Force\", Jacen diventa il Signore dei Sith Darth Caedus e immerge la galassia in una sanguinosa guerra civile. Ian rinnega Jacen, ma \u00e8 ancora devastato da ogni nuovo oltraggio che suo figlio commette. Lui e Leila adottano la figlia di Jacen, Allana, dopo la morte di Jacen nel romanzo \"Invincible\" di Troy Denning.\nIl nome nell'adattamento italiano.\nNel 1977 Mario Maldesi, direttore del doppiaggio di \"Guerre stellari\", decise di modificare i nomi di alcuni personaggi del film per ragioni di armonia di linguaggio e di sveltezza nel dirlo rispetto al labiale americano, una scelta comune nelle opere di genere fantasy: il nome di \"Han\", con \"h\" aspirata, divent\u00f2 cos\u00ec \"Ian\". Tale nome \u00e8 stato usato nelle principali opere in cui \u00e8 apparso il personaggio (nei film e nelle serie televisive ma anche in alcuni romanzi, fumetti e videogiochi) fino all'uscita del film \"\", quando \u00e8 stato ripristinato il nome originale usato anche nelle opere pubblicate in seguito.\nAccoglienza e influenza culturale.\nL'American Film Institute ha classificato Solo come il 14\u00ba migliore eroe del cinema. \u00c8 stato anche ritenuto il 3\u00ba miglior personaggio cinematografico di sempre dalla rivista \"Empire\". \"Entertainment Weekly\" ha classificato il personaggio al 7\u00ba posto nella sua lista \"The All-Time Coolest Heroes in Pop Culture\". IGN ha invece posto Ian Solo come il secondo miglior personaggio di \"Guerre stellari\" (dietro a Dart Fener), inserendolo anche tra i dieci personaggi pi\u00f9 bisognosi di uno spin-off e definendolo \"senza dubbio il personaggio pi\u00f9 cool dell'universo di \"Guerre stellari\"\". Inoltre, Ford ha vinto un Saturn Award per il miglior attore ai Saturn Awards 2016 per la sua interpretazione ne \"Il risveglio della Forza\".\nIl produttore di \"Prince of Persia\" Ben Mattes spieg\u00f2 che la loro ispirazione fu \"qualunque cosa Harrison Ford avesse mai fatto: Indiana Jones, Ian Solo\". Nel prepararsi a interpretare James T. Kirk, Chris Pine ha tratto ispirazione da come Ford ha interpretato Ian Solo e Indiana Jones, mettendo in evidenza il loro umorismo e i tratti di \"eroe per caso\". Anche l'antieroe della serie manga e anime \"Cobra\" \u00e8 stato paragonato dalla critica a Solo.\nAl personaggio \u00e8 dedicato il nome di un genere di trilobite."}
{"id": "120392", "revid": "2219931", "url": "https://it.wikipedia.org/wiki?curid=120392", "title": "Boba Fett", "text": "Boba Fett \u00e8 un personaggio immaginario dell'universo fantascientifico di \"Guerre stellari\".\n\u00c8 uno degli antagonisti principali in due film della trilogia originale (\"L'Impero colpisce ancora\" e \"Il ritorno dello Jedi\").\nIl giovane Boba \u00e8 uno dei personaggi del film ' e della serie televisiva '; in et\u00e0 pi\u00f9 avanzata compare in \"The Mandalorian\" e \"The Book of Boba Fett\".\nApparizioni.\nTrilogia originale.\n\"Guerre stellari\".\nCompare in una scena inserita nella versione rimasterizzata del 1997 del film \"Guerre stellari\". Qui, compare insieme ad altri cacciatori di taglie quando Ian Solo incontra Jabba the Hutt al porto spaziale di Mos Eisley.\n\"L'Impero colpisce ancora\".\nLa prima apparizione nella saga risale al 1980, nel film \"L'Impero colpisce ancora\". L'inizio della sua carriera \u00e8 avvolto nella leggenda. Egli indossa una corazza Mandaloriana modificata verde simile a quella del padre e possiede la sua stessa nave: il potentissimo e silenziosissimo \"Slave I\".\nLa sua fortuna come cacciatore di taglie cresce a dismisura a partire dal 19 BBY, ovvero durante i fatti di \"\", spesso alle dipendenze di Jabba the Hutt.\nNel 3 ABY Boba Fett d\u00e0 la caccia al \"Millennium Falcon\" di Ian Solo fino alla Citt\u00e0 delle nuvole, su Bespin, controllata da Lando Calrissian. Il cacciatore di taglie, recuperati ormai degli ottimi rapporti con l'Impero Galattico dopo gli attriti precedenti, ottiene da Dart Fener il permesso di portare Ian Solo, ormai ibernato nella grafite, da Jabba the Hutt per riscuoterne la taglia.\n\"Il ritorno dello Jedi\".\nIl personaggio fa ritorno, in un ruolo minore, nel film \"Il ritorno dello Jedi\". Fett si trova al palazzo di Jabba su Tatooine quando prima Leila Organa e poi Luke Skywalker tentano di liberare Solo dalle grinfie dello Hutt.\nSegue Jabba fino al pozzo di Carkoon, dove lo Hutt ha intenzione di buttare Skywalker, Solo e Chewbecca, trovandosi nel bel mezzo della battaglia che si scatena sopra la tana del bestiale sarlacc. Dopo essere riuscito addirittura a mettere in difficolt\u00e0 il Jedi Skywalker, e riuscendo ad averlo sotto tiro, non bada a Ian Solo, che sebbene cieco lo riesce a colpire e, involontariamente, gli accende i razzi che ha sulla schiena. Il volo inaspettato e improvviso non permette a Fett di reagire, poich\u00e9 si va a schiantare contro il galeone di Jabba, finendo dritto dentro le fauci del sarlacc.\nTrilogia prequel.\n\"L'attacco dei cloni\".\nLe origini di Boba Fett vengono narrate nel film \"\". Boba Fett nasce come clone del grande cacciatore di taglie Jango Fett (32 BBY). Questi risiede permanentemente sul pianeta di Kamino per conto del Sith Dooku: egli serve come matrice originale da cui trarre un esercito di cloni per la Vecchia Repubblica Galattica, che poi viene ereditato dall'Impero Galattico. Jango decide di tenere per s\u00e9 un clone non modificato, senza la crescita accelerata tipica degli altri cloni e il condizionamento mentale per eseguire ogni ordine.\nIl clone che ne nasce, per lui come un figlio, viene chiamato Boba.\nQualche tempo dopo la creazione su Kamino dell'esercito per conto del Maestro Sifo-Dyas, e quindi poi controllata da Darth Tyranus, il cacciatore di taglie Jango viene raggiunto dal Jedi Obi-Wan Kenobi che ha riconosciuto in lui lo stesso cacciatore che ha ingaggiato su Coruscant una killer (Zam Wesell) per attentare alla vita di Padm\u00e9 Amidala.\nJango \u00e8 costretto a fuggire su Geonosis, uscendo allo scoperto e schierandosi apertamente alle dipendenze del conte Dooku, ovvero Darth Tyranus, luogo in cui trover\u00e0 la morte per mano del potente Maestro Jedi Mace Windu.\nTelevisione.\n\"The Clone Wars\".\nIl personaggio ricompare anche nella serie televisiva \"\". Morto il padre, Boba Fett non si interessa minimamente alle guerre dei cloni che imperversano nella galassia.\nPrima di raggiungere la stessa reputazione del padre, Boba tenter\u00e0 di vendicarlo uccidendo Mace Windu: per farlo si unisce ad altri tre cacciatori di taglie Aurra Sing, Bossk e Castas. Il quartetto di mercenari tent\u00f2 di uccidere il Maestro Jedi distruggendo un intero incrociatore della Repubblica galattica ma senza successo; poi tentarono di ucciderlo con le loro mani cercando di attirare la sua attenzione con tre ostaggi che lo avrebbero attirato su Florrum, sede della base pirata di Hondo Ohnaka (che aveva avuto una relazione con Aurra tempo prima): anche qui il tentativo and\u00f2 a vuoto perch\u00e9 il Maestro Jedi Plo Koon e Ahsoka Tano si recarono l\u00e0 al posto e catturarono Boba e Bossk mentre Castas mor\u00ec per mano di Sing la quale, poco dopo, fu inizialmente creduta morta, ma invece era riuscita a fuggire dallo \"Slave I\" in procinto di schiantarsi.\nNel 20 BBY gli viene affidato un importante incarico su Quarzite insieme a Bossk, Dengar, Latts Razzi, C-21 Highsinger e Asajj Ventress. I sei dovevano trasportare su di un treno Pluma Sodi (la sorella di un Kage del luogo, Krismo Sodi), finita ingiustamente in sposa al tiranno locale di specie Belugan, Otua Blank, ma Bossk, Dengar, Latts e C-21 verranno buttati fuori dal treno a seguito dell'attacco di un commando di Kage, decisi a liberare la prigioniera. In un momento di umanit\u00e0 Asajj decide di liberare Pluma (a seguito del suo dovuto pagamento) e di \"consegnare\" invece Boba (rinchiuso in un forziere ed imbavagliato) a Blank, dando poi il ricavato al resto del gruppo di cacciatori.\nBoba, piuttosto, riflette solo su come seguire le orme del padre, del quale sfrutta anche il nome. In pochi anni diviene il sicario, spia, sabotatore e cacciatore di taglie pi\u00f9 prezzolato della Galassia, superando in abilit\u00e0 e fama addirittura il defunto padre.\n\"The Mandalorian\".\nBoba Fett appare, interpretato da Temuera Morrison, nella serie televisiva \"The Mandalorian\", ambientata cinque anni dopo \"Il ritorno dello Jedi\" e in cui si scopre che il leggendario cacciatore di taglie \u00e8 sopravvissuto al sarlacc ma, purtroppo, gran parte della sua armatura \u00e8 andata perduta e, quindi, recuperata dai Jawas.\nL'armatura mandaloriana di Boba Fett \u00e8 stata acquisita in un primo momento da Cobb Vanth (interpretato nel primo episodio da Timothy Olyphant), ed \u00e8 ora nelle mani di Mando. In un altro episodio, il redivivo cacciatore di taglie apparir\u00e0 a bordo dello \"Slave I\", aiutato da Fennec Shand. In cambio della sua armatura, Boba Fett promette a Din Djarin l'incolumit\u00e0 del bambino (Grogu).\nDurante la serie, Fett racconta a Mando che suo padre, Jango, era un trovatello adottato dalla cultura mandaloriana.\nNella scena successiva ai titoli di coda dell'ottava puntata della seconda stagione, Boba, con l'aiuto di Fennec Shand, ritorna al palazzo di Jabba su Tatooine e, una volta scoperto che ora a dominare \u00e8 Bib Fortuna, uccide quest'ultimo e tutti i presenti nell'edificio e si siede sul trono del palazzo.\n\"The Book of Boba Fett\".\nLa miniserie televisiva \"The Book of Boba Fett\" \u00e8 uscita il 29 dicembre 2021. L'opera riprende dalla storyline iniziata in \"The Mandalorian\" con Fennec Shand e parla anche di come Boba Fett sia riuscito a sopravvivere al Sarlacc.\n\"Legends\".\n\"Holiday Special\".\nLa prima apparizione del personaggio avviene nello spezzone animato del film per la televisione del 1978 \"The Star Wars Holiday Special\", realizzato dalla casa d'animazione canadese Nelvana, che introduce il personaggio. Nell'intermezzo, usa il suo zainetto propulsore, che riapparir\u00e0 solo quattro anni dopo, ne \"Il ritorno dello Jedi\".\nFumetti.\nDart Fener, appurata la grande intelligenza e abilit\u00e0 di Boba Fett, decide di affidargli una missione importantissima: recuperare uno scrigno in cui vi sarebbe custodito un preziosissimo tesoro, e lo ammonisce di non aprirlo mai. In realt\u00e0, il Sith \u00e8 ben cosciente del fatto che difficilmente Fett resister\u00e0 alla curiosit\u00e0 di aprire lo scrigno, e quindi si propone di ucciderlo una volta completata la missione. Boba Fett riesce a scamparla e a salvarsi prodigiosamente da uno scontro con il Sith.\nQuando Ian Solo e Chewbecca riuscirono a trovare un pericoloso talismano in grado di infettare chiunque lo possegga con un potente virus dormiente, usato anche dall'Impero per interrogare i propri prigionieri, Luke Skywalker, C-3PO e R2-D2 vennero incaricati di salvare i loro amici e recuperare il pericoloso talismano. Il \"Millennium Falcon\" atterr\u00f2 sul pianeta acquatico di Panna e vi rimase incastrato nelle sue dense e collose acque; anche Luke e i due droidi, a bordo di un caccia Ala-Y, atterrarono sulla superficie collosa del pianeta ed \u00e8 proprio l\u00ec che incontrarono Boba, a cavallo di un enorme creatura anfibia. Luke chiese aiuto a Boba che lo accompagn\u00f2 fino al \"Falcon\" dove per\u00f2, incautamente, Luke si fece contagiare dal virus e cadde in un sonno profondo. Chewbecca (che essendo un Wookiee \u00e8 immune al contagio del virus) e Boba si diressero a Panna City per recuperare l'antidoto del virus: Boba raggiunse la farmacia dov'\u00e8 situato il siero e, di nascosto, entr\u00f2 in contatto con Dart Fener, informandolo che sta eseguendo i suoi ordini di spiare i ribelli. Inseguiti poi da uno speeder guidato da Stormtrooper, Chewbecca e Boba raggiunsero il \"Falcon\" e curarono Ian e Luke, accorgendosi poco dopo che Boba li aveva traditi poich\u00e9 R2 e 3PO avevano intercettato la trasmissione tra il cacciatore di taglie e il Signore dei Sith. Mentre Luke si accorse della verit\u00e0, Boba riusc\u00ec ad aprire il portello superiore del \"Falcon\" e a fuggire nel cielo di Panna.\nNel 3 ABY, poi, il cacciatore di taglie \u00e8 inseguito da un sicario rivale che intende strappargli Ian Solo e intascarne la taglia al posto suo. Per eseguire le riparazioni e fare il pieno di carburante, si rifugia in un'enclave imperiale, da cui riesce a scappare in tempo durante un attacco dei Ribelli guidato da Lando Calrissian e da Luke Skywalker.\nBoba Fett non morir\u00e0 ucciso dal Sarlaac, egli infatti riuscir\u00e0 a sfuggirgli, come raccontato da un fumetto della Dark Horse Comics, e infatti ritorner\u00e0 a lavorare come cacciatore di taglie per conto dei nuovi Imperiali, apparendo nel videogioco Jedi Academy, ambientato diversi anni dopo l'ultimo film e in numerosi libri come \"Boba Fett: A Practical Man\".\nCuriosit\u00e0.\nDurante lo sviluppo iniziale de \"\", Bulloch ha espresso il suo interesse nel riprendere il suo ruolo di Fett, ma il personaggio non \u00e8 stato utilizzato nel film n\u00e9 menzionato.\nNell'edizione DVD 2004 di \"L'Impero colpisce ancora\", Boba Fett fu doppiato da Temuera Morrison, che interpret\u00f2 Jango Fett in \"\", riflettendo il fatto che Boba fosse un clone di suo padre Jango, ma i fan presero molto male tale scelta tanto da portare la Lucasfilm a ristabilire la vecchia voce di Wingreen.\nAccoglienza.\nBoba Fett \u00e8 un personaggio cult ed uno dei pi\u00f9 popolari del suo franchise. Nel 2008, Boba Fett \u00e8 stato posizionato settantanovesimo tra i personaggi cinematografici pi\u00f9 grandi di tutti i tempi da \"Empire\", ed \u00e8 stato incluso nella lista dei 100 migliori personaggi immaginari stilata da \"Fandomania\". \"IGN\" ha classificato Boba Fett come l'ottavo miglior personaggio di Star Wars.\nPersonifica \"pericolo e mistero\", e, sebbene Tom Bissell abbia affermato che nessuno sa il perch\u00e9 della grande popolarit\u00e0 di Boba Fett, sia Lucas che Bulloch hanno citato quest\u2019ultima caratteristica tra le ragioni. Il giocattolo iniziale di Boba Fett, pi\u00f9 che la sua effettiva apparizione cinematografica, potrebbe essere responsabile della popolarit\u00e0 del personaggio; Henry Jenkins ha suggerito che il gioco ha aiutato il personaggio a \"prendere una vita propria\".\nIl \"San Francisco Chronicle\" ha descritto i fan di Boba Fett come \"tra i pi\u00f9 appassionati\", ed il personaggio \u00e8 importante per la cultura dei fan di Star Wars."}
{"id": "120393", "revid": "1971044", "url": "https://it.wikipedia.org/wiki?curid=120393", "title": "Welcome to Sky Valley", "text": "Welcome to Sky Valley \u00e8 il terzo album dei Kyuss.\nStoria.\nDopo il successo avuto con il precedente \"Blues for the Red Sun\", i Kyuss passano dalla piccola casa discografica Dali Records, ad una major, la Elektra Records.\nContenuti.\nI dieci brani presenti sono divisi in tre suite che mostrano tutta la gamma creativa della band, che spazia dal metal alla psichedelia, coinvolgendo altri stili.\nLa prima delle tre suite \u00e8 costituita dai brani \"Gardenia\", \"Asteroid\" e \"Supa scoopa and mighty scoop\".\nNella seconda suite trovano posto la granitica \"100 degrees\" e due canzoni abbastanza atipiche per il suono dei Kyuss, \"Space cadet\" e \"Demon cleaner\" (brano ripreso varie volte in concerto dal gruppo dei Tool insieme al bassista Scott Reeder).\nLa terza e ultima suite \u00e8 formata da \"Odyssey\", \"Conan Troutman\", \"N.O.\" e la quasi totalmente strumentale \"Whitewater\".\nCuriosit\u00e0.\n\u00c8 possibile osservare la location della copertina di quest'album su Google maps"}
{"id": "120394", "revid": "1318658", "url": "https://it.wikipedia.org/wiki?curid=120394", "title": "Provincia di Santa Cruz (Argentina)", "text": " \nSanta Cruz \u00e8 una provincia dell'Argentina meridionale.\nGeografia fisica.\nConfina a nord con la provincia di Chubut, con la quale condivide il golfo San Jorge, a est con il Mare Argentino (mare epicontinentale nell'Oceano Atlantico), a sud e ad ovest con il Cile. Sia la parte montuosa delle Ande ai confini con il Cile, sia i vastissimi altipiani della Patagonia, sia la zona costiera sono scarsissimamente popolati: meno di 300.000 abitanti in un territorio di quasi 250.000\u00a0km2. Questa provincia argentina si caratterizza a livello mondiale per la sua bellezza.\nNel sudovest della provincia vi sono giganteschi ghiacciai e grandi laghi di origine glaciale, come quelli che si trovano nel Parco nazionale Los Glaciares (Parco nazionale i Ghiacciai), che per la sua bellezza e per la sua singolarit\u00e0 \u00e8 stato classificato Patrimonio dell'umanit\u00e0 dall'UNESCO.\nAltra attrattiva molto interessante si trova nel centro della \"meseta esteparia\", quasi deserta, chiamata ufficialmente in spagnolo Parque Nacional Bosques Petrificados de Jaramillo (Parco Nazionale Boschi Petrificati di Jaramillo).\nLa capitale, R\u00edo Gallegos, posta all'estremo sud della provincia, conta circa 90.000 abitanti, concentrando in pratica met\u00e0 dell'intera popolazione di tutta Santa Cruz.\nEconomia.\nL'economia primaria di questa provincia \u00e8 data dall'allevamento di ovini e dalla produzione agricola di ciliegie (specialmente nella zona di Los Antiguos), ma \u00e8 anche importante la pesca nel Mare Argentino.\nGeografia antropica.\nSuddivisioni amministrative.\nDipartimenti.\nLa provincia \u00e8 divisa in 7 dipartimenti:\nComuni.\nLa Provincia di Santa Cruz affida l'amministrazione degli interessi della popolazione a enti locali, che si suddividono in comuni (\"municipios\" in spagnolo) e \"comisiones de fomento\". Attualmente la provincia \u00e8 composta di 14 comuni e 6 commissioni."}
{"id": "120398", "revid": "1305772", "url": "https://it.wikipedia.org/wiki?curid=120398", "title": "Virtua Fighter", "text": " \u00e8 un videogioco del 1993 sviluppato da Sega-AM2 e pubblicato da SEGA, appartenente alla categoria picchiaduro. \u00c8 stato tra i primi picchiaduro sviluppati in tre dimensioni ed \u00e8 il capostipite di una lunga serie (tra seguiti e remake).\nOrigine del nome.\nIl termine \"Virtua\" indica che l'azione si svolge in un luogo disegnato in tre dimensioni e all'epoca soltanto questo bastava ad etichettare un gioco come simulazione virtuale della realt\u00e0 (dovuto al passaggio dai classici bidimensionali alla grafica 3D). Il primo gioco di questo genere fu probabilmente \"4D Sports Boxing\" per l'Amiga, realizzato nel 1992.\nSEGA ha pubblicato nel tempo diversi giochi che hanno adottato il prefisso \"Virtua\", come \"Virtua Racing\", \"Virtua Tennis\", \"Virtua Cop\" e \"Virtua Striker,\" ad eccezione per \"Sonic the Fighters.\"\nLa serie.\nIl brand \"Virtua Fighter\" (primo picchiaduro in 3D, avente come rivale per antonomasia il successivo \"Tekken\" ad opera di Namco) si \u00e8 evoluto nel tempo sia sotto l'aspetto grafico, sia per quanto riguarda le meccaniche di gioco, introducendo ad ogni capitolo nuovi personaggi (come prassi per i picchiaduro) e a volte tornando sui propri passi per scelte stilistiche poco apprezzate dal pubblico.\nSeguiti.\n\"Virtua Fighter\" \u00e8 stato realizzato nel 1993 come arcade, sviluppato da SEGA insieme a Lockheed Martin. Nuove versioni del gioco sono poi uscite con l'evolversi dell'hardware da sala giochi. Nel 1994 \u00e8 stato pubblicato \"Virtua Fighter 2\" seguito da \"Virtua Fighter 3\" nel 1996 e \"Virtua Fighter 3tb\" nel 1997 (capitolo che ha solo introdotto alcune novit\u00e0 nelle modalit\u00e0 di gioco). \"Virtua Fighter 4\" \u00e8 stato realizzato nel 2001 ed ha subito una riedizione con il nome di \"Virtua Fighter 4 Evolution\".\nNel 2007 per PlayStation 3 e successivamente su Xbox 360 (uscito sempre nello stesso anno), \"Virtua Fighter 5\" picchiaduro della serie con la grafica migliore e con 2 personaggi inediti.\nA detta degli sviluppatori \"VF5\" risulta visivamente migliore su Xbox 360 e presenta maggiori opzioni di personalizzazione del personaggio. Nel 2010 \u00e8 stato pubblicato in sala giochi, e successivamente sui servizi online PSN e Xbox Live nel 2012, \"Virtua Fighter 5 Final Showdown\", la versione definitiva di \"Virtua Fighter 5\".\nVersioni per console.\nIl passaggio dalle macchine da sala giochi alle console casalinghe fu all'inizio piuttosto difficile, soprattutto per la non sufficiente potenza delle console SEGA ad 8 e 16 bit allora disponibili,fino all'uscita dell'espansione Sega Mega Drive 32X per Mega Drive e successivamente Sega Saturn nel 1995. Per risolvere i problemi di grafica riscontrati nella frettolosa edizione Saturn usc\u00ec \"Virtua Fighter Remix\", riedizione praticamente identica all'originale nello stile di gioco ma fornita di sgargianti texture grazie al nuovo sistema operativo della console sviluppato da SEGA.\n\"Virtua Fighter 2\" fu distribuito nel 1995 sempre per Sega Saturn e fu unanimemente giudicato come una conversione incredibile per i tempi, anche in virt\u00f9 dell'alta risoluzione (qualit\u00e0 sconosciuta anche alla blasonata PlayStation). In seguito fu pubblicato \"Virtua Fighter Kids\", con i personaggi della saga in versione super deformed. \"Virtua Fighter 2\" fu in seguito pubblicato anche per PC.\nIl Sega Master System,il Sega Game Gear e il Sega Mega Drive non erano in grado di gestire una grafica 3D di quel genere. Per questo venne creata una conversione dei giochi della serie in due dimensioni nel 1996. Sul Sega Master System il capitolo venne chiamato \"Virtua Fighter Animation\" per via della somiglianza nel character design alla serie animata creata per la TV. Infine fu creata una ottima conversione per il 32X (l'add-on a 32 bit per Mega Drive) eccellente dal punto di vista ludico ma ritoccata nel dettaglio grafico per via dei limiti della macchina.\nL'unica conversione di \"Virtua Fighter 3\" fu per il Sega Dreamcast e pi\u00f9 precisamente nella versione aggiornata \"Virtua Fighter 3tb\". Successivamente all'abbandono da parte di Sega del mondo dell'hardware, usc\u00ec nelle sale arcade 2001 \"Virtua Fighter 4\", basato sempre su hardware Dreamcast (ma potenziato soprattutto nella RAM, con il nome NAOMI 2) pubblicato in seguito per PlayStation 2 nel 2002.\n\"Virtua Quest\" \u00e8 un semplicistico GdR con nuovi personaggi realizzato per Nintendo GameCube nel 2004.\nL'anime.\n\"Virtua Fighter\" ha avuto anche una trasposizione in una serie anime prodotta dalla Tokyo Movie Shinsha e trasmessa su TV Tokyo tra il 1995 ed il 1996.\nLa serie vede come protagonista Akira, nel ruolo del personaggio (un po' stereotipato) scanzonato, pigro e sempre affamato, ma fortissimo, dal cuore puro e sempre schierato dalla parte del bene. Un gruppo criminale rapisce Sarah per portare avanti i propri studi per la creazione di un combattente perfetto, prima facendole il lavaggio del cervello e poi creando un robot (Dural) combattente con le sue caratteristiche. Akira, Pai e Jacky devono quindi affrontare una serie di avventure e combattimenti, incontrando personaggi amici e nemici, per salvare Sarah. Successivamente dovranno lottare prima contro l'organizzazione del KoenKhan con sede a Honk Hong , e nella seconda stagione, un organizzazione occulta assolda dei criminali per la attaccare i marzialisti e lottatori migliori al mondo e raccogliere informazioni per creare una nuova tecnoguerriera Dural\nL'anime \u00e8 stato trasmesso anche in Italia da Junior TV e venne distribuita in home video da Hobby &amp; Work in 17 VHS. Verso la fine degli anni 2000 fu replicata su Cooltoon ed in seguito su You&amp;Me."}
{"id": "120399", "revid": "119454273", "url": "https://it.wikipedia.org/wiki?curid=120399", "title": "Grado (musica)", "text": "Nella teoria musicale, il grado di una scala \u00e8 il ruolo che una sua singola nota assume nella stessa.\nGrado nella scala diatonica.\nGeneralmente, quando si parla di \"grado\", la scala di riferimento \u00e8 la scala diatonica del sistema tonale, in quanto risulta particolarmente utile nello studio delle relazioni armoniche.\nIn base al ruolo armonico che hanno i diversi gradi delle scale maggiori e minori, si \u00e8 soliti riferirsi a queste note utilizzando dei nomi particolari ad essi associati:\nL'accordo costruito sul quinto grado di scala, o dominante, verr\u00e0 chiamato anch'esso accordo di dominante.\nPer convenzione gli accordi costruiti sopra un grado musicale vengono indicati con numeri romani.\nAd esempio l'accordo costruito sul primo grado si indica con I (nella scala di Do maggiore abbiamo Do - Mi - Sol), quello costruito sul secondo grado viene indicato con II (nella scala di Do maggiore abbiamo Re - Fa - La), e quello costruito sul quinto grado con V (nella scala di Do maggiore abbiamo Sol - Si - Re).\nAltre accezioni.\nGradi congiunti.\nGradi immediatamente precedenti o successivi ad una nota presa come riferimento. \u00c8 sinonimo di intervallo di seconda.\nGrado disgiunto.\nRispetto ad una nota presa come riferimento, \u00e8 il grado ad essa non adiacente."}
{"id": "120400", "revid": "125111565", "url": "https://it.wikipedia.org/wiki?curid=120400", "title": "Siculi", "text": "I Siculi (\"Sikeloi\", dal nome del presunto re Siculo \"Sikel\u00f2s\", in greco \u03a3\u03b9\u03ba\u03b5\u03bb\u03cc\u03c2) erano una popolazione, tra i primi occupanti della Sicilia, che i Greci trovarono quando arrivarono sull'isola nel 756 a.C.\nVa ricordato, infine, che l'archeologo Paolo Orsi indic\u00f2 come \"sicula\" tutta la cultura protostorica della Sicilia (et\u00e0 del rame, et\u00e0 del bronzo, inizi et\u00e0 del ferro).\nFonti classiche.\nLe antiche fonti si soffermano soprattutto nell'identificazione della sede d'origine dei vari popoli preellenici della Sicilia. Tali notizie, allo stato, sono al vaglio di storici e archeologi moderni che non sembra siano giunti a conclusioni univoche.\nLo storico Tucidide, nelle \"Storie\", all'inizio della narrazione della sfortunata spedizione ateniese in Sicilia descrive le varie etnie che abitavano l'isola prima dell'arrivo dei coloni greci: secondo la tradizione mitologica, i pi\u00f9 antichi abitatori di una parte del paese sarebbero stati i Ciclopi e i Lestrigoni, sulla cui origine ammette di non avere alcuna notizia certa. Tucidide, tuttavia, ritiene che questi esseri mitici sarebbero stati preceduti dai Sicani che, ai suoi tempi, abitavano la parte centrale della Sicilia.\nDopo la caduta di Ilio, un gruppo di Troiani, scampati su navi alla caccia degli Achei, sarebbe approdato sulle coste della Sicilia e, stabilita la sua sede ai confini occidentali dei Sicani, avrebbe formato il popolo degli Elimi; le loro citt\u00e0 sarebbero state Erice e Segesta. Poi, presso di loro, si sarebbe stanziato anche un gruppo di Focesi, reduci da Troia.\nPer quanto riguarda i Siculi, Tucidide riteneva che fossero originari della penisola italica e che, spinti dagli Opici, sarebbero giunti numerosi in Sicilia dopo l'arrivo degli Elimi, cio\u00e8 dopo la caduta di Ilio. I Siculi avrebbero sconfitto e respinto i Sicani nella parte meridionale e occidentale dell'isola ed avrebbero abitato la parte migliore della Sicilia per trecento anni, prima della colonizzazione greca.\nTucidide testualmente recita:\nLo storico Diodoro Siculo aggiunge che Siculi provenienti dall'Italia avrebbero occupato le aree lasciate libere dai Sicani a seguito di un'eruzione dell'Etna e, dopo una serie di conflitti, sarebbero giunti alla stipulazione di trattati che definivano le frontiere dei reciproci territori.\nSecondo Dionigi di Alicarnasso i Siculi sarebbero stati originari del Lazio meridionale; in base a tale affermazione, alcuni storici dell'Ottocento ritenevano di attribuire loro una presunta origine non indoeuropea, similmente ad altre antiche popolazioni italiche come i Liguri.\nDionigi di Alicarnasso, nella sua storia delle antichit\u00e0 romane, infatti, parla dei Siculi come della prima popolazione che abit\u00f2 la zona di Alba Longa, la citt\u00e0 di Romolo e Remo, da dove furono scacciati dagli Aborigeni e dai loro alleati Pelasgi, a seguito di una lunga guerra. Alcune localit\u00e0 che poi divennero pelasgiche, come Antemnae, Fescennium, Falerii, Pisae, Saturnia ecc. sarebbero state in origine occupate dai Siculi mentre un quartiere di Tivoli, che ancor oggi conserva il nome Siculo, avrebbe avuto al tempo di Dionigi ancora dei Siculi. Gli Aborigeni, invece, si sarebbero estesi sino al fiume Liri assumendo il nome di Latini, dal re che li avrebbe domati al tempo della guerra troiana.\nSotto la pressione degli Aborigeni, i Siculi avrebbero attraversato il mezzogiorno d'Italia e poi lo Stretto, fino al loro insediamento nell'isola, dove entrarono in contatto con i Sicani.\nDionigi di Alicarnasso ci d\u00e0 una precisa indicazione cronologica, dichiarando che il passaggio dei Siculi sarebbe avvenuto dopo la presa di Troia. Il passo di Dionigi riferisce, tuttavia, anche l'opinione di Ellanico di Lesbo che, invece, fissa l'avvenimento a tre generazioni prima della guerra troiana (nel 26\u00ba anno del sacerdozio di Alcione ad Argo) sostenendo che, nell'arco di cinque anni, avrebbero attraversato lo stretto ben due flotte, la prima di Elimi in fuga dagli Enotri, la seconda di Ausoni respinti dagli Iapigi; il loro re sarebbe stato il mitico Sikel\u00f2s che avrebbe dato il nome all'isola, stabilendosi nella regione dell'Etna. Secondo Dionigi nemmeno i Sicani sarebbero autoctoni ma originari di un territorio presso il fiume \"Sikanos\" in Iberia. Dopo il presunto arrivo dei Sicani, secondo Dionigi, la Sicilia, che prima si chiamava Trinacria, avrebbe temporaneamente preso il nome di Sicania.\nAnche secondo Antioco di Siracusa la popolazione condotta da \"Sikel\u00f2s\" sarebbe stata affine agli Enotri (i Siculi sarebbero stati spinti dagli Enotri e dagli Opici, e in un altro frammento narra l'arrivo di Sikel\u00f2s proveniente da Roma presso il Re Morgetes degli Enotri); tale affinit\u00e0 sarebbe basata su una presunta parentela di Sikel\u00f2s con Italos che sarebbe stato suo fratello o padre oppure lui stesso il re dei Siculi.\nAntioco di Siracusa ci dice che:\nTroviamo riscontro di ci\u00f2 in Filisto di Siracusa che, riportato da Dionigi di Alicarnasso, daterebbe l'immigrazione sicula nell'ottantesimo anno prima della guerra di Troia e identificherebbe i Siculi con una popolazione ligure scacciata dagli Umbri e dai Pelasgi, il cui mitico capo Sikel\u00f2s sarebbe stato figlio dell'altrettanto leggendario Italo.\nVarrone nel \"De lingua latina\" considerava i Siculi originari del Lazio perch\u00e9 numerose erano le somiglianze tra la lingua loro e quella latina.\nServio, contrariamente a suoi predecessori e contemporanei, considerava i Siculi giunti dalla Sicilia a Roma. Egli scrive che una mitica citt\u00e0 da lui denominata \"Laurolavinia\", per fusione dei nomi di Laurentum e Lavinium, fosse insediata sulla residenza di \"Siculos\".\nFesto fa i Siculi respinti dai Sacrani o Sabini insieme con i Liguri.\nAnche Plinio il Vecchio, confortato da Virgilio, considera i Siculi tra i pi\u00f9 antichi abitatori del Lazio, dal quale furono successivamente scacciati da quelle che furono le popolazioni che poi formarono il popolo romano, per raggiungere la Sicilia attorno al secolo XV a.C.\nLe fonti riportano informazioni diverse sia in Plinio il Vecchio), che in Solino i quali citano nel Lazio (l'antico \"Latium vetus\" anche i Sicani, tra i popoli della lega del Monte Albano. Solino li considera tra le pi\u00f9 antiche popolazioni dell'Italia con gli Aborigeni gli Aurunci i Pelasgi e gli Arcadi. I Sicani sono ricordati nell\"'Eneide\" di Virgilio come alleati dei Rutuli, degli Aurunci, dei Sacrani; Aulo Gellio e Macrobio li ricordano con gli Aurunci ed i Pelasgi.\nUna tradizione dell'origine ligure dei Siculi si ritrova in Stefano di Bisanzio, che cita un passo di Ellanico, e in Silio Italico. In seguito a queste affermazioni si \u00e8 rilevata dagli storici moderni la presenza di nomi di citt\u00e0 come Erice, Segesta ed Entella in Liguria. Stefano di Bisanzio ed Ecateo citavano anche una citt\u00e0 iberica chiamata \"Sikan\u00e8\"), da dove i Liguri avrebbero scacciato i Sicani.\nAltre notizie del popolo siculo sono riportate dai seguenti storici e letterati:\nLa suddivisione in periodi dell'archeologo Paolo Orsi.\nIl primo archeologo che esegu\u00ec numerose campagne archeologiche in Sicilia (dal 1889 al 1895), ponendo le basi scientifiche per lo studio delle popolazioni indigene, fu Paolo Orsi (1859-1935). Sulla base dei dati emergenti nei sepolcri e nei riti funebri, Orsi consider\u00f2 tutte le popolazioni preistoriche della Sicilia come facenti parte di un'unica entit\u00e0 culturale ed etnica.\nL'archeologo trentino distinse quattro fasi della cultura preistorica della Sicilia,:\n\"Questa identificazione etnica delle popolazioni Siciliane [...] ebbe una enorme fortuna e per molto tempo non fu messa in discussione. Eppure chiamare \u00abSicule\u00bb le culture di Castelluccio e di Thapsos \u00e8 in assoluto contrasto con tutti i dati delle fonti letterarie\". In particolare la cultura di Thapsos infatti, alla luce di pi\u00f9 recenti indagini archeologiche, viene inserita all'interno di un fenomeno espansionistico delle popolazioni micenee. Non sappiamo se fossero insediamenti abitativi sul modello di colonie o semplici scali commerciali o ancora insediamenti di popolazioni locali con una forte influenza micenea dovuta ai contatti commerciali con quest'ultimi. Ci\u00f2 che \u00e8 certo \u00e8 che lo stile delle ceramiche, dell'unico edificio trovato (l'\"anaktoron\" prende nome dalle residenze dei principi micenei), dei corredi funerari delle necropoli, sono da riferirsi ad una chiara e importante influenza micenea sul territorio Siciliano. Influenza che cesser\u00e0 nel XIII sec a.C. quando nella Sicilia Orientale comparir\u00e0 la cultura di Pantalica Nord.\nPeriodo Litico (presiculo).\nTipica del Neolitico siciliano \u00e8 la cultura di Stentinello, dal nome della localit\u00e0, nei pressi di Siracusa, scavata da Orsi alla fine del XIX secolo. Vi fu rinvenuto un abitato primitivo con una gran quantit\u00e0 di resti di ossa da avanzo di pasti e un'industria su schegge silicee e ossidiana. Erano presenti anche fittili decorati con una tecnica peculiare. La popolazione di Stentinello utilizzava asce di basalto e coltelli di selce; gli era ancora estraneo l'assortimento di armi (frecce, lance e cuspidi) della successiva et\u00e0 et\u00e0 del rame. Asce basaltiche ed altri manufatti in rocce dure provenienti dal territorio che ha per centro Palazzolo Acreide sono esposte al museo di Siracusa.\nA nord di Siracusa, su un terrazzo roccioso al di l\u00e0 della Scala Greca, sono state rinvenute grotticelle funebri a forno e numerosi avanzi litici preistorici. Nel margine del gradino superiore dell'Acradina, lungo le mura di Dionisio e nello spazio compreso fra Santa Panagia e la punta delle scogliere che la sovrastano dal lato di sud-est, sono stati raccolti coltellini di silice e frammenti di coltelli di ossidiana.\nIl maggiore centro neolitico circumsiracusano \u00e8 stato rinvenuto in contrada Buffaloro, presso la grande latomia detta \"la Cava del Filosofo\". Il numero delle schegge e del materiale litico fa presumere l'esistenza di un'officina di lavorazione. Le popolazioni che hanno lasciato questi resti sarebbero pre-sicule, di etnia ibero-liguroide, portatori della cultura della ceramica impressa o cardiale.\nI Periodo Siculo (et\u00e0 del rame e prima et\u00e0 del bronzo).\nNel I Periodo Siculo la produzione costituita da: coltelli di selce, accette di pietra, ciottoletti forati e conchiglie ad uso di pendaglio, rarissimamente umili perle o fili di bronzo, creta male lavorata e cotta, vasi non torniti, potori cilindrici, calici a doppio manico, ossa ridotte ad utensili domestici, vasi mono e bicromici con una elementare pittura terrosa, quasi ingubbiatura friabile male applicata alla superficie del vaso, rare anse e decorazione geometrica elementare.\nCaratteristica della fine dell'et\u00e0 del rame e della prima et\u00e0 del bronzo siciliana \u00e8 la cultura di Castelluccio, nel siracusano. In tale sito, nella necropoli di Cava della Signora, una zona nella quale si erano stanziate alcune trib\u00f9 dedite alla pastorizia e all'agricoltura, furono rinvenute molte dozzine di coltelli di selce, vasi di pasta male manipolata e cotta, non torniti, e scarsi materiali in metallo.\nIn base a quanto rinvenuto nella necropoli di Cava della Signora, sappiamo che il rito funebre consisteva nel deporre un numero rilevante non di cadaveri, ma di scheletri, non distesi, ma accoccolati, come \u00e8 provato dalle dimensioni ridotte delle cellette.\nLa deposizione rannicchiata del cadavere, che ricorda quella fetale, allude forse a credenze di morte/nascita.\nCi\u00f2 indicherebbe anche il processo della scarnitura dei cadaveri, che \u00e8 proprio di molti popoli dell'antichit\u00e0 e di molte trib\u00f9 primitive moderne, reso evidente dalla colorazione in rosso che presentano i crani di alcuni sepolcri siculi dei dintorni di Palermo, operazione impossibile senza previa scarnitura. Era anche costante il rito di accompagnare gli scheletri con lame di selce, alcune delle quali, nel nostro caso, sembrano deposte sul cranio stesso: alla bocca della grotta un vaso, e vasi nelle celle.\nIl gruppo pi\u00f9 importante dei ritrovamenti \u00e8 venuto alla luce in una localit\u00e0 denominata \"Bernardina\". Nella parte pi\u00f9 inclinata di una piccola necropoli, costituita da circa 50 celle, l'Orsi rinvenne rari sepolcri intatti, con le finestre sul suolo inclinato. Questa necropoli, per il tipo dei sepolcri piccoli e rozzi, presenta caratteri di grande arcaicit\u00e0. Scarsissimo il bronzo, abbondante l'elemento litico, essa attesta la pertinenza degli oggetti di pietra al popolo delle grotte a forno, e fornisce cos\u00ec un caposaldo per la cronologia delle pi\u00f9 antiche necropoli dell'isola, un \"terminus a quo\" nel giudicare dello sviluppo della civilt\u00e0 sicula.\nOrsi ha ricollegato la necropoli di Bernardina a una delle frazioni del centro che diverr\u00e0 la Hybla dei tempi storici, che venne in contatti politici coi primi coloni ellenici delle coste della Sicilia. La necropoli risale al pieno II millennio a.C. e la mancanza quasi assoluta del bronzo indusse l'Orsi ad attribuire la necropoli al periodo eneolitico.\nAltre scoperte sistematiche della prima et\u00e0 del bronzo sono quelle relative alle necropoli di Melilli, in mezzo ai sinuosi, profondi, insidiosi avvallamenti del Cantera, naturalmente adatti per un importante insediamento. Nei dintorni di Melilli abbondano (circa 200) i gruppi di sepolcri della cultura di Castelluccio.\nIn Cava della Secchiera (una delle tante forre che dai monti Iblei scendono alla marina di Augusta) furono trovate tombe a finestra o a forno, lungo l'alta parete della gola. Il villaggio era certamente nel sovrastante terrazzo. In nessun sepolcro (pi\u00f9 di 30) furono trovate sovrapposizioni greche o romane, perch\u00e9 probabilmente il luogo rimase disabitato dall'epoca sicula in poi. Proprio perch\u00e9 incontaminata da elementi successivi, quest'ultima necropoli rispecchia fedelmente la cultura dell'epoca.\nA partire da questo periodo abbiamo anche testimonianza di scambi e commerci con le civilt\u00e0 orientali: dai commercianti orientali le popolazioni locali ricevevano a scambio ossa decorate, di lavoro finissimo, lucenti alla superficie, ancora rudi negli incavi. Queste ossa per la loro forma e lavorazione sono una vera novit\u00e0 archeologica, e la loro presenza in tombe attestanti una civilt\u00e0 cos\u00ec bassa (necropoli di Cava della Signora) ci porterebbe all'idea di un anacronismo, se l'Orsi non ne avesse scoperti due altri esemplari in una tomba intatta. Anche il vasellame, seppur di elementare decorazione estetica, sembra non avere riscontri nel vasellame italico, ma talvolta ci riporta al vasellame grezzo di Micene e di Troia, e ci\u00f2 porta alla conclusione che il nappo siculo sia stato introdotto dall'oriente, e sia stato imitato e diffuso dai ceramisti locali.\nControversie sull'interpretazione dei dati archeologici del I Periodo.\nAlcuni studiosi del XX secolo tra i quali Giovanni Patroni (1937), aderendo alle tesi delle fonti letterarie e storiografiche antiche circa l'arrivo dei Siculi in Sicilia trecento anni prima della colonizzazione greca o ottanta anni prima della caduta di Troia, attribuivano il I periodo siculo alle popolazioni sicane, considerate autoctone o pre-sicule. Secondo il Patroni, infatti, i centri dell'et\u00e0 del bronzo di Pantalica e Thapsos (II periodo siculo), localizzati nell'area che i Greci dell'et\u00e0 classica riferivano ai Siculi, documenterebbero la loro diversit\u00e0 etnica rispetto a quelli delle aree pi\u00f9 interne e, di conseguenza, la provenienza esterna dei loro abitatori. Patroni, in sostanza, si manteneva sulla linea interpretativa espressa precedentemente alle campagne archeologiche dell'Orsi dall'inglese Edward Augustus Freeman (1823-1892), secondo cui, nella Sicilia preistorica, i Sicani avrebbero costituito un'etnia di origine iberica, ed i Siculi una di origine indo-europea\nAltri studiosi dell'Ottocento, quali il russo Basilio Modestov, datavano alla fine dell'Et\u00e0 neolitica il presunto arrivo dei Siculi in Sicilia.\nUn contributo al dibattito fu proposto dall'archeologo italiano Biagio Pace (1889-1955) che, nel 1935, attribuiva una cronologia pi\u00f9 recente al primo periodo siculo, riferendola intorno al 1000 a.C.. Pace tentava inoltre di spiegare la profonda diversit\u00e0 di cultura esistente tra il cosiddetto Neolitico siciliano ed il primo periodo siculo e l'affinit\u00e0 di cultura tra il secondo periodo siculo e la civilt\u00e0 egea: egli presumeva che l'evidente continuit\u00e0 di tecnica e di materiale che esiste tra il Neolitico siciliano rappresentato dalle stazioni di Stentinello, Tre Fontane, Poggio Rosso, Fontana Pepe, Piano Notaro ecc. ed il sub-occidentale che si ritrova in una rete di stazioni non lontana da Palermo e da Trapani (Capaci, Carini, Villa Frati, Valdesi, Mondello ecc.) non si dovesse riferire ad un distacco col primo periodo siculo, ma piuttosto alla circostanza che in diverse parti dell'isola vivessero \"contemporaneamente\" due popolazioni a civilt\u00e0 diversa e con differente tipo di tradizione artigiana. A questa diversit\u00e0, che \u00e8 sicuramente documentata sia nella ceramica sia nella persistenza delle industrie di carattere paleolitico, corrisponderebbero quindi i dati della tradizione storica offertici da Tucidide il quale gi\u00e0 sin dal V secolo asseriva che i Sicani erano di origine iberica ed i Siculi di origine italica. I Sicani, che si credevano autoctoni, sarebbero stati quindi i Neolitici ed i Sub-neolitici della Sicilia occidentale ed i Siculi erano quelli del primo periodo distinto dall'Orsi.\nII Periodo Siculo (et\u00e0 del bronzo).\nNel 1891, al \"Plemmyrion\", furono scoperti circa 40 sepolcri preistorici, con materiale in pessime condizioni, contaminato da successive sovrapposizioni di vasellame greco. Orsi ritenne che la necropoli fosse stata sconvolta e devastata quando, nella primavera del 413 a.C., un gran numero di soldati di Nicia furono seppelliti nelle camere circolari sicule per impossibilit\u00e0 di procedere alla loro cremazione. La necropoli, tuttavia, era sicuramente preistorica perch\u00e9 non vi fu rinvenuta ceramica al tornio; era visibile, peraltro, una modifica nel tipo di tombe a forno della cultura sicula. La ceramica \u00e8 decorata a stecco, e tale tecnica trova riscontro nella necropoli del \"Molinella\"; n\u00e9 mancano le forme dei bacini specifici della cultura sicula e le analogie marcate ed insistenti con le ceramiche orientali di Ilio e Micene, piuttosto che con la penisola italiana.\nA questo stesso periodo appartiene la necropoli di Molinello, presso Augusta, composta di camere spaziose, a forma di tholoi, aperte nei fianchi di un promontorio roccioso, circondato per due lati da una violenta tortuosit\u00e0 del fiume Molinello (\"Damyrias\"), che dopo poche centinaia di metri sfocia nel golfo di Augusta. Il villaggio siculo era al colmo, e la necropoli, piccola ma con bellissime e grandi stanze, si trova, come di solito, sotto il villaggio, al piede delle rupi verticali e poco sopra il corso del fiume. Essa fu violata in tempi assai remoti, ed i pochi resti di materiale preistorico che fu possibile trovare denotano ricchezza. Verso la met\u00e0 del VI secolo, le tombe sicule furono in parte occupate da deposizioni rustiche della popolazione greca dell'agro megarese e il materiale preistorico fu in parte manomesso o eliminato.\nAnche nella necropoli sicula di Cozzo del Pantano, presso Siracusa si nota lo stesso fenomeno. Ci\u00f2 conferma il violento sovrapporsi dei coloni greci sulle coste dell'isola del quale fanno cenno le fonti letterarie. Lo stesso Tucidide afferma che i Greci avrebbero scacciato i Siculi da Ortigia e infatti nessuna delle necropoli circostanti alla citt\u00e0 \u00e8 posteriore al secolo VIII.\nNel secondo periodo siculo i contatti della Sicilia con la Grecia micenea sono abbastanza vivi e non \u00e8 improbabile che assieme ai vasi fittili micenei, alle spade ed alle fibule, s'introducessero anche vasi metallici in numero scarso e poi imitati sul luogo in terracotta. \u00c8 una civilt\u00e0 inferiore che tenta di riprodurre i prodotti importati da una civilt\u00e0 pi\u00f9 avanzata. Orsi crede che la presenza di vasi metallici faccia scomparire la pittura geometrico-empestica, e porti in voga nuove forme vascolari non dipinte. Per la forma ed il contenuto dei sepolcri, Cozzo del Pantano ha speciale importanza, rappresentando tutte le caratteristiche peculiari del secondo periodo siculo: celle circolari ma pi\u00f9 vaste, vere \"tholoi\", sostituzione del bronzo alla pietra, imitazione micenea, introduzione di nuove forme nella ceramica, tendenza alla totale scomparsa dell'antica e diffusa pittura vascolare, coesistenza di una ceramica che non ancora usa il tornio, ma \u00e8 progredita nella tecnica con la rozza ceramica indigena. Apparizione di vasi e bronzi micenei importati dalla coltura micenea della Grecia eroica per mezzo dei Fenici, attestante la vitalit\u00e0 dei contatti e degli scambi in un periodo che precede il secolo VIII (secolo nel quale prese inizio la colonizzazione greca della Sicilia).\nAnello di congiunzione tra il II ed il III periodo siculo \u00e8, per certi riguardi, la necropoli di Pantalica. Questa grandiosa necropoli, visitata dal Fazello gi\u00e0 nel 1555, sommariamente descritta dal Cavallari, non fu mai occupata dai Greci. Annovera alcune migliaia di sepolcri, alcuni dei quali furono studiati dall'Orsi, frugati forse sin dall'et\u00e0 romana, trasformati in abituri nel Medioevo ed in stalle di pastori. I reperti archeologici risalgono fino al secolo XI a.C.: cadaveri inumati, non combusti, ed il bronzo l\u00ec trovato si pu\u00f2 avere come sincrono al pi\u00f9 arcaico periodo di Villanova, posteriore al periodo miceneo e di certo anteriore a quello della colonizzazione greca in Sicilia.\nA Sud di Siracusa nel piano di Milocca si scopr\u00ec per caso un sepolcro siculo contenente vasi grezzi a calice, la cui presenza non \u00e8 fortuita, n\u00e9 costituisce un fatto isolato, infatti vasi di questo tipo furono trovati anche a Pantalica. Questi vasi con recipiente ora globulare, ora espanso a tromba, sia dipinti a decorazione geometrica, sia di tecnica grezza con semplice ingobbiatura, sono una caratteristica fin qui non rilevata delle grotte funebri artificiali sicule, le quali rappresentano lo stadio intermedio tra l'ultimo finire dell'era neolitica ed il principio dei tempi storici. Essi costituiscono nella forma, nella tecnica, nella ingubbiatura e nelle ansette una tale unit\u00e0 di tipo e di provenienza da renderli una peculiarit\u00e0 ceramica delle necropoli sicule. Per\u00f2 questa specie di vasi ha riscontri nella ceramica micenea e non \u00e8 improbabile che prototipi metallici orientali siano serviti alla riproduzione di forme nuove per noi, ma gi\u00e0 comuni nel mondo orientale greco. N\u00e9 c'\u00e8 da meravigliarsi se si pensa che vasi dello stile di Micene ebbero una grande diffusione (Grecia, Asia Minore, Cipro, Palestina, Naukratis in Egitto) e larga estensione cronologica (dal XV al XII secolo a.C.).\nNel Bronzo finale \u00e8 percepibile un culto relativo alle acque sotterranee, considerate portatrici di significati connessi al concetto di fecondit\u00e0, grazie a una piccola stipe di vasi, ritrovata vicino a una sorgente nel vallone San Giovanni presso Ferla, un piccolo insediamento nel territorio di Pantalica.\nTra i vasi, oltre ai recipienti tipici di Pantalica, si trova una grande scodella con ansa a protome bovina, con decorazione incisa alla spalla e all'interno della protome. Si tratta di un prodotto forse locale, che imita prodotti esotici estranei alla cultura autoctona di Pantalica. La decorazione incisa e la protome rivolta verso l'esterno la differenziano dal materiale del Bronzo finale di Lipari, riportandola piuttosto alle forme dell'Italia centrale. Tale stipe testimonia un culto delle sorgenti con offerte votive.\nIII Periodo Siculo (et\u00e0 del ferro).\nL'appartenenza al III periodo siculo risulta chiaro nella necropoli del \"Finocchito\" presso Noto. Il villaggio del Finocchito era in posizione strategicamente vantaggiosa e acconcia alla difesa, dominante pi\u00f9 valichi e la sua necropoli si svilupp\u00f2 attorno ai fianchi meridionali anfrattuosi del monte.\nI sepolcri posti su una linea, e solo in qualche punto a file sovrapposte, sono circa 300, ma sfortunatamente sono stati devastati sin da tempi antichi. La forma di queste tombe si diversifica da quella delle tombe del I e del II periodo siculo. Eccetto poche tombe ellittiche, con volta tondeggiante, esse sono stanzette rettangolari, prive di dromos e di anticella, alle quali si accede per un portello preceduto da piccolo padiglione.\nNella necropoli di Finocchito la stereotomia delle stanze denota un perfezionamento notevole di mezzi meccanici, in confronto con quelli impiegati nel I e nel II periodo. Non era pi\u00f9 la rozza ascia di basalto, e forse nemmeno quella in bronzo, che qui si adibiva, ma probabilmente asce e scalpelli di ferro, oramai ben conosciuto.\nPer quanto riguarda la produzione manufatturiera, si riscontrano vasi che designano la coesistenza di due industrie, l'una locale, l'altra straniera. Da una parte abbiamo i pentolai indigeni che o non conoscevano il tornio, o ne usavano in modo del tutto primitivo, con imperfetta cottura; dall'altra un certo numero di vasi addita i caratteri della importazione protoellenica. E finalmente altri sembrano di manifattura indigena su modelli stranieri, i cosiddetti \"protoellenici siculi\".\nImportante la scoperta di tre piccolissimi scarabei, avvenuta nell'esame della tomba n.15. Sono i primi articoli di questo genere scoperti nelle necropoli sicule, ed hanno una notevole importanza cronologica, perch\u00e9 esemplari analoghi si hanno anche nelle tombe greco-arcaiche dei secoli VIII e VII dell'isola; e tanto pi\u00f9 cresce il loro valore in quanto si trovano associati ad oggetti protoellenici di sicura importazione, quali vasetti geometrici e forse anche fibule.\nNel III periodo siculo, da quanto \u00e8 stato rinvenuto nella necropoli di Finocchito, si rileva una modificazione profonda delle stanze funebri (da rotonde \"a tholos\", a rettangolari prive di dromos e di anticella, alle quali si accede per un portello preceduto da un piccolo padiglione), e questa modifica della stanza, coincide con il cambio del rito funebre.\nMentre nel I periodo i defunti venivano deposti in stanzine, sempre accoccolati, talora distribuiti attorno alle pareti, quasi a funebre banchetto, o stipati in vere masse, cos\u00ec da occupare tutta la capienza del vano, ora il sistema di deposizione \u00e8 cambiato: i cadaveri sono distesi ed il capo appoggiato, per lo pi\u00f9, sopra un capezzale di pietra; anche la deposizione collettiva tende a scomparire, e alcune tombe contengono un solo cadavere; il costume della scarnificazione \u00e8 poi del tutto scomparso. I sepolcri contengono sempre numerosa suppellettile funebre. L'adozione del corredo, se esso si deve considerare predisposto per la sopravvivenza del defunto, alluderebbe, almeno in origine, a credenze nel \"doppio\", cio\u00e8 nella componente immateriale che sopravvive al corpo del defunto (l\"'anima\" o lo \"spirito\").\nLa necropoli di Tremenzano, pur disponendo dei caratteri necessari per appartenere al III periodo, non lo rappresenta appieno poich\u00e9 non sono molto evidenti i contatti con la civilt\u00e0 delle colonie greche.\nEconomia e societ\u00e0. Artigianato e commercio.\nAgricoltura.\nLa base delle colture dovevano essere orzo e frumenti nudi (grano tenero e duro), cereali di complessa coltivazione ma di buona resa, facili da trebbiare e da conservare alla latitudine della Sicilia. Anche le leguminose (veccia, fava) dovevano essere importanti per l'apporto di proteine.\nRiguardo all'uso delle olive, vediamo che impronte di foglie di oleastro su vasi sono note nell'isola nel Bronzo medio (Sante Croci di Comiso, Cozzo del Pantano, Ustica), ma non si hanno ancora dati certi sulla specie innestata, in grado di produrre olio.\nPer quanto riguarda la vite, un seme di acino da una capanna della prima et\u00e0 del Ferro di Morgantina \u00e8 della variet\u00e0 non coltivata (\"Vitis silvestris\").\nEsiste certamente una correlazione causale tra progresso dell'agricoltura e sviluppo delle tecnologie ceramiche necessarie alla fabbricazione dei contenitori per l'immagazzinamento delle eccedenze produttive. La possibilit\u00e0 di immagazzinare provviste \u00e8 indice di un'organizzazione complessa, di cui in Sicilia fornisce una testimonianza concreta l'insediamneto di Thapsos, con i \"pithoi\" conservati in ambienti-magazzino. Nel caso di questo \"port of trade\" (Thapsos per la quantit\u00e0 di reperti egeo-micenei o comunque orientali \u00e8 ritenuto essere stato una grande meta commerciale), si pu\u00f2 forse ritenere che l'intensificazione della produzione agricola fosse mirata non solo al consumo interno, ma anche a essere utilizzata come \"surplus\" per gli scambi esterni.\nPer quanto riguarda i sistemi di stoccaggio, in alcune capanne a Morgantina sono stati trovati diversi tipi di contenitori \"jars/dolia\" e \"pithoi\": le diverse morfologie e dimensioni presuppongono una destinazione per contenuti diversi, forse non solo per derrate, ma anche per acqua, almeno nel caso di forme a bocca non molto larga. La presenza di impressioni di semi grano su frammenti di argilla semicotta, che costituivano forse il coperchio che sigillava un dolio quadriansato piumato (di medie dimensioni: alt. cm 82), indica una sua funzione come contenitore di granaglie.\nLa testimonianza di tecniche agricole avanzate e specializzate (non solo cerealicole, ma anche arboree) \u00e8 fornita per il Bronzo finale dall'introduzione di nuovi strumenti in bronzo, come zappe (asce a cannone traforato) e roncole, spesso - e non a caso - associate (ripostigli di Niscemi, Noto Antica, Castelluccio di Scicli).\nPastorizia.\nRiguardo alle attivit\u00e0 pastorali, non sono ancora molte in Sicilia le analisi paleofaunistiche. Nel Bronzo medio a Thapsos resti di pasto sono composti in prevalenza da ossa di caprovini e bovini, con una buona presenza di maiali. Una forte crescita dell'allevamento del bestiame si avverte nel Bronzo finale a Lipari.\nNella prima et\u00e0 del Ferro si ha una predominanza dei bovini sui caprovini e una minore incidenza di maiali tra gli animali di allevamento, mentre non manca il consumo di animali selvatici (cinghiali e cervi), il che indica l'utilizzazione, mediante la caccia, delle risorse boschive.\nL'importanza dell'allevamento \u00e8 testimoniata indirettamente dalla frequente decorazione con protomi bovine delle scodelle, e dall'attivit\u00e0 di filatura della lana, documentata dalla ricorrente presenza di fuseruole nei corredi femminili.\nEsiti artigianali del consumo delle carni e della macellazione di animali sono dati dalle attivit\u00e0 manifatturiere nel campo della concia delle pelli e del cuoio, della lavorazione dell'osso e del corno, della filatura e della tessitura. Una delle fasi della lavorazione della lana, la cardatura, \u00e8 documentata a Morgantina da un pettine ricavato da un osso animale.\nUn'altra industria legata all'allevamento \u00e8 quella casearia, la cui importanza potrebbe essere testimoniata da appositi vasi destinati alla produzione di formaggi.\nOrganizzazione sociale e politica.\nI rinvenimenti archeologici ci danno alcuni indizi anche sul tipo di organizzazione sociale e politica.\nUn indizio dell'esistenza di un regime collettivo del suolo potrebbe forse essere visto nella comunit\u00e0 di Lipari fino a et\u00e0 arcaica, nel sistema di coltivazione della terra (inizialmente comunitaria, poi soggetta a lottizzazione privata con redistribuzione ventennale nelle isole minori) adottato dai coloni cnidii inizialmente coabitanti con i nativi.\nI limiti di segmentazione del patrimonio impliciti in un sistema siffatto impongono la necessit\u00e0, dopo alcune generazioni, di acquisire nuove terre per la sopravvivenza delle accresciute entit\u00e0 familiari, il che potrebbe spiegare la necessit\u00e0 degli spostamenti di gruppo. La prevalenza dell'economia pastorale risponde bene ai requisiti di gruppi migranti, in quanto gli armenti sono beni \"mobili\", trasportabili. Altri elementi, che rispondono bene ai requisiti di gruppi migranti, sono il fatto che i siculi conoscessero gli equini e li utilizzassero come mezzi di trasporto (forse furono proprio i Siculi ad esportare l'uso del cavallo in Sicilia), che conoscessero e praticasero la Caccia e la Pesca. \nEsistono infatti dei graffiti con scene di caccia al cervo, figure equestri e pesci rinvenute nel sito di Caratabia (nei pressi della odierna Mineo).\nNel Bronzo Tardo le popolazioni autoctone sembrano caratterizzate da un'organizzazione \"centri egemoni\"-\"centri satellite\", da una struttura sociale marcata da accentuati processi di stratificazione e da un'economia centralizzata redistributiva. L'adozione della grotticella artificiale a celle multiple, destinata a deposizioni per pi\u00f9 generazioni, suggerisce un ordinamento patriarcale con filiazione di tipo patrilineare ed esprime l'importanza dei lignaggi e delle formazioni \"gentilizie\".\nNella prima et\u00e0 del Ferro diventano comuni le tombe monocellulari, contenenti deposizioni singole o relative a un numero di individui che non supera la famiglia nucleare o coniugale. Si potrebbe supporre (ad esempio osservando realt\u00e0 come Pantalica dove sono presenti sia le grotticelle multiple sia le successive tombe monocellulari) l'esistenza della propriet\u00e0 privata della terra, inizialmente in mano a grandi famiglie patriarcali (quelle delle grotticelle a celle multiple), poi trasmessa per eredit\u00e0 portando di conseguenza ad una segmentazione dei lotti coltivabili e della societ\u00e0 (si spiegano le tombe monocellullari). In un momento in cui i beni disponibili sono prevalentemente di produzione locale, l'accesso ad essi \u00e8 pi\u00f9 agevole ed indiscriminato per tutti i membri di una comunit\u00e0, donde l'apparenza di un'\"eguaglianza\" nell'accesso ai beni di consumo. Anche l'aspetto costante sia delle tombe che delle strutture abitative non mostrano segni di grandi disparit\u00e0 sociali.\nLa struttura abitativa pi\u00f9 comune era cos\u00ec costituita: sul muro di pietre a secco perimetrale (di forma quasi sempre circolare), internamente intonacato, poggia un tetto conico stramineo, sostenuto da una fila di pali interni all'ambiente e aperto alla sommit\u00e0 in corrispondenza del focolare interno (oppure rettangolare a doppio spiovente sorretto da pali lignei inglobati nel muro di pietre a secco nel caso non fosse di forma circolare). Ma all'interno delle tombe non mancano corredi femminili contraddistinti da oggetti di ornamento in bronzo e soprattutto in ferro, che inducono a ritenere che in queste comunit\u00e0 l'emergenza sociale fosse ostentata attraverso la connotazione dell'individuo di sesso femminile.\nNell'VIII secolo l'aumento degli scambi con l'esterno hanno permesso a coloro che li gestivano di acquistare prestigio sociale e potere politico, e ci\u00f2 stimola all'interno della comunit\u00e0 il coagularsi di gruppi dominanti su base parentale. L'offerta di beni esotici accresce le differenze economiche e forse anche di \"status\" all'interno della comunit\u00e0, marcando un accesso diseguale ai beni in circolazione.\nPer quanto riguarda la sfera del \"politico\", non ci sono sinora nelle deposizioni funebri di comunit\u00e0 autoctone e peninsulari dati sufficienti a riconoscere individui dal prestigio tale da poter loro attribuire le funzioni di \"capi\". L'unico riferimento all'organizzazione politica \u00e8 letterario e si deve a Diodoro, che ricorda come ogni centro avesse un \"basileus\", una definizione chiaramente inficiata dall'idea che un autore del I secolo aveva della figura di un \"capo\", il cui riconoscimento nelle comunit\u00e0 tribali \u00e8 basato su doti personali. Certamente i guerrieri rivestivano un ruolo importante all'interno della comunit\u00e0, ma non \u00e8 possibile identificare in essi delle autorit\u00e0 politiche sulla base dei dati funerari.\nEsiste il caso isolato di Pantalica, in cui il \"Palazzo del Principe\" o \"Anaktoron\" suggerirebbe l'esistenza di un capo. Nel vano maggiore meridionale del palazzo Paolo Orsi rinvenne le tracce di una fonderia di bronzi; da ci\u00f2 fu portato a ritenere che la lavorazione del metallo fosse nell'antica comunit\u00e0 una prerogativa del capo.\nPer la sua unicit\u00e0 nel panorama della Sicilia protostorica, l\"'an\u00e0ktoron\" di Pantalica, in gran parte di struttura megalitica, venne dallo stesso Orsi fondamentalmente attribuito a maestranze micenee al servizio del principe barbaro.\nIpotesi sulla provenienza dei Siculi.\nLe possibili origini italiche.\nL'antropologo Giuseppe Sergi (1841-1936), esaminando i caratteri fisici dei Liguri e dei Siculi, avrebbe stabilito la loro identit\u00e0, confortato dalla similitudine dei costume funerario: lo scheletro neolitico di Sgurgola presso Anagni, infatti, era colorato in rosso come gli scheletri neolitici delle Arene Candide, grotte liguri. Liguri e Siculi sarebbero stati quindi due rami dello stesso ceppo umano, solo che, avendo differenti abitati, sarebbero stati erroneamente considerati come due popoli diversi.\nL'archeologo Giacomo Boni (1859-1925) avrebbe documentato archeologicamente l'insediamento del popolo dei Siculi nel Latium Vetus, rinvenendo alcune tombe a Cantalupo in Sabina e a Corneto Tarquinia. Il materiale rinvenuto in tale tomba sarebbe stato acquistato dal prof. Luigi Pigorini, fondatore dell'omonimo museo in Roma e grande paleontologo. Quest'ultimo, nel 1880, scriveva di aver notato una colorazione rosso vivo nella parte anteriore del cranio umano e in alcune punte di selce, parte del corredo tombale. Trattasi, tuttavia di conclusioni risalenti a oltre un secolo fa e che, allo stato, sono oggetto di dibattito e di possibile revisione.\nL'identificazione dei Siculi con il \"Popolo del Mare\" dei \u0160ekele\u0161.\nIn una grande iscrizione in geroglifico posta a Karnak (Luxor, Egitto), il faraone Merenptah (1208 a.C.) ricorda la sua vittoria su una coalizione di nove popoli (Nove Archi), nella quale avrebbe ucciso 6.000 nemici e fatto 9.000 prigionieri. L'attacco sarebbe stato condotto da tre trib\u00f9 Libiche (Libu, Kehek e Mushuash) e da cinque gruppi di \"Popoli del Mare\", composti da Eqwe\u0161 o Akawa\u0161a, Tere\u0161 o Tur\u0161a, Lukka, \u0160ardana o \u0160erden e \u0160ekele\u0161. Il faraone Merenptah li chiama \"forestieri del mare\".\nI \u0160ekele\u0161 dell'iscrizione di Karnak sono anche citati nell'archivio privato di Hammurapi III (1195-1190), ultimo sovrano di Ugarit (Ras Shamra, Siria). In esso \u00e8 stata rinvenuta una lettera del sovrano di Cipro, che segnala la presenza in mare della flotta del popolo dei \"Sikalayu\" e suggerisce al re di Ugarit di allestire le difese della sua citt\u00e0. Hammurapi III rispose comunicando che l'attacco nemico era gi\u00e0 iniziato ma di non avere i mezzi per respingerlo. Tale nota, infatti, non fu mai spedita, per impossibilit\u00e0 sopravvenuta.\nSecondo un'iscrizione del tempio di Medinet Habu, un nuovo attacco all'Egitto fu effettuato nell'8\u00ba anno del regno di Ramses III (1186 a.C.) da un'alleanza di cinque popoli stretta nel paese degli Amorrei (Siria): oltre ai \u0160ekele\u0161 compaiono i Peleset, i Tjeker, gli We\u0161e\u0161 e i Denyen, con al seguito donne, bambini e masserizie. Qui i popoli sono complessivamente denominati \"Popoli del mare, del nord e delle isole\". Gli Egizi respinsero gli invasori a Djahy, una localit\u00e0 nella terra di Canaan.\nI \"Popoli del mare\" sarebbero una sorta di confederazione di predoni marittimi che navigavano e razziavano nel Mar Mediterraneo. I \u0160ekele\u0161 sono stati identificati con Siculi da alcuni studiosi, secondo cui avrebbero raggiunto la Sicilia dopo essere stati respinti dagli Egizi.\nLe raffigurazioni del tempio di Medinet Habu mostrano una specifica iconografia dei guerrieri: i \u0160ekele\u0161 hanno i capelli raccolti al di sotto di un panno, in alcuni casi rigonfio, fermato sul capo da un nastrino; indossano un medaglione sul petto e hanno in dotazione due lance e uno scudo rotondo.\nUn consistente indizio archeologico, per individuare l'espansione dei Popoli del mare nel bacino del Mediterraneo, sarebbe la tipologia della ceramica in quanto queste popolazioni, pur non essendo tutte originarie della Grecia facevano parte del \"Commonwealth\" greco-miceneo e ne condividevano, appunto, i manufatti ceramici. In particolare sarebbero indicativi i ritrovamenti della ceramica del tipo Miceneo III C (submicenea) quando, all'analisi neutronica, si rivelano non importati ma prodotti sul posto.\nNell'et\u00e0 del bronzo recente, la presenza micenea in Sicilia \u00e8 documentata dall'abitato costiero fortificato di Thapsos, all'epoca della fioritura, all'interno, della cultura Pantalica I (1270-1050). Intorno al 1200, Thapsos viene distrutta e, nei siti della cultura di Pantalica, appare la ceramica micenea III C. A Monte Dessueri (SR), sono state rinvenute anfore identiche a quelle della necropoli (XI sec.) di Azor, presso Giaffa. Nella Sicilia orientale, nel successivo periodo (1050-850), appare la civilt\u00e0 sicula di Cassibile o Pantalica II (SR). Sono questi gli elementi - oltre all'assonanza dei nomi - che lascerebbero dedurre l'identificazione dei \u0160ekele\u0161 con i Siculi e un loro arrivo dal Mediterraneo orientale in Sicilia.\nPresunte vicende storiche del popolo dei Siculi.\nIl conflitto con i Pelasgi e gli Aborigeni.\nNelle fonti antiche leggiamo che i primi aggressori dei Siculi, quando essi ancora si trovavano in Italia peninsulare, furono gli Umbri, seguiti dai Pelasgi; il popolo proto-greco che in Italia si alle\u00f2 con gli Aborigeni per scacciare i Siculi dal Lazio.\nInfatti, sia Dionigi di Alicarnasso che Marco Terenzio Varrone sostengono una spedizione pelasgica contro l\"'ethnos\" siculo dettata da un esito oracolare: un noto senatore romano, Lucio Manlio, afferma lo storico di Alicarnasso, vide persino il tripode con l'iscrizione che riguardava i Pelasgi e la loro missione dodonea, la quale dall'Epiro fu rivolta verso la \"Saturnia dei Siculi\" (la terra del Lazio dominata dai Siculi):\nTuttavia i Pelasgi non riuscirono a sconfiggere totalmente i Siculi, i quali per\u00f2, secondo quanto ci riferisce Ellanico di Lesbo in Dionigi, infine, stanchi delle aggressioni o non potendo resistere ad esse, avrebbero lasciato il territorio e sarebbero migrati, passando per l'Italia Meridionale, in Sicilia.\nIl re Kokalos e il conflitto con i Cretesi.\nNon si \u00e8 certi dell'appartenenza del re \"Kokalos\" al popolo dei Siculi, in quanto gli autori ci danno su di lui informazioni contrastanti. Conone dice che Minosse venne in \"Sicania\" presso Kokalos, qualificandolo per\u00f2 come \"re dei Siculi\", e Diodoro lo definisce \"re sicano\".\nDa quanto ci dicono Erodoto, Eforo, Filisto, Callimaco, Eraclide Lembos, Conone, Strabone e Diodoro, sappiamo che fu re di una popolazione siciliana, che aveva la sua capitale nella citt\u00e0 di Kamikos, e che lui o le sue figlie uccisero a tradimento Minosse (o \"Minoa\" secondo Eraclide Lembos), giunto in Sicilia alla ricerca di Dedalo.\nQuesto mito del re Kokalos che uccise Minosse \u00e8 attestato dalla tradizione storica fino dal V secolo a.C. Diodoro ci dice infatti che Antioco di Siracusa iniziava la storia della Sicilia con il regno di Kokalos; e gi\u00e0 una tragedia di Sofocle ed una commedia di Aristofane erano state ispirate al mito di Kokalos.\nEnumerando i conflitti famosi ai quali i Siculi avrebbero preso parte possiamo menzionare il conflitto originato dall'uccisione di Minosse, giunto in Sicilia alla ricerca di Dedalo, per mano di Kokalos o delle sue figlie. Erodoto racconta della ricerca fatta da Minosse dell'eroe Dedalo e della sua morte violenta che si tent\u00f2 di vendicare con una spedizione cretese; Callimaco allude all'origine cretese di \"Minoa\" ed alla morte di Minosse per opera delle figlie di Kokalos; Minosse sarebbe stato ucciso secondo Conone dalle figlie di Kokalos e per questo sarebbe scoppiata una guerra tra Cretesi e Siculi, per la quale i primi, vinti, sarebbero fuggiti sulle coste della Puglia assumendo il nome di Iapigi e ripartendo pi\u00f9 tardi per la Macedonia, oppure secondo Diodoro sarebbero rimasti in Sicilia fondando Minoa in onore del loro eroe.\nIl re Italo e il re Siculo.\nNon si sa con certezza chi fosse Italo e a che popolo appartenesse, poich\u00e9 le informazioni su di lui sono contrastanti. Alcune fonti gli attestano un ruolo importante nei confronti del popolo siculo: Tucidide lo definisce \"uno dei Siculi\" il nome del quale avrebbe dato derivazione al nome \"Italia\", Filisto parla di Italos come del \"padre del capo ligure Sikel\u00f2s\". Mentre Antioco fa riferimento a un Italos \"fratello o padre di Siculo o addirittura re dei Siculi\". Infine Antioco di Siracusa lo fa re degli Enotri, che proprio per il suo nome si sarebbero poi chiamati \"Itali\", ma lo descrive anche padre di Morgete (dicendo che Morgete gli succede). Siculo invece sembra arrivare dal nulla a \"dividere le genti\" (i Siculi dai Morgeti).\nSiculo (o \"Sikel\u00f3s\" o \"Siculus\"), \u00e8 il presunto re che avrebbe dato il nome al popolo Siculo e alla Sicilia (Sikelia).\nLa sua figura nella tradizione storiografica rimane costantemente legata alla storia del popolo Siculo che dall'Italia pass\u00f2 in Sicilia, anche nei casi in cui si suppone che il popolo non fosse di Siculi, ma di Ausoni o di Liguri, sempre dello stesso popolo, e dello stesso re si parla. Antioco di Siracusa parla di un \"Siculo\" indistinto che sembra comparire dal nulla per dividere le genti, i Siculi dai Morgeti e dagli Itali-Enotri.\nFilisto di Siracusa, riportato da Dionigi di Alicarnasso dice che le genti le quali passarono dall'Italia in Sicilia sarebbero state in realt\u00e0 dei Liguri condotti da \"Sikel\u00f3s\" figlio di \"Ital\u00f3s\". Servio dice che la citt\u00e0 da lui chiamata \"Laurolavinia\" sorse dove gi\u00e0 abitava \"\"Siculus\". Dionigi di Alicarnasso riporta la testimonianza di Ellanico di Mitilene, secondo il quale \"Sikel\u00f3s\" sarebbe stato re degli Ausoni e avrebbe dato il nome all'isola. Infine Antioco di Siracusa ci dice che \"Sikel\u00f3s\" sarebbe stato fratello o figlio di \"Ital\u00f3s\" e proveniente da Roma presso il re Morgete degli Enotri.\nReligione.\nCulto dei Palici.\nMacrobio narra che i Siculi avessero un oracolo, nei pressi dei laghetti di Naftia (\"lacus ebullientes\"\"), e che durante una carestia, questo oracolo dei Palici sugger\u00ec ai Siculi di compiere dei sacrifici in onore di un eroe siculo (Pediocrates). Terminata la carestia: \u00abi Siculi raccolsero sull'altare dei Palici ogni genere di biade\u00bb.\nDi un altare dei Palici, ricco di doni, situato in un bosco in riva al Simeto, parla anche Virgilio:\u00abAttorno alle correnti del Simeto, dove c'\u00e8 la pingue e placabile ara dei Palici\u00bb\nRavisio nei suoi \"Officia\" ci spiega qualcosa in pi\u00f9 sul mito che starebbe dietro questo culto:\n\u00abVicino al Simeto, fiume della Sicilia, la ninfa Thalia [...] gravida di Giove, per timore di Giunone\n[moglie e sorella del dio adultero], chiese che la terra si aprisse per lei; cosa che avvenne;\nma quando venne la maturit\u00e0 del parto, dalla terra apertasi vennero fuori quelle Fonti\u00bb.\nIl mito nasce dal timore per i fenomeni naturali che si verificavano nel lago, ora cessati, ma ampiamente descritti da Diodoro Siculo. Ovidio e Virgilio menzionano il mito: pare che i fenomeni dovuti a due sorgenti solforoso-termali fossero state personificate nei due gemelli Palici, che, nel mito originario, sarebbero stati figli dell'unico dio (pare fossero monoteisti escludendo le muse e le ninfe) siculo Adrano e della ninfa Etna, poi in una successiva elaborazione figli di Efesto, e poi in una ancora successiva di Talia e Zeus, il quale per insabbiare l'adulterio (temendo la reazione di Era) nascose Talia sottoterra, dove ella partor\u00ec i due gemelli.\nL'importanza di questo mito e del relativo culto per i Siculi \u00e8 palesata dalla ferma decisione di Ducezio di Mene (o Nea) di fondare la citt\u00e0 di Palik\u00e9 in questo luogo e di farla capitale del suo Regno Siculo, come ci raccontano Macrobio e Virgilio.\nFatti storici riguardanti i Siculi.\nLa fondazione di Siracusa e l'asservimento dei Siculi.\nDopo la conquista del piccolo sito commerciale di Ortigia si ebbe una vera fondazione di citt\u00e0, Siracusa, nel secolo VIII (si ricostruirono tre date: 756, 733, 710 a.C.) e fu retta da un governo aristocratico fino al V secolo a.C., quando sub\u00ec la stessa sorte di Corinto - con circa un secolo di ritardo - per l'agire di Gelone, gi\u00e0 tiranno di Gela.\nMegara Iblea transita anch'essa sotto tirannide nel 480 a.C. per l'agire di Gelone di Siracusa (gi\u00e0 tiranno di Gela) che, alleato col fratello Gerone di Gela e col suocero Terone di Agrigento, conquist\u00f2 l'intera Sicilia Orientale (che altro non \u00e8 che il perduto regno di Iblone) fino a Catania, Etna e Adrano.\nDucezio e la ribellione degli indigeni dell'isola.\nDucezio nacque nel 488 a.C. nei pressi di \"Nea\" (Noto) oppure a Mene (o \"Menaion\" in greco, l'odierna Mineo).\nDucezio aveva dimostrato le sue doti di generale gi\u00e0 quando aveva partecipato all'assedio di Aitna a fianco dei Siracusani contro Dinomene costringendo la popolazione a fuggire, e a rifugiarsi sui monti ad est di Centuripe, ad Inessa ribattezzata Aitna.\n\u00c8 dopo questo episodio che ha inizio il \"momento di Ducezio\", ossia il ventennio circa (tra il 461 e il 440 a.C.) in cui egli domin\u00f2 lo scenario militare e politico della Sicilia Orientale, questo \"momento\" \u00e8 stato anche definito da F. Cordano \" il momento della migliore autocoscienza dei Siculi\".\nL'importanza che le alleanze sicule avevano avuto per le colonie greche in vari conflitti, insieme al quadro politico fosco in Sicilia centro Orientale con Trasibulo a Syrakos e Trasideo ad Akragas che da Diodoro furono definiti \"violenti e assassini\", iniziarono ad alimentare l'idea, in molti siculi e in Ducezio, che fosse il momento buono per liberarsi dall'oppressione greca, e che il popolo siculo, forte dei successi militari ottenuti nel passato recente a fianco di eserciti sicilioti, riaffermasse la supremazia sulla propria terra.\nI siculi di Ducezio furono infatti protagonisti di una grande campagna contro praticamente tutti i grossi centri Sicilioti della Sicilia Centro-Orientale.\nGi\u00e0 qualche anno prima gli eserciti siculi erano risultati vittoriosi nella coalizione di Siculi di insorti Siracusani e di Akragas, Gela, Selinunte e Imera contro Trasibulo di Siracusa, riuscendo a rovesciare il tiranno. Tra il 466 a.C. e il 461 a.C. i Siculi di Ducezio fecero parte di una coalizione Siculo-Siracusana contro Etna, governata allora da Diomene. La vittoria della coalizione costrinse la popolazione di Etna a fuggire, rifugiandosi sui monti ad est di Centuripe ad Inessa che fu allora ribattezzata \"Etna\".\nSuccessivamente Ducezio, forte della recente vittoria militare e del malcoltento siculo per la secolare oppressione greca, si erse a capo di una lega sicula divenendo praticamente il Re dei Siculi. Nel 460 a.C. conquist\u00f2 Etna-Inessa, nel 459 a.C. ricostru\u00ec Mene (\"Menaion\" in greco) e distrusse Morgantina.\nNel 453 a.C. fond\u00f2 Palik\u00e8 e ne fece la capitale del suo stato. Poi conquist\u00f2 anche Agnone, ma nel 452 a.C. \"Syrakos\" e \"Akragas\" gli dichiararono guerra scendendo in campo a fianco delle colonie greche. \nNel 450 a.C. venne per\u00f2 sconfitto a Nomai (forse in provincia di Agrigento) e successivamente a Motyon (vicino a San Cataldo). Fu infine esiliato a Corinto.\nNel 444 a.C. rientr\u00f2 in Sicilia con un gruppo di coloni Corinzi e fond\u00f2 \"Kal\u00e8 Akt\u00e8\" su incarico di un oracolo (), presso l'odierna Caronia; l\u00ec mor\u00ec quattro anni dopo, nello stesso anno della distruzione di Palik\u00e8.\nNella narrazione diodorea il \"momento di Ducezio\" \u00e8 diviso in due parti e in due libri differenti: si dipana\npi\u00f9 consistente nella parte finale del libro XI, dove si collocano, a partire dall'anno 461/60 gli episodi esaltanti della rapida conquista. Nella parte iniziale del libro XII invece, trova posto l'esilio di Ducezio e il suo ritorno in Sicilia per la fondazione di \"Kale Akte\", quindi la sua morte e la riconquista siracusana dei centri siculi sino alla caduta di \"Trinakrie\".\nLa fine dei Siculi.\n\u00c8 evidente che i continui contatti con i popoli greci determinarono delle forme di contaminazione culturale. Tuttavia \u00e8 da riscontrare come la fine della menzione dei siculi attraverso le fonti antiche avviene nell'epoca in cui a Siracusa regnava Agatocle. Da qui le fonti non ci aiutano a ricostruire il mistero dell'evoluzione e della scomparsa di questo popolo.\nLe citt\u00e0 pi\u00f9 importanti.\nKal\u00e8 Akt\u00e9.\nRiguardo alla fondazione di Kale Akte (Calatte), Diodoro \u00e8 la sola nostra fonte sull'episodio e ne fornisce notizia in due diversi luoghi del libro XII della Bibliotheke: a 8, 2 e a 29, 1.\nPare che Ducezio, in esilio a Corinto, dopo la sconfitta del 450 a.C., avesse ricevuto l'incarico, non si sa bene da quale Oracolo (Anna Maria Prestianni Giallombardo teorizza per che sia l'Oracolo di Dodona), di fondare Kal\u00e8 Akt\u00e8, o forse di popolare la \"bella costa\" in Sicilia.\nCos\u00ec con un gruppo di coloni Corinzi torn\u00f2 in Sicilia nel 444 a.C. e fond\u00f2 \"Kal\u00e8 Akt\u00e8\", l'ultima citt\u00e0 di fondazione sicula, nella quale egli mor\u00ec quattro anni dopo nel 440 a.C.\nKamikos.\nDella citt\u00e0 di Kamikos sappiamo che essa sarebbe stata la citt\u00e0 capitale del regno di \"Kokalos\", avrebbe ospitato Dedalo e poi Minosse, il quale per\u00f2 avrebbe incontrato, proprio in questo luogo, la morte per mano del re Kokalos o delle sue figlie.\nLa natura sicula o sicana della citt\u00e0 dipende dalla natura del regno di Kokalos, ma anche quella di quest'ultimo non \u00e8 accertabile con chiarezza, a causa delle contrastanti informazioni lasciateci dagli storici.\nRiguardo all'ubicazione della citt\u00e0, Paolo Enrico Arias propone che essa sia vicina ad Agrigento ma senza certezze; per\u00f2 aggiunge che il B\u00e9rard pensa che essa possa essere nei pressi di Sant'Angelo Muxaro, teoria che troverebbe riscontro in due fatti:\nMenai.\nFondata o ricostruita secondo le fonti da Ducezio nel 459 a.C. nel sito di un antico villaggio indigeno nei pressi di un importante santuario non-ellenico col nome di \"Menai\" (o \"Menaion\" in Greco e \"Mene\"\" in Latino), sarebbe stata anche il luogo in cui lo stesso Ducezio sarebbe nato nel 488 a.C.\nCon la sconfitta del condottiero Siculo da parte dei Siracusani nel 450 a.C. la citt\u00e0 perde la sua centralit\u00e0.\nMorgantina.\nSecondo la leggenda un gruppo di Morgeti (quei \"siculi\" che, secondo quanto dice Antioco Morgete anzich\u00e9 Siculo) guidato dal mitico re Morges (Morgete, erede, come Siculo, di Italo, sempre secondo Antioco), fond\u00f2 nel X secolo a.C. la citt\u00e0 di Morgantina (\"Morganthion\") sul colle della Cittadella. Per oltre trecento anni i Morgeti occuparono il luogo, integrandosi con le altre popolazioni affini dell'interno e prosperando grazie allo sfruttamento agricolo della vasta pianura del Gornalunga.\nVerso la met\u00e0 del VI secolo a.C. Greci di origine calcidese giunsero a Morgantina si insediarono nella citt\u00e0 convivendo abbastanza pacificamente con i precedenti abitanti, come sembra testimoniare la mescolanza di elementi culturali nei corredi funebri. I coloni calcidesi assimilando la religiosit\u00e0 dei Morgeti trasformarono la Dea Madre nelle loro divinit\u00e0 Demetra e Persefone per come testimoniato dai famosi acroliti teste marmoree complete di mani e piedi con il corpo composto da materiale deperibile risalenti agli anni 525-510 a.C. La citt\u00e0 sembra venisse distrutta una prima volta alla fine del secolo, ad opera del tiranno di Gela, Ippocrate. Nel 459 a.C., la citt\u00e0 venne presa e distrutta da Ducezio, condottiero dei Siculi, durante la rivolta contro il dominio greco, cos\u00ec come ci racconta Diodoro Siculo nella sua \"Bibliotheca\". La citt\u00e0 fu probabilmente in seguito abbandonata come centro abitato.\nPalik\u00e8.\nPalik\u00e9 venne rifondata da Ducezio nel 453 a.C.. La citt\u00e0 fu fondata sull'altura che domina la pianura dove si trovava l'antico santuario dei Palici, divinit\u00e0 indigene ben presto inserite nel \"pantheon\" greco. All'et\u00e0 arcaica risalgono le pi\u00f9 antiche strutture che si possono attribuire al santuario dei Palici che viene ricostruito con strutture monumentali quali portici e sala da banchetto nel V secolo a.C. probabilmente grazie all'iniziativa di Ducezio, capo siculo che avrebbe fissato la sede della sua lega di citt\u00e0 sicule proprio presso il santuario del Palici. Il tempio sarebbe sorto sulle rive mefitiche del laghetto, dove si svolgevano alcuni riti tramite i quali i sacerdoti eseguivano vaticini e ordalie.\nPantalica-Hybla.\nDionisio Mollica nel suo \"Nel Regno dei Siculi. Pantalica, la Valle dell'Anapo e Sortino\" parla del centro siculo e propone che il nome Pantalica potrebbe derivare da \"Pentelite\", che, in et\u00e0 greca, indicava simbolicamente un luogo privo di una funzione urbana. L'identificazione storica pi\u00f9 accreditata riconduce Pantalica al Regno di Hybla (anche per la presenza dell'eccezionale \"Palazzo del Principe\" unico nel contesto delle costruzioni sicule), anche se in passato si era proposta anche l'identificazione con l'antica citt\u00e0 di Erbesso. La civilt\u00e0 iniziale di Pantalica sarebbe stata Sicana, poi i Sicani avrebbero lasciato il posto ai Siculi fuggendoli verso la parte meridionale ed occidentale dell'isola. Fiorisce la Pantalica dei Siculi che, fra alterne vicende diventer\u00e0 il pi\u00f9 importante abitato della Sicilia Orientale, la Hybla del Regno siculo di Re Hyblon.\nSono in molti gli storici che hanno deciso di identificare Pantalica con l'antica Hybla. Secondo tale ricostruzione, avanzata dall'archeologo francese Francois Villard (e sostenuta in seguito da Bernab\u00f2 Brea, Tusa ed altri), i Siculi, nel corso dell'insediamento sulle montagne di Pantalica, fondarono Hybla.\nCon la fine della civilt\u00e0 sicula a Pantalica (non dovuta a sconfitte militari o annessioni, ma all'emigrazione di massa verso le fiorenti citt\u00e0 greche e siciliote), avvenuta tra l'VIII il VII secolo a.C., inizia uno dei periodi pi\u00f9 misteriosi e controversi della storia di questa terra. In effetti, se in via di principio sarebbe logico presumere uno stanziamento di civilt\u00e0 greca a Pantalica, di tale insediamento non esistono prove certe.\nIpotesi linguistiche.\nTrascrizioni in varianti dell'alfabeto greco in lingua non greca.\nAllo stato attuale risultano scarse le testimonianze linguistiche significative lasciate dai Siculi, poich\u00e9 si hanno numerosi vasi con iscrizioni in varianti dell'alfabeto greco, in lingua diversa dal greco, ma nella maggior parte dei casi l'iscrizione \u00e8 di una o due parole (in lingua non greca), e quindi \u00e8 complicato studiarne il significato. Nei primi anni sessanta, a Centuripe, \u00e8 stato ritrovato un \"askos\" (vaso schiacciato) che risale al V secolo a.C., conservato al museo archeologico di Karlsruhe (Germania), che riporta la pi\u00f9 lunga iscrizione esistente in siculo (i caratteri sarebbero sempre una variazione dell'alfabeto greco) il significato dell'iscrizione \u00e8 legato all'idea di un'offerta del vaso stesso come dono. Dagli studi sulla sintassi e sul lessico essa risulta essere una lingua di origine indoeuropea, molto imparentata con il latino, per cui i Siculi sono spesso inseriti nel gruppo dei cosiddetti popoli protolatini, con Ausoni, Falisci ed Enotri. Durante gli scavi eseguiti nella zona di Adrano, nell'area dell'antica citt\u00e0 detta di Mendolito, una porta cittadina del VI secolo a.C. riporta un'iscrizione in lingua sicula.\nIl linguaggio ligure-siculo dell'ipotizzata identit\u00e0 ligure-sicula.\nG. Sergi esamina attentamente i rapporti linguistici che potrebbero esserci fra i tratti linguistici siculi e quelli liguri, ma non solo. Inizia il suo studio ponendo lo sguardo su alcuni suffissi che egli ritiene caratterizzanti dei linguaggi liguri e siculi.\nUn suffisso caratteristico ligure accettato \u00e8 quello delle parole terminanti in \"-sco\", \"-asco\", \"-esco\", in nomi propri, dovuto alla scoperta di un'antica iscrizione latina dell'anno 117 a.C., dove trattasi di un giudizio in una controversia territoriale fra \"Genuenses\" e \"Langenses\", liguri. Qui s'incontrano i nomi di \"Novasca, Tulelasca, Veraglasca, Vineglasca\". Inoltre nella \"tabula alimentaris\" riferibile alla disposizione di Traiano imperatore, per soccorrere di viveri fanciulli e fanciulle, si trovano altri nomi liguri con la stessa terminazione.\nIl \"Zanardello Tito\", in alcune sue memorie, tent\u00f2 di mostrare l'espansione dei nomi con tale suffisso ligure e anche di altri similmente liguri non soltanto in Italia, ma ancora nell'antica Gallia compreso il Belgio; e calcola seguendo il Flechia, che il numero dei nomi italiani col suffisso \"-sco\" in alta Italia supera 250; e simili forme si sono trovate nella valle della Magra, nella Garfagnana e altrove.\nAbbiamo nomi etnici \"Volsci, Osci o Opsci\", poi \"Graviscae\", citt\u00e0 tenuta dagli Etruschi, Falisci, un popolo o una trib\u00f9 Japuzkum o \"Iapuscum\" delle Tavole icuvine; e poi \"Vescellium\" in Irpinia, \"Pollusca\" nel Lazio, \"Trebula Mutuesca\" nell'Umbria, \"Fiscellus\", monte ai confini dell'Umbria, ed altri altrove. Poi ancora abbiamo il nome di \"Etrusci\" e \"Tusci\", che adoperarono i Romani e dopo gl'Italiani e altri.\nAltri suffissi:"}
{"id": "120403", "revid": "110157", "url": "https://it.wikipedia.org/wiki?curid=120403", "title": "Provincia di C\u00f3rdoba (Argentina)", "text": "La provincia di C\u00f3rdoba \u00e8 una provincia dell'Argentina.\nGeografia fisica.\nSituata nella parte centrale del Paese, essa confina, partendo da nord e proseguendo in senso orario, con le province di Catamarca, Santiago del Estero, Santa Fe, Buenos Aires, La Pampa, San Luis e La Rioja.\nIl suo rilievo \u00e8 caratterizzato da quattro aree ben distinte: 2/3 (Est e Sud) di questa provincia sono pianure e penipianure corrispondenti alla zona pampeana coperta di praterie e steppe; la quinta parte nordovest \u00e8 montagnosa e corrisponde alle Sierras de C\u00f3rdoba tra le quali emergono le Sierras Grandes, con cime di 3000 m di altitudine coperte di boschi e, nelle sue zone pi\u00f9 alte, di lande; nell'estremo nordest si trova la zona bassa e \"chaque\u00f1a\", bagnata da umidali e dal gran lago salato chiamato Mare di Ansenuza, mentre l'estremo nordovest \u00e8 una depressione desertica coperta da gigantesche saline chiamate Salinas Grandes (Saline Grandi).\nStoria.\nQuesta provincia argentina \u00e8 stata abitata fin da circa 16.000 anni fa dalle popolazioni indigene (anche se, com'\u00e8 successo fino all'arrivo degli europei nel XVI secolo, con poca densit\u00e0 geografica): tra i suoi indigeni spiccarono quelli civilizzati e barbuti Henia-Kamiare o \"comechingones\".\nGli spagnoli arrivarono nel secolo XVI, essendo l'\"adelantado\" (precursore) e \"conquistador\" Jer\u00f3nimo Luis de Cabrera, il fondatore dell'argentina citt\u00e0 di C\u00f3rdoba nel 1573 sulle sponde del R\u00edo Primero. \nNel secolo XVII la provincia e la sua capitale (grazie alla sua ubicazione centrale nel Cono Sud) si trasformarono in un nodo di trasporti tra l'Europa, il Cile e l'Alto Per\u00f9; nel secolo XVIII la popolazione era tanto prosperata che l'Universit\u00e0 di C\u00f3rdoba, fondata nel 1613, fu la prima universit\u00e0 argentina e la seconda dell'America del Sud. All'epoca la maggioranza della popolazione era rurale e \"gaucha\", nello stesso tempo la citt\u00e0 capitale della provincia ricevette il soprannome ancora vigente di \"La Docta\" (La Dotta).\nNel 1806 i britannici invasero Buenos Aires, Montevideo e altre zone del R\u00edo de la Plata; per questo motivo il vicer\u00e9 del R\u00edo de la Plata, Rafael de Sobremonte, si rifugi\u00f2 a C\u00f3rdoba dichiarandola capitale del vicereame. Forze cordovane al comando di Juan Bautista Bustos aiutarono a espellere gli invasori. Il 25 maggio del 1810, in seguito al successo degli argentini, che vinsero contro gli inglesi senza quasi nessun aiuto spagnolo, l'Argentina si trasform\u00f2 in un Paese indipendente; ma il vicer\u00e9 Jacques de Liniers, nato francese bench\u00e9 al servizio degli spagnoli, tent\u00f2 una controrivoluzione a C\u00f3rdoba, ma tale complotto fall\u00ec: gli argentini sconfissero gli spagnoli e giustiziarono i suoi capi nella stessa Provincia di C\u00f3rdoba.\nLa provincia di C\u00f3rdoba ader\u00ec entusiasticamente alla lotta per l'indipendenza; ma prima che tale guerra giungesse al termine, si vide coinvolta nella guerra civile tra le chiamate \"leader\" federali, guidati dal \"caudillo\" (capo) della Provincia Orientale Jos\u00e9 Gervasio Artigas e gli autoproclamati \"unitari\", alleati dell'Inghilterra. Nella guerra civile lottarono, ogni \"leader\" per la rispettiva fazione, il \"caudillo\" federale Juan Bautista Bustos e il capo o \"caudillo\" unitario Jos\u00e9 Mar\u00eda Paz.\nFinita la guerra civile verso il 1855 la provincia, grazie alle grandi risorse umane e naturali, prosper\u00f2 velocemente. Nel 1870 vi si stabil\u00ec un'importante rete ferroviaria, prosperarono l'agricoltura e l'allevamento intensivi grazie alla grande immigrazione europea con un enorme afflusso d'immigranti: italiani (dal Piemonte, dalla Lombardia, dal Friuli, dalla Calabria, ecc.), spagnoli, tedeschi, armeni, ecc. Tra i figli degli immigranti risaltano i governatori Ram\u00f3n Jos\u00e9 C\u00e1rcano e Arturo Umberto Illia.\nDurante il secolo XX la citt\u00e0 argentina di C\u00f3rdoba fu trasformata in uno dei principali poli industriali dell'America latina e dell'Emisfero australe: vi si stabilirono fabbriche di aeroplani (soprattutto a getto [\"Fadea\"]), automobili, autocarri, trattori e locomotive e perfino, quasi all'inizio del presente secolo XXI, una piccola impresa che fabbricava \"computer\"; nella zona pampeana si stabilirono produttori di latticini (\"tambos\"), oltre a latte pastorizzato di mucca, formaggi, ricotte, yogurt, ecc. come quelli della cooperativa \"SanCor\", imprese produttrici di caramelle e torroni e cioccolatini (in R\u00edo Tercero (I.e.: \"Georgalos\"), R\u00edo Segundo, Villa Mar\u00eda, Arroyito - \"Arcor\"), macchinari agricoli, motociclette (in Las Varillas: \"Zanella\"), macchine per cucire, in San Francisco (\"Godeco\"), aeroplani leggeri, in Morteros (\"Aero Boero\"), industrie chimiche come \"Atanor\" in R\u00edo Tercero, produzione intensiva di uliveti e i loro derivati nella zona del Dipartimento di Cruz del Eje (Croce dell'Asse), ecc. Mentre le Sierras di C\u00f3rdoba (per esempio le Sierras Grandes) divennero una delle principali aree turistiche, seguite dal Mar Chiquita (o il Mare di Ansenuza), risaltando come citt\u00e0 turistiche Villa Carlos Paz, Capilla del Monte e Villa General Belgrano, e l'estesa zona della Valle di Traslasierra tra altre. Ma col globalizzante trattato chiamato \"Mercosur\" (anni 1991-2015), come altre zone industriali dell'Argentina, and\u00f2 perdendo importanza a beneficio del Brasile e di Paesi di manodopera a basso costo (manodopera \"barata\").\nAlla fine di secolo XX si stabil\u00ec come capitale alternativa ufficiale di questa provincia l'importante citt\u00e0 di R\u00edo Cuarto.\nMonumenti e luoghi di interesse.\nNel 2008 il quotidiano \"La Voz del Interior\", in collaborazione con l'Agenzia del Turismo di C\u00f3rdoba, organizz\u00f2 un concorso per definire le Sette Meraviglie di C\u00f3rdoba. L'elezione ebbe luogo tra maggio e settembre e furono distinte due graduatorie: le meraviglie naturali e le meraviglie costruite dall'uomo (artificiali) nella citt\u00e0 di C\u00f3rdoba e provincia.\nAmministrazione.\nLa provincia \u00e8 divisa in 26 dipartimenti:\nOgni dipartimento \u00e8 suddiviso in municipi (\"municipios\") e comuni (\"comunas\"), i primi con una popolazione superiore ai 2.000 abitanti (con numerose eccezioni). Ai soli fini catastali, ogni dipartimento \u00e8 ulteriormente suddiviso in unit\u00e0 amministrative chiamate \"pedan\u00edas\"."}
{"id": "120410", "revid": "767487", "url": "https://it.wikipedia.org/wiki?curid=120410", "title": "Chishui", "text": "Chishui \u00e8 una citt\u00e0 della provincia cinese di Guizhou con circa 100.000 abitanti.\nSi trova in un'area montuosa della provincia e fa parte della prefettura di Zunyi."}
{"id": "120411", "revid": "1943251", "url": "https://it.wikipedia.org/wiki?curid=120411", "title": "Crazy Horse Memorial", "text": "Il Crazy Horse Memorial (in inglese: \"monumento a Cavallo Pazzo\") \u00e8 una grande scultura nella roccia in costruzione sulle Black Hills, nel Dakota del Sud.\nDimensioni.\nUna volta completata sar\u00e0 la pi\u00f9 grande scultura nella roccia mai costruita, larga 195 metri ed alta 172. Solo per fare un paragone, le teste scolpite sul Monte Rushmore sono alte solamente 18 metri. Proprio per riparare alla \"provocazione\" di questo monumento dell'uomo bianco (costruito in territorio sacro indiano), nel 1939 i capi Lakota appoggiarono l'idea di uno scultore di Boston, Korczak Ziolkowski (gi\u00e0 assistente dello scultore Gutzon Borglum nei lavori di scavo del Monte Rushmore), intenzionato a onorare la memoria di quello che viene definito \"l'ultimo Sioux\".\nStoria del progetto.\nNel 1940 Korczak Ziolkowski sottopose un modello della scultura da lui progettata al Capo Henry \"Orso in Piedi\" della riserva di \"Pine Ridge\". Solo nel 1946, dopo lunghe trattative, i nativi americani diedero il loro benestare, a patto che la scultura venisse realizzata nelle Black Hills. La prima esplosione che diede il via ai lavori di scavo sulla Thunderhead Mountain avvenne il 3 giugno 1948, alla presenza di una decina di anziani reduci della battaglia di Little Bighorn.\nLo scultore si impegn\u00f2 affinch\u00e9 si trattasse di un progetto no-profit e per esso lavor\u00f2 gratuitamente. Negli anni successivi venne stabilito un biglietto d'ingresso per chi volesse visitare il memoriale e lo stato di avanzamento dei lavori, garantendo per\u00f2 l'accesso gratuito ai nativi americani. Inoltre, forse per non offrire il fianco a polemiche, nel 1951 Korczak Ziolkowski don\u00f2 una sua statua di Wild Bill Hickok al comune di Deadwood.\nI lavori proseguirono tra molti incidenti e diverse volte lo scultore rest\u00f2 pi\u00f9 o meno lievemente infortunato. Continu\u00f2 a lavorare anche dopo due attacchi di cuore. Nel 1982, all'et\u00e0 di 74 anni e con quattro bypass al cuore, Korczak Ziolkowski proseguiva ancora nella sua epica impresa, sottraendo alla montagna tonnellate e tonnellate di roccia e rifinendo incessantemente i tratti della figura di Cavallo Pazzo. Ziolkowski mor\u00ec il 20 ottobre 1982, circondato dalla moglie e dai figli che lo avevano validamente aiutato nei lavori. I nativi americani lo onorarono come \"uomo dalle grandi visioni\" e i rappresentanti delle trib\u00f9 delle Black Hills proclamarono: \"Due razze diverse hanno perso un grand'uomo\".\nLa moglie dello scultore assunse la direzione dei lavori, progettando di terminarli entro il 2000. Una previsione piuttosto ottimistica. I problemi, pi\u00f9 che di ordine economico, sono di natura pratica: basti pensare che il solo disegno delle labbra di Cavallo Pazzo ha richiesto due anni di lavoro. A tutt'oggi il memoriale in onore di Cavallo Pazzo non \u00e8 terminato. Nel 1999 l'allora presidente statunitense Bill Clinton si rec\u00f2 sul luogo degli scavi."}
{"id": "120413", "revid": "1718925", "url": "https://it.wikipedia.org/wiki?curid=120413", "title": "Dipolo molecolare", "text": "In fisica molecolare, un dipolo molecolare \u00e8 il dipolo elettrico presente in una molecola, dovuto alla distribuzione non uniforme di carica elettrica. Il momento dipolare rappresenta la somma vettoriale di tutti i momenti di legame presenti. Il momento di dipolo di legame \u00e8 dato dal prodotto della carica per la distanza di legame e si misura in coulomb\u00b7metro (C\u00b7m) nel SI. L'unit\u00e0 di misura comunemente utilizzata in chimica, ma non accettata dal SI, per quantificare un dipolo elettrico \u00e8 il debye, simbolo D. Un debye vale 3,336\u00b710\u221230 C\u00b7m. Molecole con legami polari, quali ad esempio il metano e il diossido di carbonio, risultano apolari a causa della loro geometria rispettivamente tetraedrica e lineare centrosimmetrica che produce un momento molecolare nullo.\nEsempio di dipolo molecolare:\nDipolo molecolare costituito dall'acqua. Il momento associato al legame O-H vale 1,51 D. Il senso della freccia indica il verso dello spostamento del baricentro della nuvola elettronica di legame. Il momento dipolare totale \u00e8 il vettore risultante dei momenti dipolari dei singoli legami.\nSi possono classificare tre tipi di dipoli: permanenti, istantanei e indotti.\nDipoli permanenti.\nSi hanno quando due atomi in una molecola hanno una elettronegativit\u00e0 differente e un atomo attrae gli elettroni di legame pi\u00f9 esterni dell'altro, acquisendo una parziale carica negativa e inducendo una parziale carica positiva sull'altro atomo.\nAd esempio:\n (formula_1+) H-Cl (formula_1-)\nIl fenomeno pu\u00f2 anche avvenire in relazione alla particolare geometria molecolare, quando questa determini una risultante non nulla dei dipoli presenti fra i diversi atomi che costituiscono la molecola.\nLe molecole con dipoli permanenti vengono definite \"polari\".\nDipoli istantanei.\nSi hanno quando gli elettroni di una molecola (non necessariamente polare) hanno fluttuazioni della loro distribuzione e creano momentanee differenze di carica elettrica. Questi dipoli istantanei causano interazioni deboli di natura elettrostatica (note come forze di Dispersione di London) che si esercitano tra molecole adiacenti.\nAd esempio:\n (0) Cl-Cl (0) [fluttuazione elettronica] --&gt; (formula_1+) Cl-Cl (formula_1-)\nDipoli indotti.\nSi presentano quando una molecola polare si avvicina a una molecola non polare, inducendo in essa uno spostamento della distribuzione di carica.\nAd esempio:\n (formula_1+)(formula_1-)(formula_1+) (formula_1-)(formula_1+)\n [Dipolo permanente] H-HCO-HCO------Cl-Cl [Dipolo indotto]"}
{"id": "120415", "revid": "92920", "url": "https://it.wikipedia.org/wiki?curid=120415", "title": "Lettera di credito", "text": "La lettera di credito \u00e8 un documento, emesso da un istituto di credito, che funge allo stesso tempo da garanzia affinch\u00e9 un soggetto possa ottenere un finanziamento da parte di altri soggetti, che possono essere a loro volta delle banche oppure dei fornitori, e da mezzo di pagamento a scadenza differita. \nViene usata spesso nelle operazioni di esportazione e importazione (credito documentario) quando l'acquirente mette a disposizione del venditore una determinata somma per la fornitura di beni e servizi; somma che il venditore ricever\u00e0 solo a determinate condizioni pattuite in partenza e che la banca si fa garante di controllare. Per la regolamentazione di queste operazioni si fa riferimento alle Norme ed Usi uniformi relativi ai Crediti Documentari (UCP 600), che \u00e8 una pubblicazione della Camera di Commercio internazionale con sede a Parigi e che vengono aggiornate circa ogni 10-12 anni. L'ultima versione \u00e8 la pubblicazione numero 600 del 2007. In questo caso si parla di DLC (Documentary Letter of Credit; Lettera di Credito Documentaria).\nStoria.\nLa nascita delle lettere di credito viene fatta risalire al medioevo e al tempo delle crociate, per evitare di dover portare con s\u00e9 denaro e preziosi durante i lunghi viaggi.\nFunzionamento.\nI documenti solitamente richiesti da parte dell'acquirente che emette la lettera di credito sono le fatture commerciali, un documento di trasporto (lettera di vettura terrestre, lettera di vettura aerea, lettera di vettura ferroviaria, polizza navale, etc.) normalmente fornito dallo spedizioniere incaricato del trasporto, un certificato di assicurazione, un certificato di origine, un certificato di qualit\u00e0 (del prodotto o opera ordinati e in consegna), un elenco delle merci spedite, etc. \nL'elenco dei documenti necessari/obbligatori dipende anche dalla legislazione doganale del paese importatore e dai termini di vendita concordati tra le parti (esempio franco fabbrica, costo assicurazione e nolo, etc.). I termini di consegna sono regolamentati dall'Incoterms la cui ultima edizione risale al 2020.\nLa banca ha l'impegno di controllare la correttezza della documentazione fornita e, in caso positivo, di accreditare l'importo della lettera di credito al beneficiario.\nLa validit\u00e0 della lettera di credito \u00e8 anch'essa concordata in partenza, sia nelle tempistiche di consegna dei materiali che nella durata della sua validit\u00e0. Altre caratteristiche sono quelle di essere \"irrevocabile\", \"confermata\" o meno da parte della banca e riscuotibile presso le casse della banca della nazione di emissione o in quelle della nazione destinataria.\nQuesto tipo di mezzo di pagamento \u00e8 comodo soprattutto nel caso in cui le controparti si trovino in nazioni diverse o si vogliano garantire da eventuali insolvenze.\nEsiste poi la lettera di credito finanziaria, legata ad un contratto finanziario denominata SBLC (Stand By Letter of Credit) che si avvicina alla forma di garanzia pura tipica della BG (Bank Guarantee, Garanzia Bancaria)."}
{"id": "120416", "revid": "6392", "url": "https://it.wikipedia.org/wiki?curid=120416", "title": "Mount Rushmore National Memorial", "text": ""}
{"id": "120417", "revid": "767487", "url": "https://it.wikipedia.org/wiki?curid=120417", "title": "Darkwing Duck (personaggio)", "text": ""}
{"id": "120418", "revid": "1305772", "url": "https://it.wikipedia.org/wiki?curid=120418", "title": "Luigi VII", "text": "Luigi VII pu\u00f2 essere:"}
{"id": "120420", "revid": "123414132", "url": "https://it.wikipedia.org/wiki?curid=120420", "title": "Webcam", "text": "Una webcam (parola composta che unisce \"web\", abbreviazione di World Wide Web e \"cam\", \"camera\", telecamera in inglese) \u00e8 una piccola telecamera utilizzabile solo (o principalmente) come dispositivo di input per un elaboratore.\nCaratteristiche.\nA differenza di una telecamera tradizionale, non dispone di un proprio sistema di memorizzazione di video (per esempio su nastro), ma trasmette semplicemente le immagini riprese, in forma digitale, attraverso una interfaccia collegabile a un computer (per esempio USB oppure uscita di rete Ethernet RJ45).\nUso.\nIl principale utilizzo delle webcam consiste infatti nella possibilit\u00e0 di impiegarle per realizzare una videoconferenza attraverso il Web o altri sistemi basati su Internet come molte applicazioni di messaggistica istantanea.\nUn altro uso piuttosto diffuso delle webcam consiste nella trasmissione continua di immagini dal vivo (\"streaming video\") da determinati luoghi del mondo. L'uso di installare webcam in localit\u00e0 di interesse turistico si sta rapidamente diffondendo in tutto il mondo.\nAncora, webcam vengono talvolta utilizzate a scopi di monitoraggio o videosorveglianza o per la registrazione di video (sul disco rigido del computer). Negli ultimi anni alcuni modelli di webcam sono diventati popolari tra gli astrofili, che le impiegano come strumenti a basso costo per la ripresa di immagini di pianeti e altri oggetti celesti luminosi."}
{"id": "120423", "revid": "7336", "url": "https://it.wikipedia.org/wiki?curid=120423", "title": "Dipoli molecolari", "text": ""}
{"id": "120424", "revid": "19933", "url": "https://it.wikipedia.org/wiki?curid=120424", "title": "Legame di Van der Waals", "text": ""}
{"id": "120426", "revid": "9595857", "url": "https://it.wikipedia.org/wiki?curid=120426", "title": "PSTN", "text": ""}
{"id": "120430", "revid": "37401", "url": "https://it.wikipedia.org/wiki?curid=120430", "title": "Riconoscimento vocale", "text": "Il riconoscimento vocale \u00e8 il processo mediante il quale il linguaggio orale umano viene riconosciuto e successivamente elaborato attraverso un computer o pi\u00f9 specificatamente attraverso un apposito sistema di riconoscimento vocale.\nSistemi di riconoscimento vocale vengono utilizzati per applicazioni vocali automatizzate nel contesto delle applicazioni telefoniche, ad esempio call center automatici, per sistemi di dettatura (in inglese \"dictation system\"), che consentono di dettare discorsi al computer, oppure per sistemi di controllo del sistema di navigazione satellitare o del telefono in auto tramite comandi vocali.\nStoria.\nIl primo sistema di riconoscimento vocale vede la luce nel 1952: esso consisteva in un dispositivo per il riconoscimento di singole cifre parlate, un altro dispositivo dei primi anni era il IBM Shoebox, esposto al Salone di New York del 1964. Negli anni sessanta, erano attivi in Italia alcuni ricercatori universitari nella tecnologia di riconoscimento di parole singole, come Angelo Raffaele Meo a Torino, e altri.\nTuttavia, in Italia la tecnologia di riconoscimento vocale \u00e8 stata studiata estensivamente soprattutto da un gruppo di ricerca dello CSELT di Torino a partire dal 1979: dal 1980 il centro inizi\u00f2 lo studio dei modelli statistici, a partire dallo studio dei difoni della lingua italiana e di altre lingue europee. Durante gli anni Ottanta, CSELT coordin\u00f2 diversi progetti europei in questo campo e nel 1990 pubblic\u00f2 il primo libro italiano sullo stato dell'arte (di cui esiste anche la versione inglese, ristampata nel 2013 da Springer). Dopo la privatizzazione di Telecom Italia, capogruppo del centro, tale gruppo divenne la newco Loquendo SpA, il maggiore attore italiano nel settore e uno dei principali a livello mondiale.\nNei primi anni novanta, la SIP propose una versione del servizio di riconoscimento vocale di CSELT per il servizio di 1412 (che utilizzava anche la sintesi vocale di CSELT per la risposta), nel contesto di un sistema di dialogo. \nSecondo gli esperti del settore, il riconoscimento vocale (SR) nei primi anni novanta \u00e8 stato presentato come un sistema per eliminare completamente la trascrizione piuttosto che rendere il processo di trascrizione pi\u00f9 efficiente, quindi non \u00e8 stato immediatamente accettato. A ci\u00f2 si aggiunse che, all'epoca, la tecnologia era ancora in piena fase di maturazione.\nLa pi\u00f9 grande limitazione tecnica della trascrizione tramite il riconoscimento vocale \u00e8 data dal fatto che la natura del dettato narrativo \u00e8 talvolta interpretativa e dunque, pu\u00f2 richiedere un giudizio che pu\u00f2 essere fornito da un essere umano, ma non ancora da un sistema automatico. Un'altra limitazione \u00e8 stata la vasta quantit\u00e0 di tempo necessaria da parte dell'utente e/o il fornitore di sistema per il \"training\" del software da parte dell'utente: tuttavia, negli anni pi\u00f9 recenti, il software necessita di un training poco dispendioso in termini di tempo o addirittura nessuno.\nLa prima applicazione nel mondo della telefonia mobile appare nel 2003 con il Nokia 6630 ed usata sempre pi\u00f9 fino a diventare dominante nel 2010 nei diversi smartphone, o tramite implementazioni dirette nel telefonino o applicazioni terze.\nSoftware.\nQuesti programmi funzionano con algoritmi adattativi di tipo statistico inferenziale, che ricostruiscono il linguaggio in base alla frequenza delle associazioni fra parole. Possiedono anche un vocabolario fonetico con le pronunce base di numerose parole nella lingua selezionata riconoscendo cos\u00ec anche il timbro di voce del parlante.\nL'altra grande famiglia di sistemi per l'analisi del linguaggio utilizza un vocabolario di dominio costruito dai produttori e dall'utente, ad esempio tramite ontologie. Il programma di riconoscimento vocale propriamente non deve \"capire\", ma trascrivere quanto detto. Tuttavia, il possesso di un vocabolario non solo di singole parole, ma di loro associazioni tipiche, inserito dall'uomo o ricostruito con mezzi statistici, \u00e8 di notevole aiuto a migliorare la qualit\u00e0 del riconoscimento.\nHardware.\nA partire dalla met\u00e0 degli anni Ottanta, alcune industrie hanno cominciato a produrre dei microprocessori specializzati nel riconoscimento vocale. Nel 1986, il centro di ricerca italiano CSELT del gruppo STET present\u00f2 alla conferenza Eusipco 86, in Olanda, un microprocessore VLSI per il riconoscimento vocale indipendente dal parlatore per il parlato continuo nell'ambito telefonico: RIPAC (Riconoscimento del PArlato Connesso). Tale circuito fu progettato con Elsag e prodotto da SGS.\nScrittura vocale.\nI programmi permettono di dettare documenti in qualunque editor di testo come Notepad, Word, OpenOffice o la casella di testo del proprio programma di posta elettronica. Permettono anche di costruire macro vocali che comandano la freccia del mouse per riavviare il computer, aprire e chiudere file e programmi, accedere ai menu o a un dato sito Internet, ecc.\nL'installazione richiede la lettura di un brano davanti al microfono, per abituare il programma a riconoscere la voce, che viene registrata e analizzata per costruire (\"tuning\") una libreria di file vocali. L'addestramento del programma rispetto alla voce del lettore riduce drasticamente gli errori legati al riconoscimento vocale.\nIn un secondo momento, il programma chiede un elenco di documenti Word o in altri formati scritti da chi parla, per memorizzare il suo lessico.\nL'addestramento pu\u00f2 proseguire quando il programma non riconosce la pronuncia di una parola, digitando il testo e registrando la pronuncia corrispondente in modo che il programma crei un file vocale (che abbina suono e scrittura della parola desiderata). Alla parola pu\u00f2 essere abbinata, in alternativa, una sequenza di simboli dell'alfabeto fonetico.\nAltre applicazioni.\nIl riconoscimento vocale, che comporta la traduzione del discorso umano immesso in immissione di raccolta dati e l'emissione di dati in emissione di discorso viene utilizzato anche nell'ottimizzazione dei processi legati alla catena di distribuzione. Una volta integrato con computer portatile e LAN wireless per applicazioni logistiche, il riconoscimento vocale aumenta drasticamente la produttivit\u00e0 e la velocit\u00e0 di acquisizione dati per le soluzioni di manodopera mobile.\nMolte applicazioni sono candidati ideali per le soluzioni di riconoscimento vocale: operazioni di magazzinaggio/distribuzione, gestione dell'inventario, controllo qualit\u00e0, servizi sul campo, lettura luce, acqua, gas, settore sanitario, ecc.\nIl riconoscimento vocale consente il multi-tasking che, a sua volta, comporta un aumento significativo della produttivit\u00e0 di queste applicazioni rispetto alle soluzioni basate su carta o comunque che impegnano le mani. Con i sistemi scritti, o con quelli che impegnano le mani, gli utenti alternativamente \u2018lavorano\u2019 o \u2018comunicano\u2019. Questo processo ritarda il lavoro degli operatori e causa sprechi di tempo.\nLe soluzioni vocali, invece, consentono di comunicare mentre si maneggiano i prodotti. Di conseguenza la stessa quantit\u00e0 di lavoro pu\u00f2 essere ultimata in meno tempo.\nIl riconoscimento vocale comporta miglioramenti significativi sia nella produttivit\u00e0 che nell'accuratezza dei dati per operazioni quali il prelievo di prodotti nel magazzino (che rappresenta pi\u00f9 del 40% dei costi di manodopera e pi\u00f9 del 45% degli errori nelle operazioni del magazzino).\nStandardizzazione.\nIl W3C ha definito degli standard per le tecnologie vocali, che sono il VoiceXML (a dicembre 2007, alla versione 2.1) e il CCXML. Per la specifica di grammatiche vocali ha introdotto Speech Recognition Grammar Specification, per la sintesi vocale SSML 1.0 (Speech Synthesis Markup Language), per la pronuncia PLS 1.0 (Pronunciation Lexicon Specification), per l'interpretazione semantica dei risultati SISR 1.0 (Semantic Interpretation for Speech Recognition)."}
{"id": "120433", "revid": "1305772", "url": "https://it.wikipedia.org/wiki?curid=120433", "title": "Crazy Horse", "text": ""}
{"id": "120434", "revid": "785863", "url": "https://it.wikipedia.org/wiki?curid=120434", "title": "Gene Gnocchi", "text": "Biografia.\nLe origini.\nDopo la laurea in Giurisprudenza all'Universit\u00e0 degli Studi di Parma, per qualche anno si divide tra la carriera di avvocato e quella di frontman nel gruppo \"I Desmodromici\". Ha quattro fratelli e una sorella: Alberto, Elena, Federico, Andy e Charlie. Dal primo matrimonio con Gianna Ghiozzi ha avuto nel 1987 la figlia Silvia e successivamente i figli Marcello ed Ercole. Nel 2013 \u00e8 diventato padre di Irene e nel 2018 di Livia, avute dalla compagna Federica, di qualche anno pi\u00f9 giovane.\nLe prime esperienze come cabarettista.\nNei primi anni ottanta esordisce allo Zelig di Milano.\nIl successo televisivo.\nDopo alcune apparizioni al Maurizio Costanzo Show, Gnocchi viene selezionato per lo show \"Emilio\" (1989). Nello stesso periodo \u00e8 ospite al \"Gioco dei 9\" condotto da Raimondo Vianello.\nSuccessivamente forma un'affiatata coppia artistica con Teo Teocoli nella prima edizione di Scherzi a parte, nella sit-com \"I vicini di casa\" e nel variet\u00e0 \"Mai dire gol\", che conduce nella stagione 1992-1993. L'anno seguente si ritira dalla trasmissione a causa di alcune incomprensioni con la Gialappa's Band. Nel 1994 realizza \"L'Approfondimento\" per Rai 3, trasmissione nella quale, assieme alla sua stralunata famiglia, commenta e discute i fatti pi\u00f9 importanti del giorno.\nLa maturit\u00e0 artistica.\nRecita per Lina Wertm\u00fcller nel film \"Metalmeccanico e parrucchiera in un turbine di sesso e politica\" ed \u00e8 protagonista di diversi spettacoli teatrali. Conduce variet\u00e0 televisivi (\"Meteore\", \"Striscia la notizia\", \"Il Boom\") e programmi di seconda serata, come \"Dillo a Wally\" (1997) e \"La grande notte\" (2002). \u00c8 ospite fisso del programma \"Quelli che il calcio\".\nNella primavera 2004 ha affiancato Amadeus nella prima edizione del reality \"Music Farm\" e Simona Ventura nella conduzione del \"Festival di Sanremo\". Nel settembre 2008 passa all'emittente televisiva Sky (pur mantenendo la conduzione di \"Art\u00f9\" su Rai 2) per condurre \"Gnok Calcio Show\" la domenica pomeriggio.\nDa gennaio 2010 partecipa ad alcune puntate del programma televisivo \"Zelig\" su Canale 5. Nel settembre 2010 torna a lavorare in Rai con il \"L'almanacco del Gene Gnocco\" in onda su Rai 3. Dalla stagione successiva \u00e8 membro fisso del programma \"La Domenica Sportiva\". Da gennaio 2012 collabora con R101 nel programma in onda dalle ore 10:00 alle 13:00 dal luned\u00ec al venerd\u00ec.\nIn estate \u00e8 ospite fisso alla trasmissione Rai \"Notti Europee\", condotta da Andrea Fusco e Simona Rolandi, in collegamento da Rimini. Dal 2017 cura la copertina comica del talk show politico \"Dimarted\u00ec\", condotto da Giovanni Floris su LA7. Nel 2020 passa a \"Quarta Repubblica\" di Nicola Porro mentre l\u2019anno seguente torna a \"Zelig\".\n\u00c8 autore di libri, non solo di genere comico.\nCalciatore.\nIn giovent\u00f9 Gene Gnocchi era stato un calciatore di Serie C: fu riserva dell'Alessandria, allora allenata da Giuseppe Marchioro, ricoprendo il ruolo di centrocampista offensivo. A lungo fu attivo nei campionati dilettantistici della FIGC, con le maglie di Guastalla, Fidenza, Castiglione delle Stiviere, Fiorenzuola (con cui ottenne una promozione nel Campionato Interregionale), Viadana, Busseto e Vigolzone.\nDurante l'edizione 2006-2007 della trasmissione televisiva \"Quelli che il calcio\", Gene Gnocchi lanci\u00f2 una sfida all'intero mondo del pallone, chiedendo l'ingaggio, e un conseguente gettone di presenza, ad una qualsiasi squadra calcistica di Serie A. Cinque squadre (Atalanta, , , e Torino) risposero positivamente alla richiesta del comico.\nIl 23 marzo 2007 Gnocchi firm\u00f2 un contratto bimestrale da 3000 euro con il ; all'et\u00e0 di 52 anni sarebbe diventato il calciatore pi\u00f9 anziano di sempre a calcare i campi di Serie A, qualora avesse giocato. Scelse di indossare la maglia numero 52, indicante la sua et\u00e0, e il nome \"Gnoccao\". Tuttavia non riusc\u00ec a giocare neanche una partita in quell'annata, per via della difficolt\u00e0 che il incontr\u00f2 nella lotta per la salvezza. Ci\u00f2 nonostante i ducali confermarono il calciatore in rosa per il campionato successivo (era presente nel listone del Fantacalcio gestito dalla \"Gazzetta dello Sport\", al costo di 1), ma anche in quella stagione non scese mai in campo.\nGnocchi riprov\u00f2 l'avvicinamento al calcio professionistico nel 2008, iniziando ad allenarsi con il , squadra militante in Serie B. Un'ulteriore occasione gli venne concessa, nel febbraio del 2009, da Gian Piero Gasperini, all'epoca allenatore del Genoa. Come nelle precedenti occasioni il nome sulla maglia rimase \"Gnoccao\", ma venne aggiornato il numero (54), corrispondente sempre alla sua et\u00e0. Anche in questa esperienza, per\u00f2, Gnocchi non riusc\u00ec ad esordire tra i professionisti.\nNell'aprile del 2009 la Nuova Verolese Calcio gli diede la possibilit\u00e0 di giocare l'ultima partita del campionato di Serie D. Nello stesso periodo si \u00e8 allenato, per un solo giorno, con il Napoli e con il .\nNell'estate del 2009 and\u00f2 in prova al Tre Fiori, squadra campione in carica di San Marino partecipante ai preliminari di Champions League. A giugno il club present\u00f2 regolarmente il suo tesseramento alla federazione sanmarinese, ma trov\u00f2 la ferma opposizione del presidente Giorgio Crescentini, che giudic\u00f2 lesiva per la sua organizzazione il tesseramento del comico, ritenendo l'operazione una pura strategia di marketing; alla fine il Tre Fiori fu costretto a rinunciare al tesseramento di Gnocchi.\nEditoria.\nDal 14 febbraio 2006 tiene la rubrica \"Il rompipallone\" sulla prima pagina del quotidiano \"La Gazzetta dello Sport\"."}
{"id": "120435", "revid": "118539276", "url": "https://it.wikipedia.org/wiki?curid=120435", "title": "Stored procedure", "text": "Una stored procedure \u00e8 un programma scritto in SQL o in altri linguaggi, mantenuto nel database stesso, archiviato nel cosiddetto database data dictionary. Spesso \u00e8 scritta in versioni proprietarie di SQL, che sono dei veri e propri linguaggi strutturati, come il PL/pgSQL di PostgreSQL o il PL/SQL di Oracle, all'interno dei quali \u00e8 possibile scrivere codice SQL. Generalizzando, a seconda delle loro caratteristiche si distinguono diversi tipi di sottoprogrammi:\nGeneralmente il DBMS compila le stored procedure, il che significa che le ottimizza e stabilisce il piano di esecuzione delle query.\nAlcuni DBMS consentono di criptare le stored procedure. Questa pratica viene usata dai produttori di software per fare in modo che il cliente non possa leggerle. Questo modo di distribuire il software \u00e8 detto closed source, il cui codice cio\u00e8 deve restare segreto per evitare che venga studiato o modificato.\nVantaggi e svantaggi.\nI principali vantaggi che derivano dall'utilizzo delle stored procedure sono i seguenti:\nGli svantaggi principali sono invece i seguenti:\nLinguaggi.\nI linguaggi utilizzabili per la scrittura delle stored procedure sono molti e dipendono dal DBMS che si utilizza. I pi\u00f9 diffusi sono sicuramente Java e C/C++. I DBMS offrono anche versioni strutturate di SQL in modo che possa essere utilizzato per scrivere procedure che contengano condizioni e cicli. I pi\u00f9 famosi sono:\nEstensioni procedurali di SQL.\nSebbene lo standard SQL:2003 preveda diversi costrutti che fanno di SQL un linguaggio procedurale, i DBMS che implementano le Stored Procedure tendono a utilizzare estensioni specifiche, o a basarsi sulle implementazioni pi\u00f9 diffuse anzich\u00e9 sullo standard. A ci\u00f2 si aggiunge il fatto che i DBMS pi\u00f9 leggeri non implementano affatto le Stored Procedure o altri tipi di routine. Per questi motivi, i costrutti procedurali sono quella parte dell'SQL pi\u00f9 soggetta a variazioni quando si passa da un dialetto all'altro.\nLe estensioni procedurali di SQL comprendono:"}
{"id": "120436", "revid": "1655409", "url": "https://it.wikipedia.org/wiki?curid=120436", "title": "Protettorato", "text": "Nel diritto internazionale un protettorato \u00e8 uno Stato o un territorio controllato (protetto) da uno Stato pi\u00f9 forte (protettore), il quale si riserva di rappresentarne integralmente la personalit\u00e0 nell'ambito del diritto internazionale. Dal punto di vista del diritto interno, invece, lo Stato protetto mantiene una certa autonomia per quanto riguarda gli affari interni e non \u00e8 un possedimento dello Stato protettore (in senso stretto, cos\u00ec come la colonia), il quale si impegna a tutelarne gli interessi dirigendo i suoi affari esteri, organizzando la sua difesa e attuando una certa influenza politica.\nNon \u00e8 da confondere con l'istituto del mandato di potenza protettrice, che si ha quando una nazione subentra a un'altra nazione nella rappresentanza diplomatica nei confronti di una terza, qualora le ultime due abbiano interrotto i rapporti diplomatici.\nDescrizione.\n\u00c8 un termine usato nel diritto internazionale per indicare un accordo, pattuito generalmente fra due stati, uno dei quali si impegna, attraverso la firma di una convenzione, a proteggere l'altro. In virt\u00f9 di questo accordo, lo Stato protetto affida la gestione dei propri affari internazionali (politici, commerciali ed economici) allo Stato protettore. Il protettorato di solito viene lasciato governare da un rappresentante dello Stato protetto, e questa condizione \u00e8 stabilita da un trattato e i cittadini non vengono equiparati; in questo senso il protettorato \u00e8 una specie di dipendenza, anche se sotto certi aspetti meno gravosa della colonia.\nNel XIX secolo e nella prima met\u00e0 del XX in realt\u00e0 fu uno strumento usato dalle grandi potenze che lo imposero con decisione unilaterale a vari paesi coloniali, dichiarati formalmente autonomi, ingerendosi anche nella loro politica interna.\nTipologie.\nIl termine fu coniato nel 1815 per giustificare l'occupazione di Corf\u00f9 e delle altre 7 isole greche nel mar Ionio (tra cui anche Cefalonia, Itaca e Zante) da parte dell'impero britannico. Il protettorato venne poi formalizzato il 2 maggio 1817 con il nome di \"Unione delle Isole Jonie\" (\"Kratos ton Enomenon Ionion Neson\").\nIn seguito lo strumento del protettorato venne poi estensivamente usato da tutte le potenze coloniali:\nLa Germania nazista diede vita al Protettorato di Boemia e Moravia (1938-1945).\nAltri casi storici:"}
{"id": "120437", "revid": "125664633", "url": "https://it.wikipedia.org/wiki?curid=120437", "title": "Teorema di Cook-Levin", "text": "Nella teoria della complessit\u00e0 algoritmica, il teorema di Cook-Levin, dimostrato da Stephen Cook nel suo articolo \"Complessit\u00e0 delle Procedure di Dimostrazione dei Teoremi\" (\"The Complexity of Theorem Proving Procedures\") del 1971, afferma che il problema di soddisfacibilit\u00e0 booleana \u00e8 NP-completo.\nIl matematico sovietico Leonid Levin arriv\u00f2 per primo alla dimostrazione del teorema, ma l'articolo con la dimostrazione venne tradotto in inglese anni dopo la pubblicazione di \"Complessit\u00e0 delle Procedure di Dimostrazione dei Teoremi\". Perci\u00f2 questo teorema \u00e8 noto anche come teorema di Cook-Levin poich\u00e9 entrambi i matematici arrivarono indipendentemente alla dimostrazione del teorema.\nDefinizioni.\nUn problema decisionale appartiene ad NP se una macchina di Turing non deterministica pu\u00f2 calcolare la soluzione in tempo polinomiale.\nUn problema decisionale \u00e8 NP-completo se appartiene a NP e se ogni problema appartenente ad NP pu\u00f2 essere ridotto ad esso in tempo polinomiale.\nUn'istanza del problema di soddisfacibilit\u00e0 booleana \u00e8 un'espressione booleana che combina variabili booleane usando degli operatori booleani. Un'espressione \u00e8 soddisfacibile se c'\u00e8 almeno un assegnamento di valori di verit\u00e0 alle variabili tale che l'espressione sia vera.\nDimostrazione.\nSi dimostra che il funzionamento di una macchina di Turing si pu\u00f2 simulare tramite formule booleane in forma normale congiuntiva. Intuitivamente le operazioni di un calcolatore binario (che \u00e8 Turing Completo o Turing equivalente) possono essere viste come delle formule booleane in forma normale congiuntiva (questo \u00e8 dovuto all'architettura dei calcolatori). Si dimostra in maniera banale che ogni formula booleana pu\u00f2 essere trasformata in tempo polinomiale in una formula booleana equivalente in forma normale congiuntiva. Ogni problema che pu\u00f2 essere risolto tramite una macchina di Turing pu\u00f2 essere tramutato in una formula booleana e quindi il problema di soddisfacibilit\u00e0 booleana \u00e8 NP-completo.\nSAT appartiene ad NP.\nSAT appartiene ad NP, perch\u00e9 esiste una macchina di Turing non deterministica che pu\u00f2 decidere tutti i problemi in SAT.\nQuesta macchina effettua in modo non deterministico tutte le assegnazioni possibili alla formula booleana, se almeno una delle assegnazioni soddisfa la formula booleana, la macchina accetta.\nOgni linguaggio in NP \u00e8 riducibile a SAT in tempo polinomiale.\nViene qui riportata la dimostrazione che si trova sul libro di Michael Sipser.\nUsiamo una tabella per codificare tutti gli stati di un ramo di una computazione di una macchina non deterministica. Quindi l'alfabeto dei simboli che compaiono nella tabella \u00e8:\nformula_1\nVisto che ogni ramo di computazione pu\u00f2 avere al pi\u00f9 tempo polinomiale, sappiamo che gli stati possibili all'interno di questo ramo sono al pi\u00f9 nk configurazioni. Quindi \u00e8 possibile creare una tabella avente nk righe ed nk colonne, di cui ogni riga rappresenta una configurazione del ramo di computazione.\nOgni riga di questa tabella contiene il contenuto del nastro della macchina di Turing e lo stato corrente, messo prima del simbolo su cui la macchina punta attualmente. Inoltre, il simbolo # rappresenta l'inizio e la fine di ogni stringa ed il simbolo _ rappresenta una cella vuota. Ad esempio, una configurazione iniziale conterr\u00e0 i simboli:\ncodice_1\nE se la testina dovesse spostarsi in avanti, si avrebbe la stringa:\ncodice_2\n\u00c8 possibile creare un insieme di formule booleane che verifichino determinate condizioni di questa tabella:\nLa formula finale sar\u00e0 la congiunzione di queste quattro formule:\nformula_2\nDetto questo, bisogna dimostrare due cose:\nAd ogni cella \u00e8 associato uno ed un solo simbolo.\nIntroduciamo le variabili booleane formula_3 che hanno valore \"vero\" se la cella nella riga i e nella colonna j contiene il simbolo s, \"falso\" altrimenti.\nLa formula che verifica che ad ogni cella sia associato uno ed un solo simbolo \u00e8:\nformula_4\nLa formula ci sta dicendo che per ogni cella, corrispondente alla riga i ed alla colonna j, dobbiamo verificare due cose:\nQuesto \u00e8 un controllo pi\u00f9 che altro sintattico sul contenuto della tabella. In questa formula non viene fatta alcuna verifica sul reale significato dei simboli presenti.\nLa prima riga della tabella rappresenta la configurazione iniziale.\nLa formula che lo verifica \u00e8:\nformula_5\nOgni transizione da una riga alla riga successiva \u00e8 valida.\nQuesta \u00e8 la condizione pi\u00f9 difficile da verificare in assoluto. Per questo motivo verr\u00e0 fornito un abbozzo di dimostrazione.\n\u00c8 possibile verificare la correttezza delle righe analizzando solamente delle \"finestre\" di due righe e tre colonne. Di ognuna di queste finestre si potr\u00e0 dire se \u00e8 giusta o sbagliata guardando alla funzione di transizione della macchina di Turing che si sta simulando e a dei controlli formali.\nUna finestra di due righe e tre colonne pu\u00f2 essere non corretta per i seguenti motivi:\nCio\u00e8:\nformula_6\nLa finestra (i, j) \u00e8 la finestra di due righe e tre colonne che ha la cella in alto al centro in posizione (i, j).\nAlmeno una riga della tabella rappresenta uno stato di accettazione.\nSi tratta di verificare che almeno una cella della tabella contiene uno stato di accettazione.\nformula_7\nAbbiamo detto che la tabella rappresenta un ramo di una computazione di una macchina di Turing non deterministica, dobbiamo accertarci per\u00f2 che si tratti di un ramo di computazione che termina con l'accettazione.\nConseguenze.\nUna volta dimostrato che ogni problema appartenente a NP pu\u00f2 essere ridotto in tempo polinomiale ad una istanza del problema di soddisfacibilit\u00e0 booleana, si deduce che se questo problema potesse essere risolto in tempo polinomiale da una macchina di Turing deterministica, tutti i problemi in NP potrebbero essere risolti in tempo polinomiale, e quindi la classe di complessit\u00e0 NP sarebbe uguale alla classe di complessit\u00e0 P."}
{"id": "120442", "revid": "838137", "url": "https://it.wikipedia.org/wiki?curid=120442", "title": "Trigger (basi di dati)", "text": "Il trigger, nelle basi di dati, \u00e8 una procedura che viene eseguita in maniera automatica in coincidenza di un determinato evento, come ad esempio la cancellazione di un record di una tabella. In questo modo si ha a disposizione una tecnica per specificare e mantenere vincoli di integrit\u00e0 anche complessi. I trigger permettono agli utenti di specificare vincoli di integrit\u00e0 pi\u00f9 complessi dato che un trigger \u00e8 essenzialmente una procedura PL/SQL (Oracle), Transact-SQL (Microsoft), PL/pgSQL (PostgreSQL), ecc.\nTale procedura \u00e8 quindi associata ad una tabella e viene automaticamente richiamata dal motore del database quando una certa modifica (o evento) avviene all'interno della tabella. Le modifiche sulla tabella possono includere operazioni \"insert\", \"update\", e \"delete\".\nDefinizione.\nLa specifica di una regola \u00e8 generalmente effettuata attraverso il modello ECA (\"Event-Condition-Action\"):\nL'evento (\"Event\") pu\u00f2 essere:\nLa condizione (\"Condition\"), definisce la condizione da verificarsi prima di procedere all'esecuzione della regola. La condizione \u00e8 facoltativa:\nL'azione (\"Action\"), di solito \u00e8 una sequenza di comandi SQL e/o di codice scritto con linguaggi di programmazione proprietari (ad esempio PL/SQL nei database Oracle, o Transact-SQL su database Microsoft e Sybase), ma pu\u00f2 essere anche una transazione sul database o un programma esterno.\nLa definizione di un trigger consiste nei seguenti componenti:\nLa clausola \"or replace\" ri-crea una precedente definizione del trigger qualora questo esista e abbia lo stesso &lt;nome trigger&gt;.\nIl nome di un trigger pu\u00f2 essere scelto arbitrariamente, ma \u00e8 convenzione comune utilizzare un nome che rifletta la tabella e l'evento(i) (nell'esempio, upd_ins_EMP).\nUn trigger pu\u00f2 essere richiamato prima (\"before\") o dopo (\"after\") l'evento che causa l'attivazione del trigger.\nL'evento che causa l'attivazione del trigger specifica prima (o dopo) quale operazione nella tabella &lt;tabella&gt; il trigger debba essere eseguito.\nUn singolo evento \u00e8 un inserimento (\"insert\"), un aggiornamento (\"update\") o una cancellazione (\"delete\"); gli eventi possono essere combinati usando la logica or.\nSe il trigger deve essere eseguito soltanto quando certe colonne vengono aggiornate, queste colonne devono essere specificate dopo l'evento \"update\".\nTrigger a livello di riga/istruzione.\nAl fine di programmare i trigger efficientemente (e correttamente), \u00e8 essenziale capire la differenza tra \"trigger a livello di riga\" e \"trigger a livello di istruzione\".\nUn trigger a livello di riga viene definito utilizzando la clausola \"for each row\".\nSe questa clausola viene omessa, si assume che il trigger sia un trigger a livello di istruzione.\nEsecuzione.\nUn trigger a livello di riga viene eseguito una volta per ogni riga dopo (o prima) l'evento che lo ha causato.\nAl contrario, un trigger a livello di istruzione viene eseguito una volta dopo (o prima) dell'evento, indipendentemente da quante righe sono state interessate dall'evento.\nPer esempio, un trigger di riga con la specifica di evento \"after update\" viene eseguito una volta per ogni riga che viene interessata dall'aggiornamento (o noto come update).\nQuindi, se l'aggiornamento interessa venti tuple, il trigger viene eseguito venti volte, una volta per ogni riga.\nAl contrario, un trigger di istruzione viene eseguito una sola volta.\nCaratteristiche dei trigger a livello riga.\nI trigger di riga hanno alcune speciali caratteristiche che non sono fornite con i trigger di istruzione:\nsolo con un trigger di riga \u00e8 possibile accedere ai valori degli attributi di una tupla (riga) prima e dopo la modifica, perch\u00e9 il trigger viene eseguito una volta per ogni tupla (riga).\nPer un update trigger, si pu\u00f2 accedere al vecchio valore di attributo utilizzando:\ne si pu\u00f2 accedere al nuovo\nattributo utilizzando \nPer un \"insert trigger\", solo \npu\u00f2 essere utilizzato, e per un \"delete trigger\" solo \n\u00e8 valido (e si riferisce al valore dell'attributo della &lt;colonna&gt; della tupla cancellata). \nIn un trigger di riga quindi \u00e8 possibile specificare confronti tra il vecchio e il nuovo valore di attributo nel blocco PL/SQL, per esempio:\nIF :OLD.SAL &lt; :new.SAL then \u2026\nSe per un trigger di riga il contesto temporale before viene specificato, \u00e8 anche possibile modificare il nuovo valore della riga, per es.,\nTali modifiche non sono possibili con i \"trigger di riga after\".\nIn generale, \u00e8 raccomandabile utilizzare un trigger di riga after se la nuova riga non viene modificata nel blocco PL/SQL. \nI trigger a livello di istruzione sono usati in generale solo in combinazione con il trigger after.\nClausola \"when\".\nIn una definizione di trigger la clausola \"when\" pu\u00f2 essere usata solo in combinazione con un trigger \"for each row\".\nLa clausola \u00e8 utilizzata per restringere ulteriormente l'attivazione del trigger.\nPer la specifica della condizione nella clausola when, vengono mantenute le stesse restrizioni della clausola check.\nLe uniche eccezioni sono che le funzioni \"sysdate\" e \"user\" possono essere utilizzate, e che \u00e8 possibile far riferimento ai vecchi/nuovi valori degli attributi della riga attuale.\nIn quest'ultimo caso, i due punti \u201c:\u201d non devono essere utilizzati, per esempio solo:\nOLD.&lt;attributo&gt;\ne\nNEW.&lt;attributo&gt;\nCorpo del trigger.\nIl corpo del trigger consiste in un blocco PL/SQL.\nTutti i comandi SQL e PL/SQL eccetto le due istruzioni \"commit\" e \"rollback\" possono essere utilizzati in un blocco PL/SQL di un trigger.\nInoltre, costrutti addizionali \"if\" permettono l'esecuzione di certe parti del blocco PL/SQL a seconda dell'evento che aziona il trigger.\nA questo scopo esistono tre costrutti: \"if inserting\", \"if updating\"[(\u2018&lt;colonna&gt;')], e \"if deleting\".\nPossono essere utilizzati come mostrato nel seguente esempio:\nCREATE OR REPLACE TRIGGER emp_check\nAFTER INSERT OR DELETE OR UPDATE ON EMP\nFOR EACH ROW\nBEGIN\n IF INSERTING THEN\n &lt;blocco PL/SQL&gt;\n END IF;\n IF UPDATING THEN\n &lt;blocco PL/SQL&gt;\n END IF;\n IF DELETING THEN\n &lt;blocco PL/SQL&gt;\n END IF;\nEND;\n\u00c8 importante comprendere che l'esecuzione di un blocco PL/SQL di un trigger costituisce una parte di transazione che pu\u00f2 contenere eventi che provocano l'attivazione di altri trigger.\nQuindi, per esempio, un'istruzione \"insert\" in un blocco PL/SQL pu\u00f2 causare l'attivazione di un altro trigger.\nPi\u00f9 trigger e modifiche quindi possono innescare un'esecuzione a cascata di triggers.\nUna tale sequenza di trigger termina con successo se \nSe un trigger rileva un'eccezione in un blocco PL/SQL, tutte le modifiche fino all'inizio della transazione vengono annullate (rollback).\nNel blocco PL/SQL di un trigger, un'eccezione pu\u00f2 essere provocata utilizzando l'istruzione \"raise_application_error\".\nQuesta istruzione provoca un rollback implicito.\nIn combinazione con un trigger di riga, \"raise_application_error\" pu\u00f2 far riferimento a vecchi/nuovi valori della riga modificata:\nraise_application_error(-20020,\"L'incremento dello stipendio da \"||to_char(:OLD.SAL)||\" a \"||to_char(:NEW.SAL)||\" \u00e8 troppo alto\");\noppure\nraise_application_error(-20030,\"L'impiegato con Id \"||to_char(:NEW.EMPNO)||\" non esiste.\");"}
{"id": "120444", "revid": "124455726", "url": "https://it.wikipedia.org/wiki?curid=120444", "title": "Luigi VIII di Francia", "text": "Biografia.\nI primi anni.\nLuigi, appartenente alla dinastia capetingia, nacque nel 1187 da Filippo II di Francia e Isabella di Hainaut da cui eredit\u00f2 la Contea d'Artois. Luigi regn\u00f2 per un tempo relativamente breve e furono ben pi\u00f9 ricchi di eventi gli anni in cui visse come principe. Parteggi\u00f2 per i baroni nella Prima guerra dei baroni che scoppi\u00f2 in Inghilterra fornendo appoggio militare. Dopo la battaglia di Roche-au-Moine del 2 luglio 1214 in cui sbaragli\u00f2 gli inglesi invase il sud dell'Inghilterra e i baroni ribelli lo proclamarono re d'Inghilterra. Tuttavia dopo essere stato scomunicato vi rinunci\u00f2. Nel 1217, approfittando della guerra in Inghilterra, Luigi diede il via alla conquista della Guienna lasciando a Enrico III d'Inghilterra solo una piccola regione attorno a Bordeaux. Il suo breve regno fu contrassegnato da un intervento decisivo delle sue milizie nella Crociata albigese che port\u00f2 alla sua vittoriosa conclusione.\nIl periodo da principe.\nNell'estate del 1195 allo scopo di favorire un'alleanza fra il padre di Luigi, Filippo II di Francia, e Riccardo I d'Inghilterra venne ventilato un matrimonio fra il giovane principe ed Eleonora di Bretagna che di Riccardo era la nipote. Il piano fall\u00ec e, si disse, per mano di Enrico VI di Svevia che disapprovava il matrimonio; tale fallimento fu visto anche come il segno del fatto che Riccardo voleva passare il titolo di erede presuntivo al fratello Giovanni d'Inghilterra e non al nipote, e fratello di Eleonora, Arturo I di Bretagna com'era stato in un primo momento. Questo cambiamento port\u00f2 a un rapido deterioramento dei rapporti fra i due sovrani.\nAll'et\u00e0 di dodici anni Luigi spos\u00f2 Bianca di Castiglia il 23 maggio 1200, dopo lunghe trattative fra Filippo II e Giovanni d'Inghilterra; la giovane infatti era figlia di Alfonso VIII di Castiglia e Leonora d'Aquitania, sorella di Giovanni.\nNel 1214 Giovanni cominci\u00f2 la sua ultima campagna per rivendicare il Ducato di Normandia da Filippo II e, a questo proposito, il re inglese ottenne alleanze sia con Ottone IV di Brunswick sia con Rinaldo di Dammartin e Ferdinando del Portogallo, conte di Fiandra. Il piano di Giovanni era di spaccare in due le forze di Filippo: mentre avrebbe fatto pressione dal Poitou verso Parigi in direzione nord-est, i suoi alleati insieme a Guglielmo Longesp\u00e9e avrebbero marciato verso sud-ovest in direzione delle Fiandre. Filippo prese quindi il comando delle forze a nord che dovevano fronteggiare l'imperatore mentre Luigi dovette mettersi a capo di coloro che si sarebbero confrontati con Giovanni. La prima parte della campagna volse a favore degli inglesi, Giovanni sconfisse in astuzia Luigi ed entro il mese di giugno aveva recuperato l'Angi\u00f2.\nGiovanni pose l'assedio al castello di Roche-au-Moine e ne scatur\u00ec l'omonima battaglia in cui gli inglesi vennero sconfitti e costretti a riparare a La Rochelle; poco dopo nel nord Filippo vinse faticosamente la Battaglia di Bouvines ponendo fine alle speranze di Giovanni di riprendere il Ducato di Normandia.\nNel 1215 i baroni inglesi si ribellarono contro re Giovanni (1199-1216) dando vita alla Prima guerra dei baroni e offrirono il trono a Luigi, allora principe. Egli attracc\u00f2 indisturbato all'Isola di Thanet, presso il Kent orientale. Da l\u00ec Luigi invase l'Inghilterra e venne proclamato re nel maggio 1216, pur non venendo incoronato, presso l'antica cattedrale di San Paolo alla presenza di tutta Londra. Bench\u00e9, appunto, non venisse mai incoronato formalmente, molti nobili fra cui Alessandro II di Scozia gli resero omaggio.\nIl 14 giugno conquist\u00f2 Winchester e, da l\u00ec a poco, met\u00e0 del regno inglese. La morte di Giovanni occorsa nell'ottobre di quell'anno fece girare la sua fortuna: molti nobili lo disertarono per volgere il loro appoggio al piccolo Enrico III d'Inghilterra. Reggente era Guglielmo il Maresciallo che incit\u00f2 i propri compatrioti a combattere per la libert\u00e0 dell'Inghilterra. Luigi si scontr\u00f2 con gli inglesi alla Battaglia di Lincoln del 1217, venne sconfitto sia l\u00ec sia alla susseguente Battaglia di Sandwich e fu quindi costretto a scendere a patti con gli inglesi. Venne quindi redatto il Trattato di Lambeth il cui contenuto principale era un'amnistia per i baroni ribelli, la promessa di Luigi di non attaccare di nuovo l'Inghilterra e 10.000 \u00a3 che gli vennero date in cambio della promessa che non avrebbe mai acconsentito a divenire re d'Inghilterra.\nIl breve regno.\nSuccesse al padre il 14 luglio 1223, venendo incoronato il 6 agosto nella cattedrale di Reims. Combatt\u00e9 contro gli Angioini, strappando loro il Poitou e la Saintonge nel 1224. Seguirono la conquista di Avignone e della Linguadoca.\nIl 1\u00ba novembre 1223 eman\u00f2 un'ordinanza che vietava ai suoi funzionari di riscuotere debiti dovuti agli ebrei, rovesciando il provvedimento in materia del padre (Filippo II di Francia). L'usura era condannata allora dalla chiesa cattolica, e chi la praticava era passibile di scomunica, per questo era generalmente praticata con l'intermediazione degli ebrei, che ovviamente non potevano essere scomunicati, producendo un'area grigia nel sistema legale in cui persino i legali laici potevano chiedere, o permettere, agli ebrei di praticarla. Questo voleva essere un tentativo di ovviare al problema che spesso produceva non pochi attriti fra stato e chiesa. Ventisei baroni accettarono, ma il potente Teobaldo I di Navarra, conte di Champagne, rifiut\u00f2 d'obbedire, poich\u00e9 ricavava denaro dalla tassazione dell'usura in virt\u00f9 di un accordo con gli ebrei. Teobaldo divenne il leader della fazione oppositrice ai capetingi e la sua ostilit\u00e0 si pales\u00f2 pi\u00f9 volte, durante l'assedio di Avignone, per esempio, forn\u00ec il minimo di servizio, 40 giorni, per poi tornare a casa fra le accuse di tradimento.\nDiversi anni prima, nel 1209, si era iniziata la Crociata albigese. Nata come uno scontro con gli esponenti del Catarismo, stanziati per lo pi\u00f9 in Linguadoca, divenne poi uno scontro fra i nobili del nord e quelli occitani del sud. Fino al 1215 i signori del nord ebbero un discreto successo, poi una serie di ribellioni erose il terreno guadagnato durante il decennio che and\u00f2 fino al 1225 e che sfoci\u00f2 nell'assedio di Avignone.\nNel 1225 il concilio di Bourges scomunic\u00f2 il conte di Tolosa Raimondo VII, indicendo una crociata contro i baroni del sud della Francia; Luigi partecip\u00f2 alla crociata per consolidare il proprio potere. Dopo aver respinto le profferte di pace portate da Ruggero Bernardo II di Foix il re and\u00f2 avanti riprendendosi Avignone. Mor\u00ec di dissenteria nell'Alvernia e venne sepolto all'interno della Basilica di Saint-Denis senza aver potuto completare la propria opera di conquista."}
{"id": "120445", "revid": "124865623", "url": "https://it.wikipedia.org/wiki?curid=120445", "title": "Arancione", "text": "Larancione (usata anche la forma arancio) \u00e8 uno dei colori dello spettro percepibile dall'occhio umano, classificato come \"colore caldo\". \nSi trova tra il rosso e il giallo e ha una lunghezza d'onda di circa 590-625 nanometri.\nUn fascio di luce arancione pu\u00f2 avere uno spettro non monocromatico, in quanto si pu\u00f2 ottenere, ad esempio, per sintesi additiva di verde e rosso, o per sintesi sottrattiva di magenta e giallo.\nEtimologia.\nL'arancione \u00e8 il colore del frutto dell'arancio da cui ha preso il nome. Nelle lingue europee, prima dell'introduzione nel continente di questo frutto, avvenuta tra il X secolo e l'XI secolo, non vi era una parola che definisse tale colore n\u00e9 una nozione precisa di esso, che veniva spesso considerato rosso. Per questo motivo sono rimaste nell'uso locuzioni come \"pesci rossi\", \"gatti rossi\", \"capelli rossi\", nonostante questi appaiano arancioni.\nIn natura.\nAlcuni minerali che possono assumere colorazione arancione sono la calcite e l'opale.\nNel mondo vegetale, l'arancione pu\u00f2 indicare la presenza di carotenoidi, carotene o flavonoidi. L'arancione \u00e8 il colore di molti agrumi (arance, mandarini, kumquat, ecc.), altri frutti, fiori, foglie (che assumono tipicamente questo colore in autunno, assieme al giallo e al marrone) e licheni.\nIl colore arancione \u00e8 presente in molte specie acquatiche (tra cui pesci e molluschi), negli insetti e nel piumaggio di alcuni uccelli (come la \"Rupicola peruviana\") e rettili (\"Furcifer pardalis\").\nPercezione.\nNegli esseri umani.\nNegli esseri umani, il colore arancione viene percepito attraverso dei coni (che sono delle cellule fotorecettrici presenti sulla retina dell'occhio) appositamente deputati a distinguere i colori. Esistono tre tipi di coni nell'occhio umano: S, M e L. Ciascuno di questi tipi percepisce un particolare intervallo di colori e la percezione dei singoli colori nasce dalla combinazione dei diversi stimoli. In particolare il colore arancione \u00e8 associato a una stimolazione dei coni L maggiore rispetto alla stimolazione dei coni M (mentre i coni S non sono stimolati dall'arancione).\nNegli animali.\nLa percezione del colore arancione \u00e8 differente tra gli esseri umani e gli animali. Ad esempio, i cervi vedono il colore arancione meno saturato, come se fosse un marrone o un grigio.\nI ragni, potendo percepire solo il colore verde e colori nell'ultravioletto, non percepiscono il colore arancione.\nColorazione.\nIn chimica analitica.\nNel saggio alla fiamma, una fiamma di colore arancione pu\u00f2 indicare la presenza di calcio o sodio.\nNell'indicatore universale, il colore arancione denota una soluzione con pH moderatamente acido.\nCodifica.\nNell'ambito dell'elettronica, prima dell'avvento degli schermi a colore, l'arancione non poteva essere visualizzato attraverso gli schermi in bianco e nero. A partire dall'introduzione delle tecniche di cinematografia a colori (come il processo Kinemacolor del 1908 e il successivo Technicolor del 1916), \u00e8 stato possibile visualizzare nello stesso schermo elettronico diverse sfumature di colori, tra cui anche l'arancione, utilizzando diverse codifiche del colore, tra cui quelle indicate di seguito.\nRGB.\nNella codifica RGB essendo ottenuto dalla combinazione del giallo e del rosso, che sono rispettivamente rappresentati dai codici (255; 255; 0) e (255; 0; 0), il codice dell'arancione \u00e8 dato dalla terna i cui valori sono la media dei valori delle terne del rosso e del giallo, ovvero (255; 128; 0), ovvero con il valore massimo (255) della componente rossa, il valore medio (128) della componente verde e un valore nullo (0) della componente blu. Tale combinazione nel sistema numerico esadecimale (HEX) corrisponde al valore #FF8000 (utilizzato ad esempio nel linguaggio HTML per identificare il colore arancione). In realt\u00e0, la media tra i valori 0 e 255 \u00e8 127,5, ma siccome nella codifica RGB si usano solo interi, tale valore \u00e8 arrotondato convenzionalmente per eccesso a 128. A livello teorico, quindi, l'arancione \"puro\" \u00e8 un colore intermedio tra il colore rappresentato dalla terna (255; 127; 0) e il colore rappresentato dalla terna (255; 128; 0), che dal punto di vista pratico sono due colori quasi indistinguibili dall'occhio umano, per cui non si commette un grosso errore a definire l'arancione \"puro\" come il colore rappresentato dalla terna (255; 128; 0).\nGli schermi che si basano sulla codifica RGB hanno tre tipi di pixel: rossi, verdi e blu, aventi una forma e una disposizione differente a seconda dello specifico tipo di schermo (ad esempio TV CRT, PC CRT o LCD); la visualizzazione del colore \"arancione\" corrisponde dunque all'accensione dei pixel di colore rosso al 100% e all'accensione dei pixel di colore verde al 50%, mentre la visualizzazione di varianti del colore arancione corrisponde a una combinazione dei tre tipi di pixel con valori prossimi ai valori dell'arancione \"puro\".\nHSV.\nNella codifica HSV (tonalit\u00e0, saturazione e valore), la tonalit\u00e0 del colore arancione \u00e8 associata ad un angolo di 30\u00b0, per cui il colore arancione \u00e8 rappresentato dalla terna (30\u00b0; 100%; 100%), dove la saturazione e il valore del colore sono entrambi al loro valore massimo (100%).\nHSL.\nNella codifica HSL (tonalit\u00e0, saturazione e luminosit\u00e0), la tonalit\u00e0 del colore arancione \u00e8 associata ad un angolo di 30\u00b0, per cui il colore arancione \u00e8 rappresentato dalla terna (30\u00b0; 100%; 50%), dove la saturazione del colore \u00e8 al loro valore massimo (100%), mentre la luminosit\u00e0 \u00e8 al valore medio (50%).\nCombinazioni con altri colori.\nNell'ambito del web, miscelando attraverso miscelazione sottrattiva il colore \"arancione\" (inteso come colore la cui codifica esadecimale \u00e8 #FF8000) con altri colori, si ottengono le seguenti combinazioni:\nLe combinazioni della tabella precedente sono valide solo \"a video\" e i colori risultanti sono ottenuti a partire dal codice del colore, ovvero attraverso un procedimento matematico da cui si ottiene il codice del colore che \u00e8 la combinazione \"teorica\" dei primi due colori.\nNel caso della pittura, della stampa e in altri ambiti in cui il colore arancione non \u00e8 ottenuto su uno schermo elettronico, bens\u00ec attraverso l'utilizzo di un pigmento o colorante, il colore che ne risulta pu\u00f2 essere pi\u00f9 o meno differente a seconda delle sostanze utilizzate, dal supporto e della proporzione dei due colori iniziali.\nLa miscelazione dell'arancione con gli altri colori fornisce dei risultati differenti da quelli indicati sopra nel caso in cui si utilizzino tecniche di miscelazione additiva (ad esempio combinando tra loro due fasci di luce di due colori).\nSimbolismo.\nIn psicologia.\nDal punto di vista psicologico, l'arancione \u00e8 associato all'umore allegro, all'espansivit\u00e0, al carattere spiritoso ed estroverso.\nNello sport.\n\u00c8 il colore principale di molte squadre sportive nazionali. La nazionale di calcio dei Paesi Bassi \u00e8 definita \"Oranje\", il termine olandese per arancione.\nNella cromoterapia.\nIn cromoterapia aiuterebbe a rendere le persone pi\u00f9 ottimiste, estroverse e spontanee. Inoltre, sarebbe utile per combattere la depressione."}
{"id": "120450", "revid": "1833487", "url": "https://it.wikipedia.org/wiki?curid=120450", "title": "Cucciolo", "text": "Il termine cucciolo viene genericamente indicato per definire alcuni animali al loro stato immaturo post-natale, l'equivalente di \"bambino\" nell'essere umano.\nIn biologia, e in senso pi\u00f9 generale nel linguaggio comune, il termine cucciolo viene usato genericamente per riferirsi ai piccoli dei mammiferi. Questi ultimi presentano tipiche caratteristiche fisiche volte a suscitare tenerezza nell'adulto affinch\u00e9 si prenda cura di loro e ad impedire che vengano attaccati. \nPer gli altri animali di solito si usano altri termini: larve (o pupe, se in stato pi\u00f9 avanzato) per gli invertebrati, avannotti per i pesci, pulcini o nidiacei per gli uccelli, girini o anche larve per molti anfibi."}
{"id": "120453", "revid": "1149807", "url": "https://it.wikipedia.org/wiki?curid=120453", "title": "Adam Strange", "text": "Adam Strange \u00e8 un personaggio immaginario creato da Gardner Fox e Mike Sekowsky nel 1958 pubblicato dalla DC Comics e ritenuto uno dei personaggi pi\u00f9 interessanti del fumetto fantascientifico americano degli anni cinquanta.\nBiografia del personaggio.\nAdam Strange \u00e8 un archeologo che viene teletrasportato per mezzo dei raggi Zeta sul lontano pianeta Rann, dove viene incaricato di fermare una minaccia per il pianeta. La sua missione ha successo, e pi\u00f9 il tempo passa pi\u00f9 l'archeologo si abitua alla vita su Rann innamorandosi di Alanna, figlia dello scienziato Sardath. Successivamente indossa una tuta spaziale rossa e bianca rosso con un casco, scafandro e uno zaino con razzo che gli consente di muoversi rapidamente sul pianeta Rann. Quando l'effetto del raggio Zeta cessa \u00e8 costretto a tornare sulla Terra ma torna periodicamente su Rann dove combatte al fianco di Alanna contro criminali, tiranni, mostruose creature e macchinari alieni. Dopo essersi sposato con Alanna, hanno una bimba ma la moglie muore di parto.\nNegli anni ottanta Alan Moore, diede una spiegazione pi\u00f9 cinica alla permanenza di Adam Strange su Rann: la popolazione di Rann \u00e8 completamente sterile, e Adam Strange viene in realt\u00e0 considerato un mero riproduttore. Questa novit\u00e0 viene esplicata in una miniserie del 1990 (pubblicata anche in Italia dalle edizioni Play Press), in cui Adam scopre le intenzioni che i Ranniani hanno verso di lui dopo che Alanna muore dando alla luce la loro figlia Aleaa. In un'altra storia, apparsa sul n. 20 della serie Justice League, si scopre che in realt\u00e0 Alanna non \u00e8 morta, e Adam riesce a riunirsi con moglie e figlia poco prima di essere teletrasportato sulla Terra dal raggio Zeta.\nStoria editoriale.\nIl personaggio venne ideato nel 1959 da Gardner Fox, influenzato dalla narrativa di Edgar Rice Burroughs e dal filone del planetary romance; \nIl personaggio esordisce sul n. 17 della collana \"Showcase\" nel novembre 1958 e dopo altre due apparizioni su questa testata, nell'agosto 1959 passa sulla testata \"Mystery in Space\" scritto sempre da Gardner Fox e disegnato da Carmine Infantino prima e da Lee Elias a partire dal 1964 fino al 1965 poco prima della chiusura della testata. La serie venne ristampata su \"Strange Adventures\" tra il 1969 e il 1973 insieme all'unica storia inedita pubblicata sul n. 222 del 1970. Dopo dieci anni venne realizzata una nuova serie di storie appara sulla testata Green Lantern (nn. 132/147 del 1980-81) scritta da Laurie Sutton e disegnata da Tom Sutton. Nel 1990 venne realizzata una nuova miniserie di tre albi intitolata \u201cAdam Strange \u2013 The Man of Two Worlds\u201d, scritta da Richard Bruning e disegnata da fratelli Andy e Adam Kubert. Nel 2004 il personaggio ritorna in una nuova serie a lui intitolata, scritta da Andy Diggle e disegnata da Pascal Ferry."}
{"id": "120454", "revid": "115474184", "url": "https://it.wikipedia.org/wiki?curid=120454", "title": "Storage Area Network", "text": "In informatica e telecomunicazioni una Storage Area Network (SAN) \u00e8 una rete o parte di una rete ad alta velocit\u00e0 di trasmissione (generalmente Gigabit/sec) costituita esclusivamente da dispositivi di memorizzazione di massa, in alcuni casi anche di tipi e tecnologie differenti. Il suo scopo \u00e8 quello di rendere tali risorse di immagazzinamento (\"storage\") disponibili per qualsiasi computer (generalmente application server e DBMS server) connesso ad essa. I protocolli attualmente pi\u00f9 diffusi, usati per la comunicazione all'interno di una SAN, sono FCP (Fibre Channel Protocol) ed iSCSI (Internet SCSI).\nPi\u00f9 precisamente, il dizionario tecnico pubblicato dalla \"Storage Networking Industry Association\" (SNIA) definisce una rete SAN nei seguenti termini:\nDescrizione.\nArchitettura SAN.\nUn'architettura SAN lavora in modo che tutti i dispositivi di memorizzazione siano disponibili a qualsiasi server della rete LAN o MAN di cui la SAN in questione fa parte; una SAN pu\u00f2 essere anche condivisa fra pi\u00f9 reti interconnesse, anche di natura diversa: in tal caso uno dei server locali fa da ponte fra i dati memorizzati e gli utenti finali. Il vantaggio di un'architettura di questo tipo \u00e8 che tutta la potenza di calcolo dei server \u00e8 utilizzata per le applicazioni, in quanto i dati non risiedono direttamente in alcuno di questi, ma sulla rete SAN appunto.\nIn una rete SAN le periferiche di storage sono connesse ai server attraverso una topologia costituita essenzialmente da dei collegamenti - solitamente in fibra ottica - e da hub, bridge, switch e router che in teoria consentono la coesistenza di sistemi e dispositivi di storage di natura eterogenea, sebbene nella pratica gli aspetti di interoperabilit\u00e0 costringano ancora a creare reti SAN omogenee. Questo permette di evitare un sovraccarico della rete dato che tutto il traffico \u00e8 gestito da questi dispositivi. Normalmente una SAN utilizza dischi collegati con una o pi\u00f9 catene (o array) di tipo RAID per migliorare le prestazioni e aumentare l'affidabilit\u00e0 del sistema.\nVantaggi.\nLe aziende devono poter accedere ai dati in modo rapido e sicuro e quindi la filosofia dell'architettura SAN \u00e8 quella di poter integrare tutte le caratteristiche dei tradizionali sistemi di memorizzazione:\nTutto questo con le caratteristiche di connettivit\u00e0 e accesso distribuito del network computing, attraverso un'architettura di rete dedicata alla gestione e archiviazione dei dati, in grado di non sovraccaricare i server nelle operazioni di scrittura e lettura dei dati, da e verso lo storage.\nLe reti SAN forniscono una serie di indubbi vantaggi rispetto ai dispositivi di storage connessi direttamente ai server (Direct Attached Storage). Offrono una connettivit\u00e0 any-to-any tra server e dispositivi di storage, aprendo in tal modo la strada al trasferimento diretto di dati tra periferiche di memorizzazione (dischi o tape), con conseguenti indubbi miglioramenti dell'efficienza dello spostamento dei dati e di processi, quali il backup o la replica dei dati.\nApplicazioni.\nL'impiego di Fibre Channel o di qualsiasi altra tecnologia di networking proposta per le reti SAN consente di:\nGarantendo alte prestazioni e un accesso diretto ai dischi (Block I/O) le SAN faciliteranno lo spiegamento di database distribuiti e di applicazioni enterprise quali il Data warehousing. Inoltre traineranno altre iniziative storage quali il consolidamento dello storage, la protezione dei dati e il disaster recovery. Potranno beneficiare di queste prestazioni tutte quelle applicazioni che richiedono un'elevata ampiezza di banda, quali ad esempio:"}
{"id": "120455", "revid": "767487", "url": "https://it.wikipedia.org/wiki?curid=120455", "title": "Shackles - Benvenuti alla scuola dei duri", "text": "Shackles - Benvenuti alla scuola dei duri (\"Shackles\") \u00e8 un film del 2005 diretto da Charles Winkler.\nTrama.\nBen Cross, uno insegnante in crisi poich\u00e9 ha compiuto una violenza su uno studente, non insegna ormai da molti anni. Un giorno per\u00f2 viene contattato per un lavoro al carcere \"shaclaton\", e poich\u00e9 gli piacciono le sfide accetta. Nel frattempo in questo carcere arriva Gabriel Garcia, un giovane detenuto che si dichiara innocente. Le iscrizioni alla scuola sono molto scarse allora Ben ha un'idea per invogliare i giovani detenuti, una gara di pesi che permetter\u00e0 ai ragazzi di raccontare la loro vita. Il vincitore sar\u00e0 proprio Gabriel, che potr\u00e0 partecipare quindi alla gara cittadina uscendo per l'occasione dal carcere. Ma un susseguirsi di violenze far\u00e0 s\u00ec che la gara si svolga all'interno del carcere qui per\u00f2 \u00e8 boicottata da una protesta di studenti che sono venuti a sapere che la loro scuola, che gli fornisce l'unica speranza di vita, verr\u00e0 chiusa a causa di un gesto violento compiuto ai danni di Gabriel Garcia proprio da Ben."}
{"id": "120458", "revid": "125463347", "url": "https://it.wikipedia.org/wiki?curid=120458", "title": "Corno (biologia)", "text": "Il corno \u00e8 un'appendice ossea, o di altro materiale, di cui sono dotati molti animali, che assolve a varie funzioni.\nLe specie dotate di corna ne hanno quasi sempre un paio posto sul capo, nella parte frontale. Alcune sono di solido osso, altre, come quelle del rinoceronte, sono fatte di cheratina, la stessa sostanza dei capelli. Nonostante questo, sono robustissime dato che questa cheratina pu\u00f2 arrivare ad avere fino al 18% di residui di cisteina e quindi formare numerosi ponti disolfuro. \nIn quasi tutti gli animali le corna hanno funzione comunicativa intraspecifica. Le corna sono infatti usate nell'ambito delle lotte che avvengono tra individui della stessa specie per determinare la gerarchia sociale intercorrente tra i due combattenti. Spesso solo gli individui di sesso maschile sono provvisti di corna e queste diventano allora un carattere sessuale, che viene analizzato dalle femmine nel momento in cui scelgono un partner. Le corna possono altres\u00ec essere utilizzate a scopo difensivo.\nIn alcuni animali, come la capra di montagna o il capricorno, le corna sono corte e rivolte in avanti. \nNei caprini, in particolare negli stambecchi, le corna sono spesso ritorte all'indietro e presentano diversi solchi. \nNei cervidi le corna possono essere ramificate. Le corna dei cervidi sono dette palchi e le posseggono soltanto i maschi, con l'eccezione della renna (\"Rangifer tarandus\"). Fra i Cervidi, le corna pi\u00f9 particolari e imponenti sono quelle dell'alce, che sono molto vistose e possono superare il metro di larghezza. \nFra i bovidi, le gazzelle sono dotate di corna piccole e appuntite, rivolte verso l'alto, mentre i bufali hanno corna grandi e curve. I bovini domestici sono spesso dotati di corna, le cui forme e dimensioni possono variare a seconda della razza. Anche alcuni insetti, come lo Scarabeo rinoceronte, sono dotati di corni.\nFra gli animali preistorici si pu\u00f2 ricordare un antenato dei cervidi, il megacero, vissuto nel Pleistocene, che aveva corna la cui apertura superava i 3 metri. All'epoca dei dinosauri i pi\u00f9 noti rettili dotati di corna erano i ceratopsidi, fra i quali sono famosi il \"Triceratops\", il \"Torosaurus\", lo \"Styracosaurus\"."}
{"id": "120459", "revid": "124088388", "url": "https://it.wikipedia.org/wiki?curid=120459", "title": "Mickey Mouse Mystery Magazine", "text": "Mickey Mouse Mystery Magazine \u00e8 stata una serie a fumetti pubblicata in Italia dalla Disney dal 1999 al 2001 per dodici numeri. Venne ideato da Ezio Sisto, Simone Stenti e Alessandro Sisti gi\u00e0 creatori della testata \"PK\" che, sulla spinta del successo di quest'ultima, tentarono un'operazione analoga con il personaggio di Topolino. Rimane nota per aver proposto una interpretazione del personaggio principale pi\u00f9 matura e distante dalla caratterizzazione classica.\nStoria editoriale.\nAl seguito del successo della prima serie di \"PK\", nella quale si era proposto una rivisitazione moderna di un personaggio classico come Paperinik, ottenendo un buon riscontro di pubblico, Simone Stenti propose l'idea di una nuova serie nella quale dare una svolta analoga all\u2019altro protagonista del mondo Disney, Topolino. Una svolta supereroistica non era possibile in quanto Topolino non aveva le stesse caratteristiche di Paperino e inoltre sarebbe sembrata una semplice copia di \"PK\". Si decise di realizzare una serie di ambientazione noir che veniva ritenuto meglio consona al personaggio rendendolo un vero detective privato in un contesto completamente estraneo se non ostile e con criminali pi\u00f9 realistici come gangster e politici corrotti.\nTito Faraci \u00e8 l\u2019autore principale affiancato da Francesco Artibani e insieme realizzano la maggioranza delle le storie. I disegni, a eccezione del numero zero realizzato da Giorgio Cavazzano, sono di alcuni giovani autori che avevano gi\u00e0 lavorato per \"PK\", come Sciarrone e Perina, oltre a Zironi e Mastantuono che realizzano tavole con un'impaginazione molto libera, anche se in maniera meno decisa rispetto a quanto fatto su \"PK - Paperinik New Adventures\".\nLa serie esord\u00ec in edicola con volumi di 80 pagine a colori nel maggio 1999 con il numero \"zero\" e prosegu\u00ec, con periodicit\u00e0 bimestrale, fino a concludersi con il numero 11 nel marzo del 2001.\nInizialmente la testata avrebbe dovuto intitolarsi \"4M\".\nLe storie sono raccontate in prima persona tramite didascalie come nelle opere noir di Frank Miller che a sua volta traeva ispirazione dalla narrativa hard boiled.\nNonostante la serie fosse chiaramente indirizzata per come era congeniata a un pubblico pi\u00f9 adulto di quello del settimanale \"Topolino\", gli autori riuscirono a renderla fruibile anche a un target pi\u00f9 giovane.\nTuttavia la serie non raggiunse il successo della serie gemella dedicata a PK e i dati di vendita non esaltanti ne determinarono la chiusura dopo dodici numeri, costringendo gli autori a concludere la trama della storia in modo affrettato. Girarono anche voci che all'interno della Disney che non tutti vedessero di buon occhio l'idea di snaturare i personaggi.\n\"Mickey Mouse Mystery Magazine\" per la presenza di una trama che inizia con il primo numero e si conclude nell'ultimo che funge da filo conduttore delle singole storie pu\u00f2 essere considerata come una miniserie.\nElenco dei volumi.\nQuello che segue \u00e8 l'elenco dei volumi pubblicati:\nRistampe.\nNel 2015 e nel 2016 sono state pubblicati da Panini Comics due volumi cartonati della testata \"Disney Omnibus\" contenente le ristampe di tutte le storie principali di \"Mouse Mystery Magazine\". I volumi delle dimensioni di 18,3\u00d727,7 di 400 pagine a colori contengono sei episodi ciascuno accompagnati da altro materiale come contenuti speciali e dietro le quinte. Le storie secondarie non vengono pubblicate.\nNel 2021, Panini Comics ha cominciato la ristampa dell'intera serie in 7 volumi, incluse tutte le storie secondarie, per includerle poi in un cofanetto in uscita a Giugno 2022 con il settimo e ultimo volume.\nTrama.\nTopolino riceve una telefonata da \"Anderville\", metropoli molto lontana da Topolinia della quale finora aveva solo sentito nominare. Gli viene detto che \u00e8 proprietario di un\u2019agenzia investigativa insieme a \"Sonny Mitchell\", un suo ex compagno di universit\u00e0 che non vede da anni e che ora \u00e8 misteriosamente scomparso. Topolino decide di vederci chiaro e parte per Anderville dove finisce coinvolto in una serie di avventure noir e hard boiled sul genere di quelle creata da Mickey Spillane, Raymond Chandler e Dashiell Hammett.\nTopolino vive ad Anderville avventure diverse da quelle a cui era abituato a Topolinia, di chiaro stampo noir, genere simile al giallo ma nel quale il protagonista \u00e8 spesso un uomo comune coinvolto a livello personale nelle vicende della trama. Questa \u00e8 un\u2019operazione narrativa apparentemente non molto fattibile con un protagonista come Topolino, che come tutti gli altri personaggi classici Disney, ha caratteristiche che devono rimanere costanti nel tempo. Perci\u00f2, per rendere possibile l'idea di un contesto noir, si decise innanzitutto un cambio di ambientazione creando la citt\u00e0 di Anderville che, a differenza di Topolinia, \u00e8 sporca e caotica come nella tradizione del genere. In tal modo Topolino pu\u00f2 interagire con un nuovo mondo di personaggi con caratteristiche completamente diverse da quelli a cui era abituato: i poliziotti sono rudi e poco amichevoli e i criminali sono vere e proprie canaglie che fanno impallidire i nemici classici come Macchia Nera e Pietro Gambadilegno. Nella serie infatti non compaiono i comprimari storici del protagonista come Pippo, Manetta o Eta Beta e soprattutto il Commissario Basettoni che fungeva da figura protettiva ma al loro posto ci sono nuovi personaggi di cui sa poco o nulla.\nAnalisi critica.\nSi pu\u00f2 ritenere uno dei magazine Disney pi\u00f9 innovativi e qualitativamente migliori prodotti in Italia e Tito Faraci stesso disse che: \u00ab\"Per Topolino c\u2019era la volont\u00e0 di fare qualcosa di simile\" a PKNA. \"Un rinnovamento che fosse radicale e, allo stesso tempo, rispettoso della tradizione. Che partisse proprio da lui, da Topolino. Un personaggio gravato dalla nomea di primo della classe, di eroe perfettino. Quando invece, nelle classiche strisce disegnate da Floyd Gottfredson fra gli anni Trenta e Cinquanta, Mickey Mouse rappresentava l\u2019uomo qualunque che finiva per puro caso in storie pi\u00f9 grandi di lui. Storie che spesso avevano forti tinte noir e, seppure con il filtro dell\u2019ironia, lasciavano intravedere un mondo duro e pericoloso\u00bb.\" La svolta narrativa \u00e8 tale che Topolino, insieme gli altri comprimari, appare pi\u00f9 adulto e disincantato. Rimane la certezza della sorte di Topolino che non pu\u00f2 n\u00e9 morire n\u00e9 essere vittima di avvenimenti irreversibili, come vorrebbero i canoni del genere ma lo stesso non vale per\u00f2 per tutti gli altri personaggi di Anderville.\nCon questa serie si \u00e8 cercato un recupero dello spirito originario di Topolino, visto come uomo comune che finisce in guai pi\u00f9 grandi di lui, come nelle migliori storie di Gottfredson e di Romano Scarpa. Il tutto con uno stile aggiornato al nuovo secolo. Topolino risulta pi\u00f9 simile alle origini del personaggio nel carattere e nelle storie che vive ricordando quello delle storie a strisce di Floyd Gottfredson. Tito Faraci ebbe a dire che \u00ab\"Topolino doveva tornare l\u00ec, in quel mondo. E lasciare quella Topolinia dove tutto per lui era ormai troppo semplice.\" [\u2026] \"Si dice che per fare un eroe ci voglia una tragedia. Cos\u00ec, scrivendo questa sceneggiatura\", \"ho dato a Topolino la sua tragedia: la perdita di ogni sicurezza e, forse, dell\u2019innocenza. Ma mai del sorriso. Suo e, spero, di chi legge\u00bb\"."}
{"id": "120462", "revid": "72396", "url": "https://it.wikipedia.org/wiki?curid=120462", "title": "Arzach", "text": "Arzach (la grafia del nome del personaggio cambia volutamente ad ogni episodio: \"Arzach\", \"Arzak\", ecc.) \u00e8 un personaggio immaginario protagonista di una omonima serie a fumetti prive di testo realizzate dal francese Moebius. Le storie hanno avuto un impatto molto importante sull'industria del fumetto franco-belga, e il personaggio \u00e8 ancora oggi uno dei pi\u00f9 amati tra quelli di Moebius.\nStoria editoriale.\nIl personaggio \u00e8 esordito nel 1975 sulla rivista francese \"M\u00e9tal Hurlant\".\nL'autore nel 2009 elabora un ritorno del personaggio pubblicando la prima parte di una trilogia, \"Arzak l'Arpenteur\" edito da Stardom, poi ristampato in versione definitiva come \"L'Arpenteur\" dalla Gl\u00e9nat. La morte dell'autore lascia il progetto incompiuto.\nPersonaggio.\nArzach \u00e8 un guerriero solitario e taciturno, che si sposta nel suo mondo a cavallo di una creatura simile ad uno pterodattilo.\nAltri media.\nTelevisione\nIl personaggio animato di Arzach \u00e8 stato utilizzato nella sigla del programma televisivo della RAI \"Mixer\"."}
{"id": "120463", "revid": "110157", "url": "https://it.wikipedia.org/wiki?curid=120463", "title": "Fossato Serralta", "text": "Fossato Serralta (\"Hoss\u00e0tu\" in calabrese) \u00e8 un comune italiano di 581 abitanti in provincia di Catanzaro in Calabria."}
{"id": "120474", "revid": "121963799", "url": "https://it.wikipedia.org/wiki?curid=120474", "title": "Saurischia", "text": "I saurischi (Saurischia) sono uno dei due grandi ordini di dinosauri. Il nome significa \"bacino da lucertola\", dalle parole greche \"s\u00e1uros\" = lucertola e \"isch\u00edon\" = bacino.\nDescrizione.\nNel 1888, lo studioso Harry Govier Seeley classific\u00f2 i dinosauri in due grandi gruppi, basati sulla struttura del loro bacino. I saurischi si distinguono dagli ornitischi per il fatto che conservano una configurazione ancestrale delle ossa della regione pelvica. Tutti i dinosauri carnivori (teropodi) appartengono a questo gruppo, cos\u00ec come una delle due grandi linee evolutive di dinosauri erbivori, i sauropodomorfi. Alla fine del Cretaceo, tutti i saurischi non aviani si estinsero misteriosamente.\nClassificazione e tassonomia.\nClassificazione.\nI saurischi si differenziarono dagli ornitischi nel tardo Triassico, ovvero circa 225 milioni di anni fa. Gli ornitischi evolsero una nuova struttura del bacino, nella quale il pube ruot\u00f2 divenendo parallelo all'ischio. Questa struttura \u00e8 simile a quella degli uccelli, e cos\u00ec gli ornitischi divennero conosciuti come \"dinosauri con il bacino da uccello\", mentre i saurischi come \"dinosauri con il bacino da lucertola\". Ironicamente, i veri bacini da uccello dei moderni volatili si evolsero da quelli dei saurischi teropodi con bacino da lucertola nel periodo Giurassico. Questo \u00e8 un chiaro esempio di evoluzione convergente.\nLa scheda e il cladogramma che seguono mostrano la posizione di Saurischia all'interno di Archosauria.\nTassonomia.\nLa seguente scheda mostra la tassonomia della maggior parte dei sottogruppi di Saurischia.\nAltre classificazioni.\nNonostante la classificazione di Seeley sia sempre rimasta il punto di riferimento, esiste una teoria minoritaria, diffusa per la prima volta da Robert Bakker, che separa i teropodi in un gruppo a s\u00e9 stante e propone di classificare i due grandi gruppi di dinosauri erbivori (i sauropodomorfi e gli ornitischi) in un unico gruppo, quello dei Phytodinosauria (\"dinosauri delle piante\"), chiamati da Cooper Ornithischiformes.\nUn'altra ipotesi ancora raggruppa Ornithischia e Theropoda, nel clade Ornithoscelida (\"gambe da uccello\"), sinonimo di Dinosauria, ed esclude Sauropodomorpha ed Herrerasauridae, raggruppando questi ultimi due cladi in una nuova Saurischia."}
{"id": "120476", "revid": "2033069", "url": "https://it.wikipedia.org/wiki?curid=120476", "title": "Dark Skies - Oscure presenze", "text": "Dark Skies - Oscure presenze \u00e8 una serie televisiva fantascientifica statunitense trasmessa dal 1996 al 1997.\nTrama.\nil protagonista \u00e8 John Loengard il quale, insieme a Kimberly Sayers, si \u00e8 trasferito a Washington per lavoro. John lavora per un senatore, mentre Kimberly per la first lady Jacqueline Kennedy. Durante un'intervista alla famiglia Hill (vittima di un celebre rapimento), John, da scettico convinto (e incaricato dal senatore di raccogliere informazioni per cancellare il progetto Blue Book), si ricrede e perci\u00f2 viene contattato dal capitano Frank Bach, capo del Majestic 12, un organismo segreto incaricato della lotta agli alieni, e finisce per essere reclutato dai militari. E di l\u00ec a poco, Loengard entrer\u00e0 nel suo personale percorso di formazione, trovandosi faccia a faccia con i pericolosi Hive, prima, scoprendo che questi hanno rapito la moglie e infine assistendo alla morte del Presidente Kennedy che si ipotizza sia stato ucciso dagli alieni.\nDistribuzione.\nL'episodio pilota, \"Majestic 12,\" venne diretto da Tobe Hooper e scritto da Bryce Zabel e Brent V. Friedman e trasmesso negli USA sul network NBC il 21 settembre 1996. Venne anticipato da uno spot durante le finali NBA. Era inserito nella programmazione del sabato sera alle otto di sera e precedeva due altri titoli di rilievo: \"Profiler\" e \"Jarod il camaleonte\". Dopo poche puntate la programmazione divenne altalenante e discontinua.\nIn Gran Bretagna la serie venne programmata il luned\u00ec alle 22.00, arrivando talvolta a superare negli ascolti prodotti affermati come \"E.R. - Medici in prima linea\".\nIn Italia la programmazione di \"Dark Skies\" \u00e8 stata molto travagliata: dopo la prima apparizione, avvenuta su Rai 2 venerd\u00ec 14 novembre 1997 alle ore 20:50 , la serie venne ricollocata alla domenica successiva alle ore 14:30 e, dopo una sola puntata, soppressa; venne ripresentata a giugno 1998, la domenica in seconda serata. Tuttavia considerato un leggero rialzo negli ascolti, verso il 18 settembre venne nuovamente spostata, il gioved\u00ec sempre in seconda serata (ma quando il programma precedente sforava, la serie veniva soppressa. Nonostante questa programmazione irregolare fece registrare ottimi ascolti: l'episodio pi\u00f9 seguito fu \"Complotti\" (trasmesso a fine agosto con il 14,10% di audience); mentre il meno seguito fu \"Morte per la libert\u00e0\", andato in onda solo una settimana pi\u00f9 tardi durante l'elezione di Miss Italia, con il 4,5%.\nLa serie \u00e8 andata in onda nel settembre 2007 sul network italiano Odeon TV.\nHome video.\nDi \"Dark Skies\" risultano esistenti due videocassette in italiano; la prima contiene l'episodio pilota \"Majestic 12\", e la seconda \u00e8 costituita dall'unione di \"Regressione ipnotica\" e \"Messaggi subliminali\".\nNel 2011 \u00e8 stato rilasciato negli USA un cofanetto di 6 DVD."}
{"id": "120478", "revid": "92723", "url": "https://it.wikipedia.org/wiki?curid=120478", "title": "Esp\u00edrito Santo", "text": "Esp\u00edrito Santo \u00e8 uno Stato del Brasile situato nella parte sudorientale del Paese; la sua capitale \u00e8 la citt\u00e0 di Vit\u00f3ria.\nIl suo principale centro economico \u00e8 situato nella regione metropolitana di Grande Vit\u00f3ria (formata da Vit\u00f3ria, Vila Velha, Cariacica, Serra, Viana, Guarapari e Fund\u00e3o).\nEssendo uno Stato costiero, Esp\u00edrito Santo attra una grande quantit\u00e0 di turisti durante l'estate. La citt\u00e0 di Guarapari \u00e8 particolarmente nota per le sue sabbie terapeutiche. Durante l'inverno il flusso turistico si concentra specialmente nelle varie municipalit\u00e0 della regione montuosa: Domingos Martins (distretto di Pedra Azul/Monte Blu), Venda Nova do Imigrante, Marechal Floriano, Vargem Alta, Alfredo Chaves (Matilde), Castelo (Monte Forno Grande), Afonso Cl\u00e1udio (regione vicina a Pedra Azul), Santa Maria de Jetib\u00e1, Santa Teresa (Esp\u00edrito Santo), I\u00fana, Gua\u00e7u\u00ed, Muniz Freire, Ibitirama, Divino de S\u00e3o Louren\u00e7o e Dores do Rio Preto (questi 6 ultimi comuni nel territorio del Parco Nazionale del Capara\u00f2, la regione pi\u00f9 alta del centro-sud del Brasile essendo il Pico da Bandeira (Monte della Bandiera) il punto pi\u00f9 elevato della regione: s.l.m.\nGeografia fisica.\nCon i suoi ha un'estensione pari a quella dell'Estonia o alla met\u00e0 del Portogallo e possiede una variet\u00e0 di habitat incluse pianure costiere, laghi, foreste montane, mangrovie ecc.\nAllo Stato di Espirito Santo appartiene anche l'isola di Trindade e Martim Vaz situata ad est di Vit\u00f3ria nell'oceano Atlantico meridionale.\nIl punto pi\u00f9 elevato \u00e8 raggiunto dal Pico da Bandeira.\nFiumi e laghi.\nIl fiume pi\u00f9 importante dello Stato \u00e8 il Doce. Altri fiumi di rilevanza sono il fiume Santa Maria e il fiume Jucu. Uno dei pi\u00f9 importanti laghi della regione \u00e8 il Juparan\u00e3.\nClima.\nIl clima della zona costiera \u00e8 di tipo tropicale con inverni asciutti ed estati piovose. A nord del fiume Doce il clima \u00e8 generalmente pi\u00f9 secco e caldo. Nella regione montuosa del sud e del sud-ovest dello Stato il clima tropicale \u00e8 fortemente influenzato dall'altitudine e le temperature sono tendenzialmente pi\u00f9 fredde.\nSociet\u00e0.\nEvoluzione demografica.\nLo Stato venne colonizzato sul finire dell'Ottocento fino ai primi decenni del Novecento da immigrati provenienti principalmente dall'Italia e dalla Germania.\nComunit\u00e0 italiane.\nPer quanto riguarda l'Italia la maggior parte proveniva dal Veneto (37%), dalla Lombardia (23%) e dal Trentino-Alto Adige (14%).\nEconomia.\nIl settore dei servizi incide pi\u00f9 di ogni altro sul PIL dello Stato con il 50% circa seguito dal settore industriale (44%) e dall'agricoltura (4%). Le maggiori colture dello Stato riguardano il riso, il caff\u00e8, cacao, canna da zucchero, fagioli, frutta (principalmente banane e papaie) e mais. Anche il settore turistico svolge un ruolo primario nell'economia dell'Espirito Santo; le maggiori destinazioni turistiche sono i centri costieri di Guarapari, Jacara\u00edpe e Manguinho.\nNella produzione agricola, spiccano caff\u00e8, canna da zucchero, papaya, banana e cocco. Produce anche manioca, arancia e fagiolo.\nNel 2020, Esp\u00edrito Santo \u00e8 stato il pi\u00f9 grande produttore di Coffea canephora in Brasile, con una quota del 66,3% del totale (564,5 mila tonnellate, o 9,4 milioni di sacchi da 60\u00a0kg). Nel 2017, Minas ha rappresentato il 54,3% della produzione nazionale totale di caff\u00e8 (1 \u00b0 posto), Esp\u00edrito Santo il 19,7% (secondo) e San Paolo, 9,8% (terzo posto).\nIl Brasile \u00e8 il maggior produttore mondiale di canna da zucchero, con 672 milioni di tonnellate / anno. Nel 2020, Esp\u00edrito Santo ha raccolto quasi 3 milioni di tonnellate.\nEsp\u00edrito Santo \u00e8 stato il settimo produttore nazionale di banana nel 2018, con 408.000 tonnellate. Il Brasile era gi\u00e0 il 2 \u00b0 pi\u00f9 grande produttore di frutta al mondo, attualmente al 3 \u00b0 posto, perdendo solo contro India e Ecuador, e ha prodotto 6,7 milioni di tonnellate nello stesso anno.\nEsp\u00edrito Santo \u00e8 stato il pi\u00f9 grande produttore brasiliano di papaya nel 2018, con 354.000 tonnellate. Il Brasile ha prodotto 1,06 milioni di tonnellate nello stesso anno.\nLo stato \u00e8 stato il quinto pi\u00f9 grande produttore di cocco in Brasile nel 2009, con 157 milioni di frutti.\nNel 2018 lo stato ha prodotto anche manioca, in piccola quantit\u00e0 rispetto alla produzione brasiliana: 115.000 tonnellate, con il paese che ne produce 17 milioni di tonnellate.\nEsp\u00edrito Santo ha avuto una produzione di arancia di circa 18.000 tonnellate nel 2018, il 14 \u00b0 stato produttore del paese.\nNel nord dello stato, i bovini da carne vengono allevati e ingrassati, e l\u00ec \u00e8 stata sviluppata l'industria della carne, la cui carne viene principalmente spedita a Rio de Janeiro, oltre a rifornire la regione di Vit\u00f3ria. Nel sud si pratica l'allevamento di latte e si vende il latte, tramite cooperative, nei mercati di Rio de Janeiro e Vit\u00f3ria. Pi\u00f9 recentemente sviluppate sono la selvicoltura e la frutticoltura, con utilizzo per la frutta in scatola e per la produzione di cellulosa.\nIl numero totale di polli nello stato \u00e8 di circa 9,2 milioni di uccelli e quello del bestiame supera 1,8 milioni di capi. Sono presenti importanti riserve di granito e una incipiente estrazione di gas naturale e petrolio. Sabbie e marmi sono anche importanti prodotti dell'estrattivismo dell'Esp\u00edrito Santo.\nIl sottosuolo dello stato \u00e8 ricco di minerali, compreso il petrolio. Esistono notevoli riserve di calcare, marmo, manganese, ilmenite, bauxite, zirconio, monaziti e terre rare, anche se non tutte vengono esplorate. Nell'estrazione mineraria, c'\u00e8 l'esplorazione, nella zona di Cachoeiro de Itapemirim, di riserve di marmi, calcare e dolomia.\nSebbene relativamente piccolo, il parco industriale dell'Esp\u00edrito Santo ospita industrie chimiche, metallurgiche, alimentari, della carta e della cellulosa.\nCirca industria, Esp\u00edrito Santo nel 2017 aveva un PIL industriale di 21,3 miliardi di R $, pari all'1,8% dell'industria nazionale. Impiega 168.357 lavoratori nel settore. I principali settori industriali sono: Estrazione di petrolio e gas naturale (23,0%), Edilizia (20,5%), Servizi industriali di pubblica utilit\u00e0, come Elettricit\u00e0 e Acqua (12,3%), Metallurgia (7,5%) e Pasta e carta (6,6 %). Questi 5 settori concentrano il 69,9% dell'industria statale.\nNel 2012, il paniere di esportazione dell'Esp\u00edrito Santo era basato su minerale di ferro (52,49%), petrolio greggio (10,87%), pasta chimica di soda o legno solfato (10,01%), pietra o costruzione (5,58%) e caff\u00e8 (4,42 %). Esp\u00edrito Santo esporta il ferro prodotto nel Minas Gerais.\nNel settore minerario industria estrattiva, nel 2019, Rio de Janeiro \u00e8 stato il maggior produttore di petrolio e gas naturale in Brasile, con il 71% del volume totale prodotto. San Paolo arriva al 2 \u00b0 posto, con una quota dell'11,5% della produzione totale. Esp\u00edrito Santo \u00e8 stato il terzo stato produttore pi\u00f9 grande, con il 9,4%. Negli ultimi anni, Esp\u00edrito Santo si \u00e8 distinto nella produzione di petrolio e gas naturale. Con diverse scoperte fatte, principalmente da Petrobras, lo Stato ha lasciato la quinta posizione nella classifica brasiliana delle riserve, nel 2002, per diventare una delle pi\u00f9 grandi province petrolifere del Paese, con riserve totali di 2,5 miliardi di barili. Ci sono circa 140.000 barili al giorno. I giacimenti petroliferi si trovano sia a terra che in mare, in acque poco profonde, profonde e ultra profonde, contenenti petrolio leggero e pesante e gas non associato.\nNei centri urbani della capitale e di Cachoeiro de Itapemirim si concentrano praticamente tutte le unit\u00e0 principali dell'industria di trasformazione dell'Esp\u00edrito Santo. Le industrie siderurgiche si trovano nella capitale Vit\u00f3ria: Companhia Ferro e A\u00e7o de Vit\u00f3ria, impianto di pellettizzazione del minerale di ferro di Companhia Vale do Rio Doce; legname, tessuti, stoviglie, caff\u00e8 solubile, cioccolatini e frigoriferi. Nella valle del fiume Itapemirim si sviluppano industrie di cemento, zucchero, alcol e frutta in scatola.\nLe 10 maggiori societ\u00e0 industriali in Esp\u00edrito Santo sono: Companhia Vale do Rio Doce (estrazione mineraria), ArcelorMittal Tubar\u00e3o (acciaieria), Samarco Minera\u00e7\u00e3o (estrazione mineraria), Aracruz Celulose, Fertilizers Heringer, ArcelorMittal Sul Fluminense (acciaierie), Escelsa (societ\u00e0 di distribuzione di elettricit\u00e0), Chocolates Garoto (la pi\u00f9 grande fabbrica di cioccolato in America Latina e la pi\u00f9 importante azienda alimentare industriale del stato) e Sol Coqueria. Esp\u00edrito Santo \u00e8 un importante produttore di acciaio, grazie a due acciaierie presenti nel suo territorio: ArcelorMittal Tubar\u00e3o (ex Companhia Sider\u00fargica de Tubar\u00e3o), nella capitale Vit\u00f3ria, che, nel 2018, ha prodotto 7 milioni di tonnellate di acciaio grezzo, dei 35,4 milioni prodotti nel Paese; e ArcelorMittal Sul Fluminense (gi\u00e0 Votorantim Siderurgia), anch'essa nella capitale, che nello stesso anno ha prodotto 1 milione di tonnellate di acciaio grezzo.\nNel settore carta e cellulosa, la produzione di cellulosa brasiliana \u00e8 stata di 19,691 milioni di tonnellate nel 2019. Quest'anno il paese ha esportato 7,48 miliardi di dollari di cellulosa, 3,25 miliardi di dollari solo in Cina. Le esportazioni dell'industria forestale brasiliana ammontano a 9,7 miliardi di dollari USA (7,48 miliardi di dollari in cellulosa, 2 miliardi di dollari in carta e 265 milioni di dollari in pannelli di legno). La produzione di carta \u00e8 stata di 10,535 milioni di tonnellate nel 2019. Il paese ha esportato 2,163 milioni di tonnellate. Nel 2016 l'industria della carta e della cellulosa nel Sud del Paese ha rappresentato il 33% del totale nazionale. Esp\u00edrito Santo si distingue in questo settore. Nel 2018 sono stati scambiati 920 milioni di dollari per la vendita di cellulosa al mercato estero, il terzo prodotto Esp\u00edrito Santo pi\u00f9 forte nella bilancia delle esportazioni. Nel 2016, i primi cinque stati che producono tronchi per carta e cellulosa (principalmente eucalyptus) sono stati: Paran\u00e1 (15,9 milioni di m\u00b3), San Paolo (14,7 milioni di m\u00b3), Bahia (13,6 milioni di m\u00b3), Mato Grosso do Sul (9,9 milioni di m\u00b3) e Minas Gerais (7,8 milioni di m\u00b3). Insieme, corrispondono al 72,7% della produzione nazionale di 85,1 milioni di m\u00b3. Esp\u00edrito Santo, 9 \u00b0 posto, ha avuto una produzione di 4,1 milioni di m\u00b3. S\u00e3o Mateus, nel nord dell'Esp\u00edrito Santo, era la citt\u00e0 meglio posizionata nel sud-est, come il sesto pi\u00f9 grande produttore di legno tondo per carta e cellulosa nel paese. I dieci comuni pi\u00f9 grandi produttori avevano il 22,9% della produzione del paese. Erano le citt\u00e0 di Tel\u00eamaco Borba (PR), Tr\u00eas Lagoas (MS), Caravelas (BA), Mucuri (BA), Ortigueira (PR), S\u00e3o Mateus (ES), Dom Eliseu (PR), Nova Vi\u00e7osa (BA), Acqua Clara (MS) e Ribas do Rio Pardo (MS).\nIl settore terziario \u00e8 sottosviluppato in tutto lo stato. Tuttavia, l'attivit\u00e0 commerciale acquisisce una certa importanza con le esportazioni di minerale di ferro dal Minas Gerais, attraverso la ferrovia Vit\u00f3ria a Minas e viene spedito nei porti di Atalaia e Ponta do Tubar\u00e3o. D'altra parte, il collegamento di Cachoeiro de Itapemirim alla citt\u00e0 di Rio de Janeiro, tramite autostrada asfaltata, ha permesso l'incorporazione della regione nel bacino del latte di Rio de Janeiro e ha facilitato l'esportazione di prodotti agricoli, come caff\u00e8, mais, manioca, riso e verdure.\nL'attivit\u00e0 turistica dello stato si concentra sulla costa, dove si trovano bellissime spiagge, come Ita\u00fanas e Guarapari. La vetta di Bandeira, la terza pi\u00f9 alta del paese, \u00e8 un'altra popolare destinazione turistica. Ultimamente ha preso piede un nuovo tipo di turismo: quello gastronomico, in cui si apprezza la cucina tipica di Capixaba, erede di culture diverse."}
{"id": "120484", "revid": "729019", "url": "https://it.wikipedia.org/wiki?curid=120484", "title": "20. Waffen-Grenadier-Division der SS", "text": "La 20. Waffen-Grenadier-Division der SS (estnische Nr. 1) fu costituita nel febbraio 1944 con gli elementi provenienti dalla 3\u00aa Brigata volontari estoni. Alla nascente divisione, denominata originariamente 20. Estnische SS-Freiwilligen-Division, vengono aggregati elementi dell'Ost Battalions Nr. 658, conosciuto anche come allievi di Rebane (in estone, la volpe), del Nr. 659, del Polizei-F\u00fcsilier-Bataillon 287 e dei volontari estoni di unit\u00e0 di fanteria finlandese.\nInviata sul fronte orientale, l'8 febbraio 1944 venne aggregata al \"III. SS-Panzerkorps\" di Felix Steiner per difendere la testa di ponte sulla Narva, sotto forte pressione dei sovietici.\nLa divisione andava a irrobustire la linea difensiva presidiata dal 9. e 10. Luftwaffe-Feld-Divisions.\nPoco dopo il suo arrivo, il 20 febbraio, giunse l'ordine di cacciare i sovietici che erano riusciti ad infiltrarsi tra le linee tedesche: in nove giorni di durissimi combattimenti, la divisione riusc\u00ec a respingere i russi al di l\u00e0 del fiume e a ristabilire il fronte.\nLa divisione rimase attestata nel settore di Ssivertsi, ingaggiando pesanti combattimenti.\nIn maggio, la divisione venne riformata in 20. Waffen-Grenadier-Division der SS (Estnische Nr. 1), inglobando anche il Battaglione Narwa. Fu iniziata la coscrizione obbligatoria per gli uomini estoni, e dalla primavera 1944, circa 32\u00a0000 uomini erano stati integrati nelle forze tedesche e con il 20. Waffen-Grenadier-Division der SS (Estnische Nr. 1) consistente in circa 15.000 uomini.\nA met\u00e0 settembre, vi fu l'approvazione di Hitler per abbandonare l'Estonia.\nTuttavia moltissimi uomini estoni decisero di rimanere nella propria patria per aggregarsi alla resistenza dei Fratelli della foresta e combattere contro l'imminente occupazione sovietica; questa Resistenza baltica verr\u00e0 in seguito giudicata non ostile n\u00e9 con intenti criminali anche dagli Usa. Il resto della divisione venne invece trasferito a Neuhammer, per riposare.\nVistola e Oder, battaglie finali.\nRiorganizzata (con circa 11.000 estoni e 2.500 tedeschi), ritorn\u00f2 al fronte a febbraio per fronteggiare l'offensiva sovietica sulla Vistola e l'Oder. L'avanzata russa costrinse i tedeschi a ritirarsi al di l\u00e0 dell'Oder, in questo frangente la divisione, insieme con tutto l'XI Corpo d'armata, rimase intrappolata nell'area di Oberglogau-Falkenberg. Il 17 marzo la divisione lanci\u00f2 un attacco per cercare di rompere l'accerchiamento, invano per\u00f2. Due giorni dopo, un nuovo tentativo, riusc\u00ec a stabilire una breccia nel fronte russo, costringendo per\u00f2 ad abbandonare tutte le armi e gli equipaggiamenti pesanti.\nNell'aprile 1945, i resti della divisione vennero trasferiti a sud, intorno a Goldberg. L'ultima offensiva sovietica della guerra, spinse la divisione ad abbandonare le proprie posizioni e a ritirarsi ad ovest per arrendersi agli americani.\nDopo la marcia sulle montagne del , la divisione, ormai accerchiata dai russi, accett\u00f2 la capitolazione l'8 maggio 1945. Alcuni degli estoni catturati dagli alleati occidentali furono riconsegnati ai sovietici, mentre per i sopravvissuti si prospettava una lunga permanenza nei gulag.\nDecorati con la Croce di Cavaliere.\nIn totale furono 5 gli uomini decorati con la Croce di Cavaliere della Croce di Ferro.\nControversie moderne.\nIl Processo di Norimberga, dichiarando le Waffen SS un'organizzazione criminale, esplicitamente escludeva i coscritti.\nIl 13 aprile 1950, un messaggio dall'Alta commissione statunitense in Germania (HICOG), firmata da John McCloy al segretario di stato, chiariva la posizione statunitense al riguardo \"Legioni Baltiche:\" loro non erano da intendersi come \"movimenti,\" \"volontari,\" o \"SS.\" In breve, non hanno ricevuto l'addestramento, l'indottrinamento, e l'istruzione normalmente data ai membri delle SS. Successivamente la commissione \"US Displaced Persons\" nel settembre 1950 dichiarava che:\nNel 2002, il governo estone forza per la rimozione di un monumento alla divisione eretto nei pressi della cittadina estone di P\u00e4rnu. L'iscrizione \"Agli uomini estoni che si batterono nel 1940-1945 contro il Bolscevismo e per il ripristino dell'indipendenza estone\" \u00e8 stata causa di polemiche e controversie, soprattutto perch\u00e9 secondo alcune organizzazioni il monumento, pi\u00f9 che commemorare i caduti estoni per l'indipendenza, richiamava \"quelli che erano disposti a sacrificare la loro vita per contribuire al raggiungimento della vittoria della Germania nazista\". Invece, la maggior parte dei sostenitori del monumento ha chiaramente preso le distanze dall'ideologia nazista. Nel 2004 il monumento \u00e8 stato nuovamente riaperto in Lihula ma rapidamente rimosso dopo la nuova opposizione del governo estone. Il 15 ottobre 2005 il monumento fu infine aperto sul suolo di un museo privato, l\"Estonian Freedon Fighters Museum\", nella cittadina di Lagedi, vicino alla capitale Tallinn. Il monumento raffigura un soldato in uniforme militare, con elmetto tedesco della seconda guerra mondiale, la bandiera estone sul polso e la Croce della Libert\u00e0 sul colletto. Non ci sono simboli nazisti sul monumento, sebbene il monumento stesso abbia generato le polemiche sopracitate.\nNel maggio 2004, il \"Jerusalem Post\" riporta la storia circa i piani di alcuni individui estoni di costruire un monumento per le 20.Waffen-Grenadier-Division der SS. La comunit\u00e0 internazionale segue le polemiche, dovute allo status criminale dei non coscritti alle Waffen-SS, dopo le decisioni del Tribunale di Norimberga. Uno dei capi rabbini della Russia, Berl Lazar, condanna l'azione qualificandola come anti-semita.\nIl 28 luglio 2007, 300 veterani delle 20th Waffen-Grenadier-Division e di alcune unit\u00e0 della Wehrmacht, inclusi alcuni veterani delle Waffen SS di Austria e Norvegia, si ritrovano in Sinim\u00e4e, luogo di una delle battaglie pi\u00f9 cruente fra tedeschi e sovietici dell'estate 1944.\nIl 23 giugno (\"Victory Day\", festa nazionale estone per ricordare la prima indipendenza nel 1919) del 2009 viene inaugurata in una delle principali piazze di Tallinn (\"Vabaduse V\u00e4ljak\", in italiano \"Piazza della Libert\u00e0\") il memoriale ai caduti della Guerra di indipendenza estone, combattuta nel periodo 1918-1920. Il memoriale include anche la \"Victory Column\", un'altissima colonna monumentale, con in cima la \"Cross of Liberty\" (riconoscimento militare estone) e nel mezzo il simbolo della divisione \"Estland\" delle Waffen-SS."}
{"id": "120488", "revid": "78273", "url": "https://it.wikipedia.org/wiki?curid=120488", "title": "Classificazione dei dinosauri", "text": ""}
{"id": "120494", "revid": "15756", "url": "https://it.wikipedia.org/wiki?curid=120494", "title": "Volano (meccanica)", "text": "Il volano \u00e8 un organo meccanico atto a limitare gli eccessi di energia meccanica motrice sul lavoro meccanico totale (o di quest'ultimo sull'energia motrice) in macchine a regime periodico. In definitiva, ci\u00f2 si riduce a mantenere costante la velocit\u00e0 angolare dell'albero motore.\nDescrizione.\nIl volano ha la forma di una ruota o di un disco, appositamente sagomato per aumentare il momento d'inerzia dell'albero al quale \u00e8 applicato.\nImplementazioni.\nIn alcuni casi, il volano pu\u00f2 avere una funzionalit\u00e0 multiuso. Infatti, quando \u00e8 calettato sull'albero motore, esso pu\u00f2 avere una magnetizzazione che ne permette l'uso come rotore dell'alternatore (soluzione tipica delle motociclette) ed eventualmente come ventola di raffreddamento nei sistemi ad aria forzata; oppure esso pu\u00f2 essere usato come un elemento della frizione che trasmette o meno la forza del motore a seconda che esso tocchi o meno il volano (soluzione tipica dei mezzi a 4 o pi\u00f9 ruote).\nVolano bimassa.\nPer ridurre ulteriormente le vibrazioni, senza intaccare la morbidezza dell'attacco frizione, si ricorre al volano bimassa, il quale \u00e8 composto da due masse connesse tra loro tramite un supporto e delle molle.\nLa differenza tra le due masse permette l'equilibratura delle masse tra motore e cambio, questo permette un'armonizzazione della catena cinematica, attenuando le vibrazioni.\nTale soluzione in alcuni casi viene arricchita con la soluzione del pendolo centrifugo, una massa flottante, che \u00e8 libera di spostarsi in uno spazio limitato tramite delle guide, tale pendolo viene posto sulla massa frizione lato frizione per ridurre ulteriormente le vibrazioni; Altra soluzione talvolta presente \u00e8 un disco di attrito aggiuntivo che regola la velocit\u00e0 di rotazione tra le due masse.\nIl funzionamento della frizione bimassa \u00e8 basato alla rotazione della seconda massa sulle molle, ma \u00e8 presente anche una porzione di spazio in cui i due volani sono liberi di ruotare tra loro, che serve a permettere l'assorbimento delle frequenze elevate a bassa intensit\u00e0 (avviamento e spegnimento), mentre le molle vengono esercitate con frequenze basse ma intense, in un modo durante l'accelerazione e nell'altro durante le scalate\nTale volano bimassa va incontro a rottura nel caso le molle vengano azionate di continuo e quindi entra in risonanza, principalmente una rotazione irregolare del motore o una rotazione inferiore ai 250 giri/minuto o ad una frizione autoregolante non correttamente accoppiata (disco frizione non si disconnette completamente)\nVolano smorzatore.\nI \"volani smorzatori\", conosciuti anche come \"smorzatori torsionali e/o antioscillatori\", servono a ridurre le vibrazioni torsionali; essi possono essere basati sulla tecnologia ad elastici (anello elastomero in gomma o in rari casi una molla elicoidale), in viscosa o a frizione, e sono caratterizzati da: due anelli, uno interno collegato direttamente all'albero motore e uno esterno collegato agli eventuali servizi (cinghia alternatore, pompa acqua, ecc.), da una ruota fonica per la posizione dell'albero motore e dall'iniezione elettronica (tra questi ultimi due anelli viene interposto l'elemento smorzante).\nTale elemento permette di ridurre lo stress delle cinghie collegate e ridurre il rumore, in quanto appunto riduce le vibrazioni, le quali vengono assorbite tramite la deformazione temporanea dell'elemento elastico o l'usura dell'elemento a frizione, questo porta ad un riscaldamento dell'elemento smorzante e pu\u00f2 determinare il limite vitale dello stesso, i primi modelli erano a frizione, e da come si evince dal nome erano simili alla frizione del cambio, questo portava ad un controllo periodico per il controllo dell'usura che ne limitava fortemente la vita, nel 2000 il modello ad elastomeri ha permesso di ridurre notevolmente i controllo e inconvenienti di tale sistema oltre a ridurne i costi di gestione e produzione, ma tende a rovinarsi in caso di sovraccarico termico ed eccessive forze di taglio che ne portano alla rapido deterioramento e quindi \u00e8 difficilmente applicabile su motori di potenza elevata, i modelli a soluzione viscosa, poco usati nel 2010 per via degli alti costi di produzione, permettono di sopperire ai limiti degli smorzatori ad elastomeri.\nMotivi del suo utilizzo.\nIl volano tende ad opporsi ad ogni tentativo di variazione della sua velocit\u00e0 angolare, stabilizzando la rotazione di un albero quando viene applicata una coppia motrice periodica, come nei motori a pistoni, oppure quando il carico applicato \u00e8 intermittente, come per esempio nelle pompe a pistoni e nei magli.\nLa rotazione dell'albero a gomiti non \u00e8 uniforme, poich\u00e9 nei cilindri si susseguono fasi utili e fasi passive; questo fenomeno viene definito come \"irregolarit\u00e0 periodica\". Per rendere il pi\u00f9 possibile omogenea la rotazione (ovvero per ridurne le accelerazioni e le decelerazioni) si impiega il volano, costituito da un grosso disco fissato a una estremit\u00e0 dell'albero motore, che accumula energia meccanica durante le fasi utili per restituirla durante quelle passive.\nIl volano pu\u00f2 anche essere utilizzato per accumulare l'energia meccanica, prodotta da un motore di bassa potenza durante un lungo periodo, per rilasciarla ad alta potenza in un breve istante.\nCaratteristiche.\nL'energia cinetica accumulata da un volano \u00e8:\ndove \"I\" \u00e8 il momento d'inerzia della massa rispetto all'asse di rotazione e \"\u03c9\" \u00e8 la velocit\u00e0 angolare.\nPoich\u00e9 il momento d'inerzia di un sistema di particelle \u00e8 proporzionale alla massa delle particelle ed al quadrato della distanza di queste dall'asse di rotazione rispetto al quale se ne voglia calcolare il momento d'inerzia, si ha che la capacit\u00e0 di accumulo di energia in un volano aumenta, oltre che con l'aumentare della massa, anche con il crescere della distanza di questa dall'asse di rotazione.\nProgettazione.\nPer questo motivo, i volani tendono ad avere grande diametro (come \u00e8 particolarmente evidente nelle vecchie macchine a vapore) e ad avere la maggior parte della massa disposta sul perimetro, collegato al mozzo per mezzo di raggi. In questo modo, la loro massa rimarr\u00e0 limitata, mentre il loro momento d'inerzia rester\u00e0 quello desiderato.\nSviluppi.\nIl volano \u00e8 anche oggetto di continui studi come dispositivo per l'accumulo di energia, al fine di migliorarne l'efficienza e l'affidabilit\u00e0. Per incrementare sempre pi\u00f9 la capacit\u00e0 di immagazzinamento, si cerca di aumentare la velocit\u00e0 a valori molto elevati, di centinaia di migliaia di giri per minuto. Ci\u00f2 comporta diversi problemi di non facile soluzione.\nTra le soluzioni tecniche applicate, vi sono:\nVantaggi e svantaggi.\nNei motori termici i vantaggi del volano sono:\nGli svantaggi sono:\nAccumulo d'energia nei mezzi di trasporto.\nL'uso del volano per accumulare energia nei veicoli \u00e8 molto interessante, poich\u00e9 pu\u00f2 offrire un migliore rapporto capacit\u00e0 energetica/massa rispetto alle batterie chimiche."}
{"id": "120496", "revid": "767487", "url": "https://it.wikipedia.org/wiki?curid=120496", "title": "D.A.R.Y.L.", "text": "D.A.R.Y.L. \u00e8 un film di fantascienza del 1985 diretto da Simon Wincer, che tratta di un particolare esperimento scientifico sull'intelligenza artificiale. Il titolo \u00e8 l'acronimo di \"Data Analyzing Robot Youth Lifeform\", traducibile in \"Robot analizzatore di dati sotto forma di adolescente\" (nell'adattamento italiano \u00e8 invece \"Dati Adolescente Robotico Ittrio Laserizzato\").\nTrama.\nDaryl \u00e8 un bambino sui 9 - 10 anni che soffre di amnesia e che viene trovato a vagare senza meta da un orfanotrofio. Fatta eccezione per l'amnesia, risulta perfettamente sano, e finch\u00e9 i suoi genitori non verranno trovati, viene dato in adozione ai coniugi Richardson, che avevano fatto richiesta. Dopo averlo accudito per alcuni giorni, scoprono che ha delle capacit\u00e0 superiori a quelle dei suoi coetanei. Un esempio \u00e8 la sua capacit\u00e0 di colpire sempre e con forza la palla da baseball. Per\u00f2 il suo comportamento \u00e8 talmente impeccabile, autosufficiente e disponibile che la signora Richardson si sente frustrata perch\u00e9 le sembra che questo bambino non abbia bisogno di insegnamenti o di cure da parte di nessuno. Nonostante questo, sia lei che il marito si affezionano molto a lui, il quale nel frattempo fa anche amicizia con \"Sisma\" Fox, il figlio di Howie Fox, il dipendente che ha affidato Daryl ai Richardson.\nPurtroppo dopo alcuni mesi l'orfanotrofio avverte i Richardson che si sono presentati i veri genitori, i quali hanno fornito come prova diverse fotografie che ritraggono il bambino a differenti et\u00e0, che ne mostrano la crescita nel corso degli anni. Per i Richardson, ma anche per Sisma, \u00e8 un enorme dispiacere, anche se si accordano per restare in contatto. I genitori portano il figlio a \"casa\", ma si tratta della TASCOM, un laboratorio del governo, e qui si scopre che Daryl \u00e8 in realt\u00e0 il \"Progetto D.A.R.Y.L.\", un esperimento di intelligenza artificiale: anche se il suo corpo \u00e8 umano a tutti gli effetti, il suo cervello \u00e8 un micro-computer, che \u00e8 persino capace di apprendere, il che lo rende migliore anche del pi\u00f9 avanzato dei robot elettronici costruiti fino a quel momento, e i suoi \"genitori\" sono due scienziati, il Dottor Jeffrey Stewart e la Dottoressa Ellen Lamb, sua moglie. Essi stanno a capo del team che lo ha progettato e programmato. Si scopre anche che il responsabile della sua sparizione iniziale \u00e8 il Dottor Mulligan, un altro scienziato (la persona al volante di una macchina che all'inizio del film guida in una strada tra le montagne ed \u00e8 inseguita da un elicottero, e che ad un certo punto esce intenzionalmente dalla strada per cadere in un lago e morire). Questo scienziato ha provocato l'amnesia di D.A.R.Y.L. e poi lo ha rubato e messo in libert\u00e0 poco prima di lanciarsi con la macchina nel vuoto, in quanto si era convinto che D.A.R.Y.L., inizialmente un robot, fosse ormai diventato una persona a tutti gli effetti, capace di provare emozioni proprie e comprendere quelle altrui. Alla TASCOM gli scienziati restituiscono a D.A.R.Y.L. la memoria, ma in seguito ad altri test a cui lo sottopongono, anche in loro inizia a sorgere il sospetto che non sia pi\u00f9 un semplice prodotto di laboratorio, tanto da smettere di rivolgersi a lui come se fosse una semplice macchina.\nQuando i Richardson e Sisma vengono invitati nel laboratorio per rivederlo, le lettere \"D.A.R.Y.L.\" stampate su diverse apparecchiature elettroniche rendono impossibile al Dottor Stewart non rivelare la verit\u00e0, anche se questa non viene facilmente accettata. Ma il problema peggiore \u00e8 che il progetto \u00e8 finanziato dai militari e finalizzato alla creazione di un super-soldato, e visto che D.A.R.Y.L. dimostra di saper provare emozioni e tra queste anche la paura, il Generale Graycliffe lo considera un progetto fallito, per cui annuncia la sospensione dei finanziamenti e d\u00e0 al Dr. Stewart l'ordine di distruggerlo, dicendogli, tra le altre cose, \u00abD.A.R.Y.L. andr\u00e0 ai rottami\u00bb. Il Dottore tenta di fargli capire che distruggere D.A.R.Y.L. sarebbe esattamente come uccidere un essere umano, ma il Generale non gli d\u00e0 ascolto. A questo punto il Dottore finge di sopprimerlo e lo nasconde in macchina, riuscendo a superare i controlli dei soldati al cancello di entrata e allontanandosi dalla TASCOM. Intanto il Generale va in giro tra i macchinari del laboratorio per ottenere riscontro della distruzione. Quando scopre la verit\u00e0 leggendo una frase che appare su un monitor, e capisce che anche la Dottoressa Lamb la pensa come il marito, fa iniziare un inseguimento da parte di decine di macchine della polizia. Quando D.A.R.Y.L. si mette al volante fa delle acrobazie che gli permettono di arrivare a seminare tutte le auto. Il mattino seguente fanno una sostituzione della macchina e alla guida ritorna il Dr. Stewart. Lungo una strada si imbattono in due blocchi stradali, e anche se riescono a superarli, il poliziotto del secondo blocco spara diversi colpi di fucile e uno di essi provoca al Dottore una ferita che si riveler\u00e0 mortale. A questo punto D.A.R.Y.L. non perde tempo per tornare dai Richardson, e per fare questo si reca di notte ad una base aerea militare per mettersi alla guida di un Blackbird, uno degli aerei pi\u00f9 veloci mai costruiti, e per riuscirci fa prima scattare il massimo allarme di incendio per depistare l'attenzione di tutti. Una volta decollato immette le coordinate per raggiungere la zona della casa dei Richardson, e fatto questo inserisce il pilota automatico. Il Generale Graycliffe chiede che l'aereo venga abbattuto da un missile, ma gli viene detto che ormai \u00e8 troppo lontano per essere raggiunto. L'unica possibilit\u00e0 che resta \u00e8 quella di far esplodere a distanza una carica esplosiva inserita direttamente nell'aereo per eventualit\u00e0 estreme. Via radio informano D.A.R.Y.L. che se entro 6 minuti e 30 secondi non far\u00e0 marcia indietro l'aereo verr\u00e0 distrutto. Lui su un'altra frequenza si mette in contatto col walkie-talkie di Sisma per dirgli che sta ritornando e che gli ci vorranno meno di 20 minuti. Gli chiede anche di raggiungerlo al \"lago azzurro\". Quando il conto alla rovescia termina, i militari fanno esplodere la bomba e si convincono che D.A.R.Y.L. sia stato finalmente distrutto. In realt\u00e0 egli si \u00e8 eiettato qualche secondo prima dell'esplosione. Solo che mentre scende col paracadute perde i sensi e cade nel lago, e quando tocca il fondo si staccano sia il casco che la maschera d'ossigeno. Sisma raggiunge il lago in bicicletta con sua sorella Sherie Lee e dopo un po' di secondi vedono tornare a galla il suo corpo, che per\u00f2 non si muove e ha la faccia immersa nell'acqua. Sisma si mette a nuotare per raggiungerlo e riportarlo a riva, e dice a sua sorella di fermare una macchina. D.A.R.Y.L. finisce all'ospedale, dove viene raggiunto da tutti: i Richardson e tutta la famiglia di Sisma, ma poi fanno ritorno a casa convinti che sia morto. Sisma per\u00f2 \u00e8 convinto che sia vivo, dal momento che il suo cervello \u00e8 un micro-computer e quindi non possa subire danni per mancanza di ossigeno. E i fatti gli danno ragione: ad un certo punto D.A.R.Y.L. lascia l'ospedale e corre verso la casa dei Richardson. Il primo che lo intravede da lontano \u00e8 proprio Sisma, e successivamente escono tutti di casa e si incontrano nel giardino, abbracciandolo e circondandolo, facendolo cos\u00ec diventare definitivamente parte della famiglia.\nLuoghi delle riprese.\nLe riprese del film sono iniziate nel Marzo 1985.\nIl film \u00e8 stato girato ai Pinewood Studios, Orlando, Florida e Dillsboro, North Carolina.\nColonna sonora.\nLa colonna sonora \u00e8 stata composta da Marvin Hamlisch ed \u00e8 stata pubblicata per la prima volta il 3 giugno 2014 da La-La Land Records, in un'edizione limitata a 1500 copie:\nBONUS TRACKS"}
{"id": "120499", "revid": "8489", "url": "https://it.wikipedia.org/wiki?curid=120499", "title": "Daryl", "text": ""}
{"id": "120507", "revid": "767487", "url": "https://it.wikipedia.org/wiki?curid=120507", "title": "Uhud", "text": "Uhud \u00e8 l'altura, a settentrione di Medina, alle cui pendici fu combattuta la seconda battaglia campale fra musulmani e pagani meccani il 31 marzo 625, equivalente al 15 \"shaww\u0101l\" dell'anno 3 dell'Egira (cfr. calendario islamico)."}
{"id": "120509", "revid": "640389", "url": "https://it.wikipedia.org/wiki?curid=120509", "title": "XIV Giochi paralimpici estivi", "text": "I XIV Giochi paralimpici estivi si sono svolti a Londra, nel Regno Unito, dal 29 agosto al 9 settembre 2012; nella stessa citt\u00e0 si \u00e8 svolta la XXX Olimpiade dal 27 luglio al 12 agosto. Questa paralimpiade fu la pi\u00f9 ampia paralimpiade mai disputata, per numero di partecipanti provenienti da 164 paesi, di cui ben quattordici per la prima volta. Dopo la sospensione da Sydney 2000, in questa edizione vengono tenute al gare per atleti con disabilit\u00e0 intellettive.\nLa spinta emotiva verso questa paralimpiade fu enfatizzata dal ritorno al luogo della nascita spirituale del movimento paralimpico. Nel 1948, nel paesino di Stoke Mandeville si tennero i Giochi di Stoke Mandeville un evento per atleti britannici disabili veterani dell'ultimo conflitto mondiale, precursori dei Giochi Paralimpici, in concomitanza proprio dei Giochi olimpici di Londra 1948.\nGli organizzatori si aspettavano che i Giochi fossero le prime Paralimpiadi a raggiungere il mercato di massa, grazie all'entusiasmo del pubblico britannico generato dal successo delle Olimpiadi, dalla consapevolezza del ruolo tenuto dal Regno Unito nella storia delle Paralimpiadi, dall'attenzione mediatica su Oscar Pistorius, che gareggi\u00f2 anche alle Olimpiadi, in aggiunta alla campagna di marketing e dalla copertura dei media sugli sport paralimpici. I Giochi raggiunsero le aspettative, con record di vendite dei biglietti, alzando il profilo delle Paralimpiadi rispetto alle Olimpiadi.\nAssegnazione.\nIl 6 luglio 2005, presso il Raffles City Convention Centre di Singapore, i membri del Comitato Olimpico Internazionale (CIO), riuniti nel 117\u00ba Congresso, hanno eletto la citt\u00e0 di Londra sede dei XXX Giochi Olimpici e dei XIV Giochi Paralimpici estivi. L'accordo firmato tra il CIO e il Comitato Paralimpico Internazionale (CIP) il 19 giugno 2001 prevedeva infatti che, a partire dalle candidature per il 2012, la citt\u00e0 scelta si impegnasse ad ospitare sia i Giochi Olimpici sia i Giochi Paralimpici. La capitale britannica \u00e8 stata preferita a Parigi, considerata la favorita della vigilia e battuta nel ballottaggio finale, dopo che negli scrutini precedenti erano state eliminate le altre citt\u00e0 candidate, nell'ordine, Mosca, New York e Madrid.\nSviluppo e organizzazione.\nCome per le Olimpiadi, anche le Paralimpiadi furono sovrintese dal LOCOG (Comitato olimpico e paralimpico di Londra) e dall'ODA (Autorit\u00e0 per la Distribuzione Olimpica). Il LOCOG era responsabile per la sovrintendenza delle fasi dei giochi, mentre l'ODA si occupava delle infrastrutture e degli impianti.\nIl GOE (Esecutivo Olimpico del Governo), assieme al DCMS (Dipartimento per la Cultura, i Media e lo Sport), guidarono gli enti governativi nell'organizzazione delle Olimpiadi e delle Paralimpiadi di Londra. Il GOE faceva capo al Segretario Permanente del Ministero per lo Sport e le Olimpiadi, Hugh Robertson.\nImpianti.\nI Giochi paralimpici usufruirono della maggior parte degli impianti impiegati per i Giochi olimpici, assieme a diverse nuove locazioni, come Brands Hatch per il ciclismo su strada. Gli impianti e le infrastrutture londinesi, incluso il Villaggio olimpico, furono progettate per essere il pi\u00f9 possibile accessibili e quindi utilizzabili anche per le Paralimpiadi.\nTrasporti.\nL'ente responsabile per il trasporto pubblico a Londra, Transport for London, organizz\u00f2 la Paralympic Route Network, una rete di trasporto riservata agli spostamenti degli atleti tra gli impianti e le strutture paralimpiche, come fatto in precedenza per gli atleti olimpici, estesa per 14 km. TfL mantenne attivo il suo servizio internet \"Get Ahead of the Games\" per dare informazioni e aggiornamenti durante tutti i Giochi. Prima dei Giochi, il commissario della TfL, Peter Hendy, temeva che il sistema di trasporto di Londra non fosse in grado di servire adeguatamente le Paralimpiadi e che, con la fine delle vacanze scolastiche estive, vi fosse un aumento del traffico e che i pendolari non tenessero conto degli avvisi sul traffico o che non cambiassero tragitto, come durante le Olimpiadi.\nLa stazione ferroviaria di Sevenoaks venne scelta come principale stazione per gli spettatori del ciclismo a Brands Hatch. Nonostante gli organizzatori erano scettici sul fatto che nella stazione potesse essere realizzato uno scivolo per carrozzine nel pi\u00f9 breve tempo possibile, i lavori terminarono a inizio agosto 2012.\nTorcia.\nIl viaggio della torcia paralimpica inizi\u00f2 il 22 agosto, quando quattro torce furono accese sul picco pi\u00f9 alto di ogni nazione del Regno Unito: Scafell Pike in Inghilterra, Ben Nevis in Scozia, Slieve Donard in Irlanda del Nord e Snowdon in Galles. Il 24 agosto le quattro fiamme furono usate per accendere i calderoni della cerimonia a Londra, Edimburgo, Belfast e Cardiff.\nIl 28 agosto le quattro fiamme furono riunite durante la cerimonia allo stadio di Stole Mandeville. La fiamma viaggi\u00f2 quindi per 150\u00a0km fino allo Stadio Olimpico in una staffetta di ventiquattro ore, con 580 portatori divisi in gruppi di cinque, disabili e non. Dopo un ritardo di due ore dovuto alle condizioni meteo, una fiamme di scorta venne portata allo stadio, mentre la strada della staffetta venne modificata. Tuttavia, poich\u00e9 la parata degli atleti durante la cerimonia di apertura dur\u00f2 pi\u00f9 del previsto, la fiamma fu in grado di arrivare allo Stadio Olimpico in tempo.\nBiglietti.\nFurono messi in vendita 2,7 milioni di biglietti in totale, inclusi quelli per eventi specifici e per accedere alla Zona olimpica. Contrariamente alle precedenti Paralimpiadi, vi fu un'altissima richiesta di biglietti e il numero di biglietti in vendita fu alzato rispetto agli iniziali 2,5 milioni pianificati. Nel periodo delle Olimpiadi di Londra furono venduti il maggior numero di biglietti per gli eventi paralimpici ma gi\u00e0 prima della competizione olimpica erano stati venduti 1,4 milioni di biglietti, superando il numero totale di biglietti venduti durante Sydney 2000.\nGli organizzatori si aspettavano il primo tutto esaurito della storia paralimpica. Tale successo nazionale fu attribuito all'entusiasmo attorno alla squadra olimpia britannica, l'interesse dei fan per il sudafricano Pistorius e l'accessibilit\u00e0 dei prezzi.\nL'8 agosto, la LOCOG annunci\u00f2 che erano stati venduti 2,1 milioni di biglietti, superando cos\u00ec il record di 1,8 milioni venduti a Pechino 2008. All'apertura dei Giochi paralimpici, 2,4 milioni di biglietti erano stati venduti e gli ultimi 100\u00a0000 sarebbero stati venduti durante la competizione.\nLogo e mascotte.\nIl logo \u00e8 stato ideato da Wolff Olins ed \u00e8 stato reso pubblico il 4 giugno 2007. Costato 400\u00a0000 sterline, il logo \u00e8 una rappresentazione del numero 2012, con i 3 \"agitos\" inseriti nello \"0\" e la scritta \"London\" nel primo \"2\". Questa \u00e8 la prima volta che un logo con la stessa forma viene usato per i giochi Paralimpici e Olimpici. Il logo delle Paralimpiadi, mostra una variet\u00e0 di colori, tra cui il magenta, il viola, l'arancione ed il verde.\nLa mascotte ufficiale dei Giochi paralimpici del 2012, chiamata Mandeville, fu resa pubblica assieme alla controparte olimpica, Wenlock, il 19 maggio 2010. Mandeville prende il nome da Stoke Mandeville, per il suo significato nelle origini delle Paralimpiadi, e indossa un casco blasonato di rosso, verde e blu, i colori dell'emblema paralimpico di Londra 2012.\nCerimonia di apertura.\nLa cerimonia di apertura si tenne il 29 agosto allo Stadio Olimpico. Si ispir\u00f2 all'opera \"La tempesta\" di William Shakespeare, attorno al concetto di \"illuminismo\". Durante la cerimonia apparvero il fisico teorico Stephen Hawking e gli attori Ian McKellen e Nicola Miles-Wildin, nei ruoli di Prospero e Miranda. Si esibirono inoltre il gruppo musicale Orbital. mentre la compagnia teatrale con attori disabili Graeae rappresent\u00f2 la loro versione della canzone \"Spasticus Autisticus\" di Ian Dury.\nL'ultimo staffettista della torcia paralimpica rappresent\u00f2 diverse generazioni di atleti paralimpici. Joe Townsend, un Royal Marine che perse entrambe le gambe in Afghanistan e che parteciper\u00e0 a Rio 2016, port\u00f2 la fiamma allo Stadio Olimpico dalla torre ArcelorMittal Orbit. Townsend consegn\u00f2 la fiamma allo storico capitano della nazionale britannica di calcio a 5 per ciechi David Clarke, il quale consegner\u00e0 la fiamma a Margaret Maughan che fu la prima vincitrice di una medaglia d'oro per la nazionale britannica, a Roma 1960, e che accese il calderone paralimpico.\nCerimonia di chiusura.\nLa cerimonia di chiusura si tenne il 9 settembre sempre allo Stadio Olimpico. Intitolata \"Il festival della Fiamma\", la cerimonia aveva come tema il radunarsi di persone in celebrazioni e venne diretta di Kim Gavin, il regista della cerimonia di chiusura dell'Olimpiade, poche settimane prima. Durante la cerimonia si esibirono i Coldplay, accompagnati da vari ospiti come la Paraorchestra Britannica con cui suonarono \"Strawberry Swing\", e Rihanna che cant\u00f2 \"We Found Love\" e, assieme ai Coldplay, \"Princess of China\". Partecip\u00f2 alla cerimonia anche Jay-Z con \"Run This Town\", assieme ai Coldplay e Rhianna, e si un\u00ec ai Coldplay in \"Paradise\". Al termine della cerimonia, la bandiera paralimpica pass\u00f2 da Boris Johnson, sindaco di Londra, a Eduardo Paes, sindaco di Rio de Janeiro, sede dei successivi Giochi paralimpici. Sebastian Coe del LOCOG e il presidente del Comitato Paralimpico Internazionale Philip Craven si congratularono con la citt\u00e0, dopodich\u00e9 Ellie Simmonds e Jonnie Peacock spensero il calderone paralimpico, condividendone la fiamma con altre torce in tutto lo stadio, rappresentanti il suo spirito eterno.\nI Giochi.\nPaesi partecipanti.\nA Londra 2012 parteciparono alle Paralimpiadi pi\u00f9 atleti delle precedenti edizioni. Un totale 4\u00a0302 atleti giunsero a Londra da 164 diversi paesi. Vi furono 291 atleti in pi\u00f9 e 18 nuove nazioni partecipanti rispetto a Pechino 2008, a cui parteciparono 4\u00a0011 atleti da 146 nazioni.\nLe nazioni debuttanti furono: Antigua e Barbuda, Brunei, Camerun, Comore, Repubblica Democratica del Congo, Gibuti, Gambia, Guinea-Bissau, Liberia, Mozambico, Corea del Nord, San Marino, Isole Salomone e Isole Vergini americane. Trinidad e Tobago ritorna ai Giochi per la prima volta da Seul 1988.\nAndorra, che a Londra fece il suo debutto alle Paralimpiadi estive, aveva invece gi\u00e0 partecipato tre volte alle Paralimpiadi invernali. Il Malawi e il Botswana, entrambe debuttanti a Giochi, poche ore prima della cerimonia di apertura, ritirarono le loro delegazioni per mancanza di fondi governativi.\nIn definitiva, le seguenti nazioni parteciparono con una propria delegazione (tra parentesi il numero di atleti):\nSport.\nNel programma della XIV Paralimpiade sono apparse ventuno discipline.\nNei Giochi di Londra tornarono, dopo Sydney 2000, delle competizioni per atleti con disabilit\u00e0 intellettuale, nell'atletica leggera, nel nuoto e nel tennistavolo. Questo tipo di eventi erano stati sospesi quando alla nazionale spagnola di pallacanestro venne tolta la medaglia d'oro, a seguito della scoperta che solo due dei dodici atleti soffrivano realmente di una forma di disabilit\u00e0 intellettiva. Il Comitato Paralimpico Internazionale segu\u00ec la questione attentamente e, per Londra, realizz\u00f2 una nuova procedura per determinare accuratamente a quale categoria di disabilit\u00e0 intellettiva i vari atleti appartenessero.\nDa Londra 2012 in poi saranno premiati sul podio anche le guide, ovvero atleti non professionisti che supportano gli atleti, per esempio fungendo da occhi per gli atleti non vedenti. Gli sport che prevedono questa possibilit\u00e0 sono il calcio a 5 (i portieri), l'atletica leggera e il ciclismo.\nCalendario.\nIl programma ufficiale \u00e8 stato reso pubblico il 25 agosto 2011.\nMedagliere.\nDi seguito le prime 10 posizioni del medagliere."}
{"id": "120512", "revid": "977683", "url": "https://it.wikipedia.org/wiki?curid=120512", "title": "Loricati", "text": ""}
{"id": "120514", "revid": "1543377", "url": "https://it.wikipedia.org/wiki?curid=120514", "title": "Scuola superiore di studi universitari e di perfezionamento Sant'Anna", "text": "La Scuola Superiore Sant'Anna (SSSA) \u00e8 un istituto pubblico di istruzione universitaria a ordinamento speciale con sede a Pisa. L'ente \u00e8 riconosciuto dal Ministero dell'istruzione, dell'universit\u00e0 e della ricerca e opera al fine di favorire lo sviluppo della cultura e della ricerca scientifica e tecnologica, sia in ambito nazionale che internazionale.\nStoria.\nIl conservatorio di Sant'Anna fu istituito dal granduca Pietro Leopoldo di Lorena nel 1785, per l'educazione delle giovani di \"civile condizione\"; mentre l'ex convento di Sant'Anna, monastero benedettino femminile trecentesco, fu soppresso nel 1786 nel quadro delle riforme leopoldine.\nNel 1931, fu fondato a Pisa il collegio Mussolini per le scienze corporative, a cui segu\u00ec, nel 1932, il collegio nazionale medico; furono ambedue annessi alla Scuola normale superiore e successivamente riorganizzati nel collegio medico-giuridico. Nel 1951, fu creato il collegio \"Antonio Pacinotti\", cui afferivano le facolt\u00e0 di economia, ingegneria ed agraria. L'entrata in vigore della legge n. 117 del 7 marzo 1967 fece confluire i diversi collegi in un unico ente, ovverosia la Scuola superiore di studi universitari e di perfezionamento, la quale era organizzata nelle aree disciplinari di scienze sociali e di scienze applicate e sperimentali.\nTra il 1975 e il 1979 la scuola fu trasferita nella sede di piazza Martiri della libert\u00e0.\nNel 1987, le suore del conservatorio acconsentirono alla cessione dell'immobile alla Scuola, purch\u00e9 restasse intitolato a Sant'Anna; pertanto, rifacendosi alla vicina Scuola Normale, fu costituita la Scuola superiore di studi universitari e perfezionamento Sant'Anna. Il nuovo ente \u2013 che al contempo aveva allestito la biblioteca \u2013 godeva di una propria personalit\u00e0 giuridica e di autonomia disciplinare e amministrativa.\nNel febbraio 2005, la Scuola fu oggetto di un'interrogazione parlamentare circa le presunte irregolarit\u00e0 concernenti la composizione del consiglio di amministrazione, l'assunzione dei ricercatori e l'illegittimit\u00e0 della nuova figura del presidente. A tal proposito fu presentato un ricorso presso il tribunale amministrativo regionale del Lazio, il quale venne respinto con una sentenza del 5 marzo 2008.\nDal 2014 la Scuola fa parte, assieme all'Istituto Universitario di Studi Superiori di Pavia, delle Scuole Universitarie Federate, cui si \u00e8 unita nel 2017 anche la Scuola Normale Superiore di Pisa.\nStruttura.\nLa scuola \u00e8 articolata in due classi, che a loro volta si dividono in settori (a seconda del percorso universitario dell'allievo):\nAmmissione.\nAl concorso di ammissione si accede previo superamento di una prova preselettiva obbligatoria \u2013 eccettuati i candidati dell'area di scienze mediche \u2013 e alla quale si pu\u00f2 accedere soltanto una volta.\nL'ammissione ai corsi della Scuola superiore Sant'Anna si consegue con il superamento di un concorso pubblico; ogni anno, la Scuola emana un bando di concorso dove sono indicati il numero di posti disponibili e le modalit\u00e0 di selezione per l'ammissione.\nIstituti di ricerca.\nGli Istituti di ricerca attivi presso l'ateneo sono:\nAssociazione degli allievi.\nL'Associazione degli allievi della Scuola superiore Sant'Anna si \u00e8 costituita nel maggio del 2006; possono aderirvi gli studenti dei corsi ordinari e dei corsi di perfezionamento. Organizza eventi di divulgazione scientifica, approfondimento e dibattito su temi di attualit\u00e0, con l'obiettivo di favorire l'arricchimento culturale e il confronto interdisciplinare tra i suoi associati."}
{"id": "120515", "revid": "1543377", "url": "https://it.wikipedia.org/wiki?curid=120515", "title": "Venezia Giulia", "text": "La Venezia Giulia (\"Julisch Venetien\" in tedesco, \"Julijska Krajina\" in sloveno e croato, \"Venesia Ju\u0142ia\" in veneto, \"Vignesie Julie\" in friulano) \u00e8 una regione storico-geografica concettualmente definita nell'Ottocento al pari delle Tre Venezie; attualmente politicamente e amministrativamente \u00e8 divisa tra Italia, Slovenia e Croazia, con la parte rimasta all'Italia dopo la seconda guerra mondiale in seguito ai trattati di pace di Parigi del 1947 e del Memorandum di Londra del 1954, che costituisce, insieme al Friuli, la regione autonoma del Friuli-Venezia Giulia.\nPosta all'estremo nord-est della penisola italiana, i confini sono rappresentati, in linea di massima, da parte della sinistra idrografica del fiume Isonzo (nella ex Provincia di Gorizia), Trieste, l'Istria, le isole del Quarnaro e la citt\u00e0 di Fiume, comprendendo dunque le terre poste fra Alpi e Prealpi Giulie, Carso, Alpi Dinariche e Alto Adriatico orientale (Golfo di Trieste e Golfo di Fiume). \nIl nome \u00e8 stato ideato nel 1863 dal linguista goriziano Graziadio Isaia Ascoli per contrapporlo al nome \"Litorale\", creato dalle autorit\u00e0 austriache nel 1849 per identificare una regione amministrativa pi\u00f9 o meno coincidente. Il patrionimico dell'area \u00e8 \"giuliano\" (plurale \"giuliani\").\nStoria.\nGeneralit\u00e0.\nI territori che hanno fatto parte della Venezia Giulia (parte del Goriziano con gli altopiani carsici tra il Vipacco e l'Idria - e a nord dell'Idria, tra l'Isonzo e Alpi Giulie -, Trieste e il suo entroterra carsico delle Alpi Dinariche, fino al Timavo, Pola con la penisola istriana, Fiume con le isole del Quarnaro e in primis Cherso, Lussino e altre isole minori, nonch\u00e9 Veglia, pur esclusa dall'annessione al Regno d'Italia a seguito della Prima Guerra Mondiale), iniziarono ad essere indicati con tale denominazione nel 1918. Furono sede, in et\u00e0 protostorica, della cultura dei castellieri e subirono successivamente un intenso processo di romanizzazione.\nIn et\u00e0 medievale non ebbero una storia comune almeno a partire dal X secolo, dal momento che l'Istria costiera si leg\u00f2 a Venezia da stretti vincoli politici e culturali, mentre l'Istria interna inizi\u00f2 a ruotare sempre pi\u00f9 entro l'orbita Sacro Romano Impero e asburgica. Anche Gorizia e il Friuli orientale, per lungo tempo governate da una famiglia comitale, vassalla prima dello Stato patriarcale di Aquileia e poi di Venezia, caddero, alle soglie dell'et\u00e0 moderna, sotto il potere della casa d'Austria. Caso a s\u00e9 stante \u00e8 rappresentato da Trieste che prima di associarsi all'Austria (1382) fu citt\u00e0 vescovile e poi libero comune. La Venezia Giulia, unita all'Italia nel 1918, fu in massima parte annessa, al termine della seconda guerra mondiale, alla Jugoslavia (per la precisione vennero ceduti 7.625\u00a0km\u00b2 di territorio).\nAntichit\u00e0 preromana e romana.\nL'attuale regione giuliana fu abitata fin da epoca preistorica. A Visogliano, nel Carso triestino e a Pocala (Aurisina) sono venuti alla luce resti che documentano attivit\u00e0 litiche durante il Paleolitico inferiore e medio. La prima cultura stanziale autoctona fu tuttavia quella dei castellieri, che inizi\u00f2 a svilupparsi durante l'et\u00e0 del bronzo tardio, per protrarsi fino alla conquista romana (II secolo a.C.), coprendo un arco di oltre un millennio. Non conosciamo le origini del popolo o dei popoli di agricoltori e pastori che inizialmente elaborarono tale cultura che, nata in Istria, si estese, col tempo, fino alla Dalmazia e al Friuli.\nDi certo agli albori dell'et\u00e0 del ferro (X - IX secolo a.C. circa) etnie indoeuropee di stirpe venetica o illirica (Istri, Liburni e Giapidi) dedite, oltre che alle attivit\u00e0 primarie, anche alla navigazione e alla pirateria, imposero il proprio dominio sul territorio, sostituendosi o mescolandosi alle genti autoctone. Tali etnie, a contatto con le colonie greche dell'Adriatico e con l'evoluto popolo venetico (o paleoveneto), crearono, a partire dal V secolo a.C., anche degli insediamenti con caratteristiche propriamente urbane. Fra questi, assunse particolare importanza la citt\u00e0 di Nesactium, capitale della federazione degli Istri situata nei pressi dell'attuale Pola (a propria volta castelliere fra i pi\u00f9 importanti dell'Istria). In epoca successiva sopravvennero anche i Carni, di stirpe celtica, che dalla Carnia discesero nel Carso, occupandolo fino al Vipacco e al Timavo nel 186 a.C.\nL'incorporazione del territorio allo Stato romano avvenne nei cinque o sei decenni che seguirono la fondazione della colonia di diritto latino di Aquileia (181 a.C.), che, alle soglie dell'et\u00e0 imperiale, era gi\u00e0 divenuta la quarta citt\u00e0 pi\u00f9 popolosa d'Italia, capitale della Venetia et Histria, e massimo centro di irradiazione della romanit\u00e0 non solo nelle future regioni giuliana, friulana e veneta, ma anche nel Norico mediterraneo e in Dalmazia. Nel 42 a.C. il confine dell'Italia romana fi stabilito al fiume Tizio (poi conosciuto come Cherca) includendo l'intera costa liburnica e l'estremit\u00e0 settentrionale della Dalmazia con Iadera (attuale Zara), ma nel 16 a.C., per ragioni militari, Ottaviano ne dispose l'arretramento all'Arsa, escludendo la Liburnia.\nSe Aquileia fu indiscutibilmente la realt\u00e0 urbana pi\u00f9 importante e prestigiosa dell'Italia nord-orientale, non fu l'unica: fin da epoca augustea era andato sviluppandosi in zona un certo numero di nuclei urbani, alcuni dei quali di dimensioni ragguardevoli, come Tergeste, Pietas Julia e Tarsatica, sviluppatasi da un precedente importante castelliere liburnico sul fiume Eneo; anch'esse nacquero come colonie di diritto latino e servirono come poli di romanizzazione delle aree circostanti; Castrum Silicanum (Salcano) e Pons Aesontii (Mainizza) furono edificati nell'area dell'attuale Gorizia. Tutto lascia supporre che, nei primi secoli dell'era cristiana, le popolazioni stanziate nella futura regione giuliana (in parte di origine latina), erano permeate di romanit\u00e0, la quale \u00ab [...] per la profondit\u00e0 delle sue radici, per la durata nel tempo, non \u00e8 punto diversa...rispetto alla romanit\u00e0 delle altre terre dell'Italia settentrionale, dal finitimo Veneto all'opposto Piemonte.\u00bb.\nDalle invasioni barbariche alla Restaurazione.\nDopo la distruzione di Aquileia ad opera degli unni di Attila (452), il territorio perdette il suo centro organizzatore, divenendo baluardo estremo di latinit\u00e0 a ridosso di province ex-romane sempre pi\u00f9 germanizzate. Nel 493 fu incorporato al regno ostrogoto da Teodorico. \nAl dissolvimento dello Stato ostrogoto, la massima parte della regione entr\u00f2 nella sfera bizantina (territori a sud dell'Isonzo), salvaguardando o persino rafforzando la propria romanit\u00e0 nei due secoli e mezzo successivi di ininterrotta dominazione romano-orientale (539-787), mentre l'esigua parte restante fu occupata dai Longobardi allorquando questi invasero l'Italia (568). \nIl popolo franco, negli ultimi decenni dell'VIII secolo, si sostitu\u00ec sia ai longobardi che ai bizantini, imponendo il proprio dominio sull'intero territorio, che inser\u00ec stabilmente nel \"Regnum Italicorum\". In et\u00e0 ottoniana (X secolo) Trieste inizi\u00f2 ad essere governata come entit\u00e0 autonoma dai suoi vescovi, per convertirsi in libero comune (XIII secolo), mentre i centri abitati della costa occidentale dell'Istria si orientavano sempre pi\u00f9 verso Venezia, non soggetta all'autorit\u00e0 del sacro romano impero e in piena espansione demografica ed economica ancor prima dell'anno 1000. \nIl resto del territorio giuliano (Friuli orientale, Istria interna, ecc.) rest\u00f2 invece vincolato, in maggiore o minor misura, al Sacro Romano Impero, anche quando i Patriarchi di Aquileia, sul finire dell'XI secolo ottennero dall'imperatore Enrico IV l'investitura della Contea d'Istria, del Ducato del Friuli (1077) e il titolo di Principi (da qui il nome di \"Principato ecclesiastico di Aquileia\").\nCome loro \"avvocati\" (cio\u00e8 vassalli), detennero il potere nel Friuli orientale (oltrech\u00e9 in Tirolo e in altre zone d'Italia e Austria) i Lurngau, conti di Gorizia, centro abitato nato agli albori del secondo millennio a ridosso di una regione abitata prevalentemente da genti slave. Queste ultime, presenti in zona fin da epoca bizantina e longobarda, si diffusero, nei secoli successivi, in quasi tutti i territori che poi avrebbero conformato la Venezia Giulia: Croati a sud, nell'Istria interna e orientale, oltre che nell'entroterra fiumano e nel Quarnero; Sloveni nell'estremo lembo settentrionale dell'Istria, nel Carso triestino e nel Friuli orientale. Fu, quella slava, un'immigrazione di carattere rurale che coinvolse solo marginalmente i centri abitati maggiori, popolati in massima parte da gruppi etnici autoctoni di origine italica o comunque romanica (veneti, friulani, dalmati, ecc.).\nIl passaggio della contea di Pisino agli Asburgo (1374), la libera associazione di Trieste alla casa d'Austria, (1382), l'incorporazione di Fiume agli Stati asburgici (1471), la cessione della Contea di Gorizia all'imperatore Massimiliano (1500), unitamente al dominio diretto di Venezia sulle isole del Quarnero e su tanta parte dell'Istria (affermatosi progressivamente fra il XII e il XV secolo), oltrech\u00e9 su alcune zone del Friuli orientale, fra cui Monfalcone (XV secolo), vennero sempre pi\u00f9 a conformare due blocchi all'interno del futuro territorio giuliano: uno asburgico e l'altro, di dimensioni pi\u00f9 contenute, veneto.\nTale suddivisione si protrasse fino agli ultimi anni del Settecento, allorquando, con il trattato di Campoformido (1797), anche le citt\u00e0 e i territori veneti passarono all'Austria. Quest'ultima, circa vent'anni prima aveva ceduto Fiume all'Ungheria (1776-1779). In et\u00e0 napoleonica il nuovo ordine territoriale della regione fu temporaneamente sovvertito, ma nel 1814-1815 l'Austria rientr\u00f2 in possesso di tutti i territori che avrebbero successivamente fatto parte della Venezia Giulia.\nIn tale ampio arco di tempo la composizione etnica e linguistica della popolazione che abitava la regione non sub\u00ec trasformazioni sostanziali, con l'elemento italiano predominante in tutte le realt\u00e0 urbane di una certa entit\u00e0 (Gorizia, Gradisca, Trieste, Capodistria, Pola, Fiume, ecc.) e quello slavo, maggioritario invece nei piccoli centri agricoli e nelle campagne, rafforzatosi ulteriormente in alcune zone, e in particolare nella penisola istriana, durante i primi due secoli dell'et\u00e0 moderna (sia per effetto dell'avanzata turca che a causa dei vuoti lasciati da alcune catastrofiche pestilenze. L'immigrazione di croati e sloveni, unitamente a quella di albanesi e di valacchi, fu all'epoca incoraggiata dalle autorit\u00e0 locali). Per quanto riguarda la componente germanica, impiegata soprattutto nella pubblica amministrazione e nell'esercito, sub\u00ec un certo incremento nelle citt\u00e0 in et\u00e0 teresiana e giuseppina, dovuto al processo di modernizzazione e burocratizzazione dello Stato austriaco, senza per\u00f2 riuscire mai costituire gruppi minoritari di una certa consistenza, soprattutto a Trieste.\nUna regione contesa.\nLa questione relativa al nome delle terre ai confini fra il Regno d'Italia e l'Impero austriaco fu indicativa d'una situazione nella quale si venivano radicalizzando le varie pulsioni nazionali.\nNei primi sessant'anni del XIX secolo l'Impero Austriaco conobbe una serie di modificazioni territoriali, che si accompagnarono a varie modifiche di carattere costituzionale e amministrativo. All'interno delle terre definite successivamente da Graziadio Isaia Ascoli come \"Venezia Giulia\", nel 1816 sul modello delle Province illiriche napoleoniche si decise la costituzione del Regno di Illiria (\"K\u00f6nigreich Illyrien\"), diviso in due governatorati con Lubiana e Trieste come capoluoghi. La Contea di Gorizia e Gradisca (\"Gef\u00fcrstete Grafschaft G\u00f6rz und Gradiska\"), le due Istrie (quella gi\u00e0 veneziana e quella gi\u00e0 asburgica) e le tre isole del Quarnaro - Veglia, Cherso e Lussino - fino a quel momento parti della Dalmazia storica, rientravano sotto la giurisdizione di Trieste. Nel 1825 i due circoli istriani vennero uniti in uno solo, con capoluogo Pisino. A quella data Gorizia, con l'Istria e Trieste, costituiva il Litorale (\"K\u00fcstenland\") del Regno d'Illiria, che era completato a nord dai Ducati di Carinzia e di Carniola (\"Herzogth\u00fcmer K\u00e4rnthen und Krain\").\nI rivolgimenti nazionali interni all'Impero si ripercossero anche in queste regioni: nel 1848 ad un risveglio nazionale di carattere italiano in Istria fece riscontro un contemporaneo risveglio nazionale sloveno, prevalentemente nei territori dei Ducati di Carinzia e di Carniola. Gli sloveni, popolazione maggioritaria del regno d'Illiria, proposero di includere all'interno dei confini del suddetto regno anche ampie parti della Stiria, in modo da unire tutte le terre considerate slovene in un'unica unit\u00e0 amministrativa. Il geografo sloveno Peter Kozler disegn\u00f2 una mappa (\"Mappa delle terre e regioni slovene\" - \"Zemljovid Slovenske de\u017eele in pokrajin\"), in base alla quale si sarebbero dovuti ridefinire i confini illirici in modo che potesse nascere un grande stato di nazionalit\u00e0 slovena. Egli inser\u00ec fra le terre slovene anche parti del Friuli orientale e l'intera costa adriatica fino a Monfalcone, prevedendo l'inserimento all'interno dei confini anche della zona di Grado. La mappa \u00e8 tuttora considerata fra i massimi simboli del nazionalismo sloveno.\nNella nuova costituzione austriaca del 4 marzo 1849 queste terre vennero nuovamente chiamate Regno di Illiria (\"K\u00f6nigreich Illyrien\", o anche \"Illirien\"), ma nel corso dello stesso anno - nell'ambito della fase \"neoassolutistica\" dell'Impero, che port\u00f2 all'annullamento prima di fatto e poi di diritto della costituzione - il Regno d'Illiria venne abolito e sostituito da un sistema pi\u00f9 articolato: vennero riformate le Province della Corona, le quali a loro volta furono inserite - per quanto riguarda quella che successivamente fu la parte austriaca dell'Impero - in quattordici Regni (\"K\u00f6nigreiche\") e Regioni (\"L\u00e4nder\"). Si cre\u00f2 cos\u00ec il Litorale Austro-Illirico (\"\u00d6sterreichisch-Illyrische K\u00fcstenland\"), come mera suddivisione amministrativa, non dotata per\u00f2 di proprie istituzioni rappresentative se si esclude la presenza a Trieste - considerato capoluogo della regione - di un luogotenente imperiale con competenza sull'intero territorio: a partire dal 1861 - invece - le tre terre costituenti il Litorale ebbero ognuna un proprio parlamento locale (\"Dieta\"), nominato in base a regolari elezioni.\nTralasciando la limitata presenza tedesca nell'area, in senso generale si pu\u00f2 affermare che nelle zone identificate da Ascoli come \"Venezia Giulia\" si svilupparono due diverse dimensioni nazionali: quella italiana e quella slava (slovena e croata), che nel tempo scatenarono un antagonismo a tutto campo, che comprese anche la definizione del nome geografico di queste terre di confine. Ci\u00f2 si riflette anche sull'attuale nome ufficiale dei territori sloveni gi\u00e0 facenti parte della Venezia Giulia italiana, chiamati \"Primorska\" (Litorale) e riprendendo quindi la definizione austriaca, nata nella prima met\u00e0 del XIX secolo. Per motivi meramente statistici (senza quindi alcun valore amministrativo n\u00e9 geografico), questa parte della Slovenia oggi \u00e8 divisa nelle due regioni statistiche del Goriziano sloveno (\"Gori\u0161ka\") e Carsico-litoranea (\"Obalno-kra\u0161ka\"). Il nome storico di \"Istria\" in Slovenia ha quindi oggi solo una valenza storico-geografica.\nCome conseguenza della terza guerra d'indipendenza italiana, che port\u00f2 all'annessione del Veneto al Regno d'Italia, l'amministrazione imperiale austriaca, per tutta la seconda met\u00e0 del XIX secolo, aument\u00f2 le ingerenze sulla gestione politica del territorio per attenuare l'influenza del gruppo etnico italiano temendone le correnti irredentiste. Durante la riunione del consiglio dei ministri del 12 novembre 1866 l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o slavizzazione\" dell'aree dell'impero con presenza italiana:\nQueste ingerenze, insieme ad altre azioni di favoreggiamento al gruppo etnico slavo ritenuto dall'impero pi\u00f9 fedele alla corona, esasperarono la situazione andando ad alimentare le correnti pi\u00f9 estremiste e rivoluzionarie.\nLa prima definizione della Venezia Giulia.\nFu quindi in tale complesso contesto storico e nazionale che il glottologo goriziano Graziadio Isaia Ascoli propose nel 1863 di adottare - in alternativa a \"Litorale Austriaco\" - la denominazione di \"Venezia Giulia\". La proposta non aveva finalit\u00e0 irredentiste: Ascoli aveva piuttosto l'intenzione di marcare l'italianit\u00e0 culturale della regione.\nIl nome derivava dalla \"Regio X\", una delle \"regiones\" in cui Augusto divise l'Italia intorno al 7 d.C., successivamente indicata dagli storici come \"Venetia et Histria\". Il suo territorio corrispondeva alle antiche regioni geografiche della Venezia e dell'Istria.\nL'Ascoli divise il territorio della Regio X in tre parti (le cosiddette Tre Venezie): la Venezia Giulia (Friuli orientale, Trieste, Istria, parti della Carniola e della Iapidia), la Venezia Tridentina (il Trentino e l'Alto Adige) e la Venezia Propria (Veneto e Friuli centro-occidentale). \u00c8 da tener presente che nel momento in cui l'Ascoli suggeriva il nome Venezia Giulia tutte queste regioni facevano parte dell'impero d'Austria. La stessa Venetia et Histria era inoltre pi\u00f9 vasta del territorio che l'Ascoli definiva con il termine di \"Venezie\", comprendendo anche le attuali province lombarde di Brescia, Cremona e Mantova.\nEcco come l'Ascoli ripart\u00ec il territorio, identificando di conseguenza la Venezia Giulia:\nGli irredentisti italiani non furono mai concordi sui territori che avrebbero dovuto essere oggetto delle rivendicazioni nazionali sul confine orientale. Per molti aderenti o futuri aderenti al movimento irredentista, e anche per alcune personalit\u00e0 politiche non ascrivibili a tale movimento (fra cui Giuseppe Mazzini e il liberale di idee moderate Ruggiero Bonghi), il Litorale Austriaco avrebbe dovuto entrare a far parte, interamente o nella sua quasi totalit\u00e0, del giovane Regno d'Italia. Altri ritenevano invece che anche la Dalmazia costiera facesse parte delle \"terre irredente\". Le rivendicazioni pi\u00f9 estreme di questi ultimi presero piede soprattutto a partire dall'ultimo ventennio del XIX secolo, ma furono politicamente fatte proprie dal Regno d'Italia solo negli anni che precedettero la Grande Guerra.\nGli anni precedenti alla Grande Guerra.\nLa denominazione ascoliana non si impose tuttavia con immediatezza, anche se alcuni irredentisti iniziarono ad utilizzarla in conferenze e testi fin dagli anni ottanta dell'Ottocento.\nTali territori furono infatti definiti, oltre che \"Venezia Giulia\", in molte maniere: Litorale Veneto orientale, Litorale triestino, Litorale Veneto Istriano, Istria e Trieste, Litorale delle Alpi Giulie, Frontiera orientale e Regione Giulia.\nAi primi del Novecento la contrapposizione ideologica tra irredentisti italiani e lealisti asburgici (in massima parte appartenenti al gruppo etnico tedesco e a quelli sloveno e croato) inizi\u00f2 ad esprimersi anche sotto un profilo terminologico: i secondi preferivano continuare ad usare la denominazione Litorale Austriaco, mentre i primi rivendicavano la legittimit\u00e0 della definizione di \"Venezia Giulia\". Esemplare in questo senso \u00e8 la diatriba tra il conte Attems - rappresentante del governo austriaco a Gorizia - e l'irredentista Gaetano Pietra. Il primo nel 1907 negava decisamente l'esistenza di una Regione Giulia:\nPietra si era opposto dicendo che:\nSolo agli inizi del Novecento si venne sempre pi\u00f9 imponendo la denominazione di \"Venezia Giulia\". In Friuli, la denominazione di Venezia Giulia non veniva avvertita negativamente, tant'\u00e8 vero che la rivista udinese \"Pagine Friulane\" recens\u00ec in termini molto positivi la ristampa dell'opera del liberale Bonghi intitolata proprio \"Venezia Giulia\". Se \u00e8 vero che gran parte della classe dirigente friulana di allora non si oppose al nome \"Venezia Giulia\", \u00e8 per\u00f2 da ricordare che alcuni intellettuali friulani fin da quegli anni rivendicavano un'autonomia all'interno dello Stato italiano (o anche al di fuori di esso). Com'\u00e8 noto, durante il ventennio fascista gli avvenimenti presero una piega che rese irrealizzabili non solo tali aspirazioni, ma anche lo sviluppo della vita democratica e delle libert\u00e0 civili e politiche in tutta l'Italia.\nPeriodo interbellico.\nAl termine della prima guerra mondiale, considerata da taluni l'ultimo atto del risorgimento nazionale la denominazione di \"Venezia Giulia\" venne ad essere adottata in forma semiufficiale per designare tutti i territori ad est del Veneto precedentemente posti sotto sovranit\u00e0 austriaca e annessi dall'Italia. Questi comprendevano, oltre a tutto l'ex Litorale Austriaco (tranne il comune istriano di Castua e l'isola di Veglia, andati al Regno dei Serbi, Croati e Sloveni), alcune zone della Carniola (i distretti di Idria, Postumia, Villa del Nevoso e alcuni villaggi del Tarvisiano) e della Carinzia (la maggior parte della Val Canale), nonch\u00e9 in certi contesti la citt\u00e0 dalmata di Zara. Il Tarvisiano e ad alcuni comuni della bassa friulana ex-austriaca (Cervignano, Aquileia, ecc.), furono per\u00f2 incorporati nella prima met\u00e0 degli anni venti nella Provincia di Udine (anche se solo a partire dal 1925 iniziarono ad apparire in tutte le mappe ufficiali o semiufficiali e nelle rilevazioni statistiche come facenti parte di tale provincia), e vennero in tal modo a perdere, anche nell'immaginario collettivo, le proprie connotazioni giuliane, mentre Fiume, annessa al Regno d'Italia nel 1924 pass\u00f2 a formar parte a pieno titolo della Venezia Giulia. Il 5 giugno del 1921 il Regno d'Italia emetteva una serie di francobollo detta appunto Annessione della Venezia Giulia per commemorare tale avvenimento.\nAnche durante il fascismo la denominazione di Venezia Giulia venne utilizzata inizialmente per designare l'insieme dei territori annessi all'Italia dopo la Prima guerra mondiale lungo il confine con il Regno dei Serbi, Croati e Sloveni (successivamente divenuto Regno di Jugoslavia): una buona esemplificazione di questo concetto di Venezia Giulia \u00e8 data dalle mappe pubblicate postume da Marinelli nel 1920 integrando manoscritti di Cesare Battisti. Tale territorio \u00e8 la sommatoria di parti di diverse zone geografiche (Trieste, Istria, parte della sinistra idrografica del fiume Isonzo (nella ex Provincia di Gorizia, Carniola, ecc).\nNel corso dell'VIII Congresso Geografico Italiano (marzo-aprile 1921), venne votato all'unanimit\u00e0 un ordine del giorno - presentato dal geografo friulano Olinto Marinelli - col quale si chiedeva che il nome di Venezia Giulia (o altro equivalente) avesse \"d'ora innanzi a comprendere, oltre ai territori redenti, anche l'intero territorio friulano\". Il nome proposto dal congresso fu \"Regione Giulia\", ritenendo quindi superata la denominazione ascoliana. A partire da questa determinazione, il nome Venezia Giulia and\u00f2 quindi a identificare, per alcuni geografi, le province del Friuli (Udine), Gorizia, Trieste, Istria (Pola) e la Liburnia (Carnaro). Lo stesso avvenne anche nelle edizioni del Touring Club Italiano: si veda in tale proposito la mappa della Venezia Giulia - comprendente il Friuli - pubblicata dal TCI nel 1928. La Treccani, massima espressione della cultura italiana del tempo, non recep\u00ec tuttavia gli orientamenti della Reale Societ\u00e0 Geografica Italiana e continu\u00f2 ad inserire la Provincia del Friuli nel Veneto (Venezia Euganea). Allo stesso modo, anche l'Istituto Centrale di Statistica, nei suoi rilevamenti, consider\u00f2 tale provincia, agli effetti statistici, come facente parte della Venezia Euganea.\nIl termine Venezia Giulia come unit\u00e0 amministrativa provinciale fu adottato ufficialmente solo per un breve periodo (fra l'ottobre 1922 e il gennaio 1923, prima che iniziassero a funzionare le appena create province di Pola e di Trieste). In Italia le Regioni come enti autonomi furono infatti istituite con lo Statuto speciale per la Sicilia (1946), prima, e la Costituzione repubblicana (1948) poi. Anteriormente a tali date le Regioni erano solamente realt\u00e0 geografico-fisiche e statistiche, dal momento che sul piano politico-amministrativo l'Italia riconosceva solo tre enti territoriali: Stato, Province e Comuni. Durante il periodo fascista il termine di Venezia Giulia si utilizz\u00f2 diffusamente e nei pi\u00f9 svariati contesti (geografici, storici, socioculturali, ecc.). L'impiego reiterato di tale termine venne associato dalle minoranze etniche slovene e croate presenti sul territorio (e apertamente perseguitate dal regime) ad un evidente tentativo di cancellare anche nominalmente la propria presenza dalla Regione.\nLa politica fascista di italianizzazione forzata delle terre di recente conquista provoc\u00f2 l'emigrazione di un gran numero di tedeschi, sloveni e croati. Molti militari e funzionari pubblici, fra cui la quasi totalit\u00e0 degli insegnanti di lingua slovena e croata furono licenziati o allontanati in vario modo e sostituiti da italiani. L'emigrazione del bracciantato agricolo, dal resto d'Italia alla Venezia Giulia, fu irrilevante, mentre un certo numero di lavoratori dell'industria e di portuali trovarono impiego nei cantieri di Monfalcone, nella zona industriale di Trieste e nei porti di Trieste, di Pola e (successivamente) di Fiume.\nSeconda guerra mondiale.\nDurante la Seconda guerra mondiale, dopo l'invasione della Jugoslavia nell'aprile 1941 da parte dell'Italia e della Germania, la Provincia di Fiume venne ingrandita e la Venezia Giulia si accrebbe dell'entroterra fiumano.\nCome conseguenza dello smembramento della Jugoslavia nel 1941 si modificarono (e crearono) le seguenti Province del \"Compartimento statistico della Venezia Giulia\":\nNel settembre 1943 la Venezia Giulia fu occupata dalle truppe tedesche, pur senza essere formalmente annessa al Terzo Reich. Pass\u00f2 comunque in quello stesso mese a dipendere dal gauleiter di Carinzia Friedrich Rainer, nominato per l'occasione commissario supremo del Litorale Adriatico.\nLa questione giuliana.\nNel 1954 le truppe anglo-americane lasciarono la \"zona A\", affidandone l'amministrazione militare all'Italia.\nLa diatriba tra Italia e Jugoslavia per la linea di demarcazione tra le due zone del territorio Libero ebbe risoluzione con il trattato di Osimo, del 10 novembre 1975. Alla fine della Seconda guerra mondiale la questione della Venezia Giulia fu oggetto di attenzioni internazionali, essendo le province di Zara, Pola, Fiume, Gorizia e Trieste (nonch\u00e9 parti della provincia di Udine) reclamate dalla Jugoslavia in quanto \"terre slave\". In questo contesto si inserisce anche la nascita della definizione slovena \"Julijska krajina\". In realt\u00e0 gi\u00e0 durante il ventennio fascista questo nome fu molto utilizzato dagli sloveni e croati dei territori annessi all'Italia, nelle denominazioni delle loro organizzazioni. Cos\u00ec ad esempio, nel 1932, l'associazione degli esuli sloveni e croati in Jugoslavia fu denominata \"Unione degli emigranti jugoslavi dalla Julijska krajina\". Questa definizione non \u00e8, come spesso si crede, la traduzione slovena di \"Venezia Giulia\", mancando la parola \"Venezia\": \u00e8 invece un nome creato dagli sloveni in alternativa all'osteggiato \"Venezia Giulia\".\nDopo la seconda guerra mondiale la massima parte della regione \u00e8 passata a Slovenia e Croazia, allora parti della Jugoslavia. In quel periodo si verific\u00f2 l'emigrazione massiccia del gruppo etnico italiano (270.000 profughi circa secondo le stime del Ministero degli esteri italiano, 250.000 secondo le stime dell'Opera Profughi, 190.000 secondo gli studi condotti in Slovenia e Croazia, 301.000 secondo recenti studi storico-statistici), dovuta sia alle persecuzioni titine che ad altre cause, non ultime quelle di indole economica e sociale. Anche un certo numero di croati e di sloveni abbandon\u00f2 la Venezia Giulia annessa e/o amministrata dalla Jugoslavia perch\u00e9 contrari al regime dittatoriale instaurato da Tito.\nDalla nascita della Repubblica Italiana ad oggi.\nCon la fine della Seconda guerra mondiale e la costituzione della Repubblica Italiana, il nome Venezia Giulia fu utilizzato per la prima volta in una denominazione amministrativa ufficiale. Infatti la Costituzione repubblicana previde la creazione della Regione Autonoma Friuli-Venezia Giulia, nata dall'unione della Provincia di Udine (che allora comprendeva anche la Provincia di Pordenone, istituita solo nel 1966) con quello che rimaneva all'Italia delle terre conquistate alla fine della Prima guerra mondiale.\nIl nome venne proposto dal deputato friulano Tiziano Tessitori, come alternativa alla denominazione \"Regione giulio-friulana e Zara\", proposta dal triestino Fausto Pecorari.\nLa decisione di costituire una regione che contenesse anche la denominazione \"Venezia Giulia\" e che fosse retta da uno speciale statuto di autonomia, rispose ad una duplice motivazione: da un lato s'intendeva dare attuazione al dettato del Trattato di pace, per cui \"per le minoranze etniche sono da accordarsi delle garanzie\", dall'altra si voleva indicare - anche simbolicamente - la speranza che Trieste e l'Istria venissero assegnate all'Italia, in un'auspicata revisione delle clausole del Trattato stesso.\nQuesta denominazione innesc\u00f2 per la prima volta nella storia una tensione tra la fazione autonomistica dei friulani (che reclamavano una regione esclusivamente propria) e Trieste. Tale tensione (che si acu\u00ec nei primi anni sessanta quando la Regione Autonoma Friuli-Venezia Giulia venne effettivamente costituita) si tradusse anche nell'opposizione da parte di alcuni esponenti friulani alla legittimit\u00e0 storica dell'uso del termine Venezia Giulia e in divergenze di pensiero sulla delimitazione dei due territori. Per i friulani - infatti - la Venezia Giulia attualmente corrisponderebbe alla sola provincia di Trieste, mentre per i triestini, invece, essa includerebbe anche la parte a sinistra dell'Isonzo della ex Provincia di Gorizia. Va pertanto sottolineato che le due entit\u00e0 storico-territoriali possono considerarsi, almeno secondo alcune accezioni, parzialmente sovrapposte.\nOggi, quindi, la Venezia Giulia \u00e8 per molti quanto rimane del Territorio Libero di Trieste assegnato all'Italia alla fine della seconda guerra mondiale e, secondo un'opinione diffusa, anche di parte di quella di Gorizia (quella alla sinistra del fiume Isonzo, e cio\u00e8 la Bisiacaria), che pur faceva anticamente parte del Friuli storico. Per quanto riguarda Grado e Marano Lagunare, la loro appartenenza alla Venezia Giulia \u00e8 oggetto di discussioni. Pur essendo infatti i due centri venetofoni, (Grado \u00e8 la patria del massimo poeta italiano in lingua veneta del Novecento, Biagio Marin), furono anch'essi secolarmente legati al Friuli e allo stato patriarcale di Aquileia.\nSociet\u00e0.\nNon essendo stata rilevata nel corso dei censimenti in Friuli-Venezia Giulia l'etnia del censito, la consistenza della minoranza slovena in queste terre \u00e8 stata determinata da alcuni autori in base a stime, che variano notevolmente a seconda del ricercatore:\nLingue e dialetti.\nNell'attuale Venezia Giulia l'Italiano, lingua ufficiale dello Stato italiano, \u00e8 la lingua pi\u00f9 diffusa, con uno \"status\" dominante e viene parlata, accanto ad altre lingue neolatine e/o loro dialetti, dalla gran maggioranza della popolazione.\nI dialetti romanzi parlati sono di tipo veneto: il triestino \u00e8 una parlata che ha sostituito il tergestino, che era un pi\u00f9 antico idioma retoromanzo (strettamente imparentato al friulano). Infatti dopo il 1719 - anno in cui Casa d'Austria scelse Trieste per costruire il suo principale porto commerciale - la popolazione triestina pass\u00f2 dai seimila abitanti del 1740 agli oltre duecentomila di met\u00e0 Ottocento, provocando un cambio linguistico determinato dalla massiccia immigrazione di popolazioni di lingua veneta coloniale provenienti principalmente dalla costa istriana. Costoro emigravano a Trieste attratti da migliori prospettive di lavoro. L'antico dialetto tergestino di tipo retoromanzo continu\u00f2 ad essere utilizzato ben oltre questa sostituzione, per circa un secolo, solo come lingua nobiliare.\nParimenti anche a Muggia era diffuso un idioma retoromanzo, il muggesano, che sopravvisse lungamente al tergestino, spegnendosi solo con la morte del suo ultimo parlante, Giuseppe de Jurco, nel 1887. Attualmente a Muggia, l'unico comune istriano rimasto all'Italia dopo l'ultima guerra, si parla un dialetto istroveneto profondamente influenzato dal triestino\nIl dialetto bisiaco \u00e8 invece un idioma risultato della progressiva venetizzazione della popolazione originariamente friulanofona e, in minor misura, slovenofona, storicamente appartenente al Friuli. La dominazione veneziana (che aveva in Monfalcone una strategica enclave in questo estremo lembo della pianura friulana) e la vicinanza di Trieste venetizzarono in tal modo la parlata originaria, la cui origine risulta in parte dalla persistenza di un certo numero di elementi lessicali del friulano nonch\u00e9 dello sloveno, anche dall'esistenza di piccole isole linguistiche friulane sparse nel proprio territorio, oggi in fortissimo regresso e sopravviventi solo nell'area prossima all'Isonzo e slovene adiacenti al Carso.\nSecondo una teoria, confermata da documenti e sostenuta da molti linguisti e storici, l'attuale dialetto bisiaco deve la sua origine ad un ripopolamento in et\u00e0 rinascimentale del territorio oggi chiamato Bisiacaria, e fino ad allora abitato esclusivamente da friulanofoni e, in minor misura, da sloveni. I nuovi arrivati, di parlata veneta e veneto-orientale (un modello veneto diffuso all'epoca in Istria in Dalmazia), non erano in numero sufficiente per dar vita ad una sostituzione linguistica (come invece accadr\u00e0 a Trieste a partire dal 1800). Per cui si ebbe, sul piano linguistico, una lenta fusione con la precedente realt\u00e0 friulanofona/slavofona. Da qui la forte presenza del sostrato friulano e sloveno, sia nel lessico che nella morfologia nel bisiaco parlato, fino almeno agli anni trenta e quaranta del Novecento. Oggigiorno il dialetto bisiaco ha perso molte delle proprie connotazioni originarie e risulta essere fortemente triestinizzato, tanto che molti parlanti ritengono che la parlata tradizionale della propria terra sia ormai quasi scomparsa.\nVi \u00e8 quindi il gradese, una variante veneta arcaica parlata a Grado e nella sua laguna e ritenuta endemica della localit\u00e0, similmente alla parlata (ancor pi\u00f9 arcaica) della vicina localit\u00e0 lagunare friulana di Marano. Il Gradese e, pi\u00f9 in generale, il veneto coloniale, ha avuto come massimo esponente il poeta Biagio Marin.\nLo sloveno, \u00e8, nella maggior parte delle zone in cui \u00e8 diffuso, lingua amministrativa e di cultura insieme all'italiano. Parlate slovene sono utilizzate nell'entroterra carsico italiano e nella stessa citt\u00e0 di Trieste. Lo sloveno, nonostante il grande afflusso di esuli istriani nel secondo dopoguerra (particolarmente accentuato nel decennio 1945-1955) in zone etnicamente slovene fin da et\u00e0 medievale, continua ad essere lingua maggioritaria in tre dei 6 comuni che compongono la provincia di Trieste, oltrech\u00e9 nelle frazioni \"carsiche\" del capoluogo giuliano (Villa Opicina, Basovizza, ecc.) e nel Carso goriziano. Esistono anche scuole in lingua slovena. Tale lingua \u00e8 forse parlata da circa il 4% degli abitanti delle provincie di Trieste e Gorizia, tuttavia, secondo alcune fonti, il loro numero \u00e8 alquanto superiore. Lo stesso Ministero dell'Interno calcola che nelle province summenzionate siano presenti 36.000 sloveni, pari a circa il 9% della popolazione complessiva.\nRiguardo alla definizione del termine \"giuliano\", \u00e8 da notare che l'\u201d Associazione giuliani nel mondo\u201d ammette come propri soci \"i corregionali di identit\u00e0 e di cultura italiana provenienti dalla Venezia Giulia, dall\u2019Istria, da Fiume, dalle isole del Quarnero e dalla Dalmazia (...) residenti all\u2019estero e nelle altre regioni italiane e loro discendenti\", escludendo di conseguenza i non italiani. La stessa preclusione nazionale \u00e8 prevista anche dallo statuto dell'Associazione Nazionale Venezia Giulia e Dalmazia.\nElenco comuni gi\u00e0 appartenenti alla regione.\nIl territorio della Venezia Giulia, durante la sua appartenenza all'Italia tra il 1919 e il 1947 era suddiviso in 128 comuni ripartiti, dal 1927, fra 5 province. Dopo la Seconda guerra mondiale, da cui l'Italia era uscita sconfitta, 98 comuni (fra cui 3 intere province) furono assegnati dall'Accordo di Pace di Parigi - 10.2.1947 - completamente alla Jugoslavia.\nNel 1947, con la firma del Trattato di pace, Trieste, assieme ad alcune localit\u00e0 situate in una stretta fascia costiera, divenne indipendente sotto il controllo militare alleato con la costituzione del Territorio Libero di Trieste (diviso fra la zona A - Trieste e dintorni - e zona B - Istria nord-occidentale). Come conseguenza, il mandamento di Monfalcone, corrispondente alla Bisiacaria, venne restituito alla provincia di Gorizia cui era stato legato per secoli.\nCon il Memorandum d'intesa di Londra del 5 ottobre 1954, l'amministrazione civile della zona A del Territorio Libero di Trieste fu assegnata all'Italia, salvo alcune rettifiche territoriali a favore della Jugoslavia che per\u00f2 costrinsero le autorit\u00e0 garanti a tracciare una nuova linea di confine, sostitutiva della precedente demarcazione tra le zone A e B. Successivamente, con il Trattato di Osimo del 1975, tale confine, considerato, anche per motivi di ordine interno, provvisorio dalle due parti per oltre vent'anni (1954-1975), venne reso definitivo dall'Italia e dalla Jugoslavia."}
{"id": "120516", "revid": "30610", "url": "https://it.wikipedia.org/wiki?curid=120516", "title": "Abu Sufyan", "text": "Ab\u016b Sufy\u0101n b. \u1e24arb () - che a lungo fu uno dei pi\u00f9 risoluti nemici di Maometto - si convert\u00ec alla vigilia della conquista di Mecca (630) e, con lui, i suoi figli Yaz\u012bd e Mu\u02bf\u0101wiya che entrarono subito a far parte della cerchia pi\u00f9 intima del Profeta ricoprendo incarichi non secondari nella \"Umma\".\nFintanto che rimase un pagano, fu sposato a Hind bt. \u02bfUtba, che nella battaglia di Uhud squarci\u00f2 l'addome dello zio del Profeta, Hamza b. \u02bfAbd al-Mu\u1e6d\u1e6dalib, mordendone il fegato per smania di vendetta, avendo patito la morte di suo padre \u02bfUtba, ucciso nella battaglia di Badr."}
{"id": "120517", "revid": "81195", "url": "https://it.wikipedia.org/wiki?curid=120517", "title": "Chimica delle macromolecole", "text": ""}
{"id": "120519", "revid": "9", "url": "https://it.wikipedia.org/wiki?curid=120519", "title": "Luigi VII il Giovane", "text": ""}
