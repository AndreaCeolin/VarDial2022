{"id": "148035", "revid": "1305772", "url": "https://it.wikipedia.org/wiki?curid=148035", "title": "Oruro", "text": "Oruro (in quechua e aymara Uru Uru o Ururu) \u00e8 un comune (\"municipio\" in spagnolo) della Bolivia capoluogo della provincia di Cercado (e del dipartimento di Oruro) con 264.683 abitanti (dato censimento 2012).\nIl nome della citt\u00e0 deriva dagli Uros o \"Uru\", popolazione famosa per la lavorazione della ceramica esportata in Venezuela e in Argentina, dai quale deriva anche il nome del lago Uru Uru.\nNel 1585 Don Francisco de Medrano battezz\u00f2 la citt\u00e0 con il nome di \"San Miguel de Oruro\".\nLa festa pi\u00f9 importante \u00e8 il carnevale dove donne e uomini con costumi sfarzosi mettono in atto delle rappresentazioni allegoriche dove il bene deve sconfiggere il male. Durante questa manifestazioni vengono ballate danze tradizionali, tra le quali la \"diablada\".\nCantoni.\nIl comune \u00e8 suddiviso in 8 cantoni."}
{"id": "148037", "revid": "2071655", "url": "https://it.wikipedia.org/wiki?curid=148037", "title": "Emma Bunton", "text": "Dopo aver debuttato nel 1994 con il gruppo musicale Spice Girls, ha raggiunto la notoriet\u00e0 a livello mondiale proprio insieme a Melanie C, Melanie B, Geri Halliwell e Victoria Beckham, con le quali formava il gruppo, che ha venduto milioni di dischi fino all'anno dello scioglimento, nel 2001. Durante quegli anni era conosciuta come la \"Baby Spice\", a causa del viso angelico che la distingueva dalle compagne.\nSuccessivamente ha lanciato una carriera discografica da solista, pubblicando alcuni album e diversi singoli, rimanendo sul genere della musica pop e orientandosi particolarmente sulle sonorit\u00e0 musicali degli anni sessanta interpretando alcune canzoni in stile motown.\nNella sua carriera ha venduto 91 milioni di dischi, 85 milioni come membro del gruppo, e 6 milioni come artista solista (900.000 album e 5,1 milioni di singoli).\nBiografia.\nL'esperienza con le Spice Girls.\nEmma Lee Bunton, cantante pop nata in una famiglia della working class londinese (la madre era insegnante di karate mentre il padre era lattaio), \u00e8 artisticamente esplosa grazie al fenomeno delle Spice Girls nel 1996, dopo alcuni ruoli in diversi film e soap opera.\nEra conosciuta come \"Baby Spice\" ed era chiamata cos\u00ec non solo perch\u00e9 era la pi\u00f9 giovane delle componenti del gruppo, ma anche grazie alla sua immagine di bimba dolce, maliziosa e un po' lolita, vestita di babydoll color confetto, con codini biondi e lecca-lecca sempre in mano.\nIl gruppo, formatosi nel 1994 e scioltosi ufficialmente nel 2001, ha pubblicato tre album, dieci singoli (nove dei quali hanno raggiunto la prima posizione della classifica inglese), vendendo oltre 55 milioni di dischi in tutto il mondo.\nCarriera solista: \"A Girl like Me\".\nNel novembre 1999 ha lanciato la sua carriera solista collaborando con il gruppo musicale Tin Tin Out al singolo \"What I Am\", cover dell'omonimo brano degli anni ottanta degli Edie Brickell &amp; New Bohemians.\nNell'aprile 2001 fu pubblicato \"What Took You So Long?\", singolo di lancio del suo album di debutto da solista, \"A Girl like Me\". Il singolo si piazz\u00f2 direttamente alla prima posizione della classifica britannica e vi rimane per due settimane consecutive. L'album, dalle sonorit\u00e0 pop, ebbe un buon successo, tanto da guadagnarsi un disco d'oro e raggiungere la quarta posizione della classifica britannica, ma minor fortuna hanno riscosso i singoli successivamente estratti: \"Take My Breath Away\" si ferm\u00f2 alla quinta posizione e \"We're Not Gonna Sleep Tonight\" non entr\u00f2 nemmeno tra le prime dieci posizioni, fermandosi alla ventesima.\nA causa dei risultati dell'album di debutto, sotto le aspettative dell'etichetta discografica Virgin per la quale lo aveva pubblicato, torn\u00f2 a lavorare con Simon Fuller, ex manager delle Spice Girls, firmando un nuovo contratto con la 19 per la quale avrebbe pubblicato insieme alla Universal i successivi lavori.\n\"Free Me\", secondo album.\nNel maggio 2003 torn\u00f2 sulle scene musicali con il singolo \"Free Me\", un pezzo vintage in stile anni sessanta che riport\u00f2 la cantante tra le prime cinque posizioni della classifica britannica. Oltre a proporre uno stile musicale decisamente pi\u00f9 maturo e ricercato, il brano segna anche una svolta nel look della cantante: smessi gli abiti della ragazza della porta accanto, la nuova Emma \u00e8 una \"swinging chick\" sexy ed elegantemente retr\u00f2.\nConferm\u00f2 il ritrovato successo da parte di pubblico e critica il singolo successivo, \"Maybe\", uscito nell'ottobre 2003, che ha venduto oltre 80.000 copie nel Regno Unito, entrando alla sesta posizione della classifica. Grande successo ottiene il video che si ispira ancora una volta alle coreografie e al sound della Motown.\nNel febbraio 2004 usc\u00ec il secondo album da solista, intitolato \"Free Me\" come il primo fortunato singolo, che ha raccolto e ha reso attuali le sonorit\u00e0 della musica pop degli anni sessanta, ricevendo ottime recensioni e buoni riscontri commerciali arrivando anche alla posizione numero sette della classifica britannica. Dall'album vennero estratti altri due singoli: \"I'll Be There\" e \"Crickets Sing for Anamaria\", entrati rispettivamente alla posizione numero sette e quindici.\nNell'estate 2004 l'album venne lanciato nel resto d'Europa con \"Maybe\" come singolo di lancio, che ha riscosso un ottimo successo venendo mandato in onda molto spesso nelle radio e diventando uno dei tormentoni estivi di quell'anno. Per ottimizzare la promozione del singolo, la Bunton ha partecipato a vari eventi dal vivo, tra i quali il Festivalbar in Italia, grazie al quale si \u00e8 esibita in diverse citt\u00e0 del paese.\nNell'autunno 2004 la promozione dell'album si spost\u00f2 negli Stati Uniti: i remix di \"Free Me\" e \"Maybe\" conquistarono i vertici delle classifiche dance americane, mentre la Bunton si produsse come attrice di musical.\nFinita la promozione dell'album, fece un viaggio in India per girare alcuni film di \"Bollywood\" per conto della BBC e accett\u00f2 un cameo in un film locale. Sempre nel 2004 ha interpretato se stessa nella fiction \"Absolutely Fabulous\" in due episodi. \n\"Life in Mono\", terzo album.\nAl lavoro sul terzo album gi\u00e0 dalla fine del 2004, Emma ritorn\u00f2 sulle scene nell'autunno del 2006 come concorrente dello show televisivo della BBC \"Stritctly Come Dancing\", versione inglese di \"Ballando con le stelle\", arrivando al terzo posto.\nContemporaneamente incise una cover di \"Downtown\", celebre brano di Petula Clark del 1964; il singolo, scelto come brano ufficiale dell'evento benefico \"Children in Need\", entr\u00f2 al terzo posto della classifica britannica e fece da apripista al terzo album solista, \"Life in Mono\", uscito nel dicembre 2006.\nL'album \u00e8 uscito nel periodo natalizio e non ha avuto un grande successo, piazzandosi al 65\u00ba posto della classifica britannica.\nNel febbraio 2007 venne estratto un secondo e ultimo singolo, la ballad \"All I Need to Know\", che per\u00f2 debutt\u00f2 alla sessantesima posizione della classifica britannica. A causa dell'insuccesso dell'ultimo lavoro e della sua prima gravidanza, la cantante decise di abbandonare la promozione dell'album. Nel giugno dello stesso anno, tuttavia, ha annunciato insieme alle quattro ex colleghe che dalla fine dell'anno sarebbe stata impegnata con un nuovo tour mondiale per la reunion del gruppo che l'ha resa famosa, le Spice Girls.\nInsieme al gruppo, nel novembre del 2007 ha pubblicato un greatest hits e un nuovo singolo, \"Headlines (Friendship Never Ends)\", e ha eseguito un tour mondiale da dicembre fino al febbraio successivo. Nel 2012 le Spice Girls si sono invece riunite per esibirsi durante la cerimonia di chiusura delle Olimpiadi di Londra.\nCinema, radio e televisione (2005-2017).\nNel 1999 ha presentato alcuni show come \"SM:TV Live\" e il suo show personale, \"Emma\", su VH1. Nel 2005 ha partecipato a due film di Bollywood, \"Pyaar Mein Twist\" e \"Chocolate\", e ha poi recitato in un cameo nella soap opera australiana \"Neighbours\" nell'episodio \"What's a Spice Girl Like You...?\", andato in onda il 19 marzo 2007 in Australia.\nTra ottobre e dicembre 2006, partecipa come concorrente alla 4\u00aa edizione di \"Stricly Come Dancing\", versione inglese di \"Ballando con le stelle\", dove dimostra buone doti da ballerina tanto da arrivare in finale conquistando il 3\u00ba posto ed essere l'unica concorrente donna ad arrivarci. Nell'ottobre 2008 ha condotto \"For One Night Only\" per il canale britannico ITV e ha preso parte al popolare talent show \"X Factor\" come membro del team della giurata Dannii Minogue.\nNel 2007 ha condotto uno speciale del talk show \"Richard and Judy\" (Channel 4) e per una settimana \u00e8 stata una delle conduttrici a rotazione del talk show al femminile \"Loose Women\" (ITV). A febbraio e nuovamente a maggio 2009 ha co-condotto il popolare show radiofonico mattutino \"Breakfast Show\" per la radio britannica Heart FM.. Dal giugno 2009 a oggi conduce il suo personale spazio radiofonico su Heart FM il sabato pomeriggio dalle 16 alle 19. Nell'estate 2010 ha condotto per Five il talent show \"Don't Stop Believing\".\n\u00c8 stata membro della giuria della quinta stagione (18 gennaio - 28 marzo 2010) e della sesta stagione (dal 9 gennaio 2011) del talent show \"Dancing on Ice\", versione britannica di \"Notti sul ghiaccio\".\nDal 7 gennaio 2013 torna su Heart FM in veste di conduttrice di Heart Breakfast insieme a Jamie Theakston.\n\"My Happy Place\" (2018-oggi).\nNel giugno 2018 annuncia di essere al lavoro per la realizzazione di un nuovo album. Nel novembre dello stesso firma un contratto con BMG Rights Management.\nNel febbraio 2019 pubblica il singolo \"Baby Please Don't Stop\". Nell'aprile 2019, a 15 anni dal precedenti disco e dopo un fallito tentativo di riportare in scena le Spice Girls, Emma pubblica l'album \"My Happy Place\". Il disco \u00e8 una raccolta di cover, reinterpretazioni di brani delle Spice Girls e inediti (soltanto 2). Il disco include anche una versione di \"2 Become 1\" in duetto con Robbie Williams.\nNel 2019, le Spice Girls si riuniscono in una formazione a quattro senza Victoria Beckham ed eseguono un tour di grande successo che ha incassato 78 milioni di dollari.\nVita privata.\nA luglio 2021 ha sposato lo storico compagno Jade Jones, anch'egli cantante, con il quale ha avuto un bambino nato il 10 agosto 2007 in una clinica privata di Portland chiamato Beau (in lingua francese, \"bello\"). Il 6 maggio 2011 ha dato alla luce il suo secondo figlio chiamato Tate."}
{"id": "148038", "revid": "15756", "url": "https://it.wikipedia.org/wiki?curid=148038", "title": "Jezersko (Slovenia)", "text": "Jezersko (IPA: , in tedesco \"Seeland\") \u00e8 un comune della Slovenia di abitanti ed un'area di . Appartiene alla regione statistica dell'Alta Carniola.\nGeografia fisica.\nIl comune \u00e8 situato in una valle compreso tra le montagne Caravanche a nord e le Alpi di Kamnik e della Savinja a sud. La strada da Kranj attraversa la valle, tramite il passo di Seeberg si raggiunge il confine con l'Austria.\nMonti principali:\nStoria.\nIl nome deriva da un lago glaciale situato nei pressi dell'insediamento di Zgornje Jezersko che si form\u00f2 a seguito di un terremoto verificatosi nel 1348 . Jezersko in tedesco \"Seeland\" significa letteralmente \"terra dei laghi\".\nDal 2018 \u00e8 il primo comune sloveno a far parte dell'Associazione alpina internazionale dei villaggi alpinistici.\nSimboli.\nLo stemma del comune prende la forma di uno scudo delimitato da una doppia linea. Nella parte superiore dello stemma \u00e8 rappresentato il cielo e le montagne, al centro \u00e8 disegnato un cerchio verde con al suo interno raffigurata la testa di una pecora bianca della razza Jezersko-Sol\u010dava. Ai lati ci sono due aree verdi che rappresentano le colline e le foreste, mentre nella parte inferiore vi \u00e8 una zona blu che rappresenta le cascate ed il lago. La bandiera \u00e8 composta da tre bande blu, bianco e verde con al centro lo stemma.\nMonumenti e luoghi d'interesse.\nAlcune attrazioni sono:\nGeografia antropica.\nNel 1995 era parte integrante del comune di Preddvor, ma dal 1998 divenne comune autonomo .\nSuddivisioni amministrative.\nIl comune di Jezersko \u00e8 formato da 2 insediamenti (\"naselija\"):\nEconomia.\nIl paese ha come attivit\u00e0 principale il turismo, la sua posizione geografica infatti permette una visuale su tutte le montagne circostanti ed \u00e8 un punto di partenza di numerose escursioni verso il Jezerska Ko\u010dna o il monte Veliki ."}
{"id": "148046", "revid": "767487", "url": "https://it.wikipedia.org/wiki?curid=148046", "title": "Jur\u0161inci", "text": "Jur\u0161inci (in tedesco \"Georgendorf\") \u00e8 un comune di 2.397 abitanti della Slovenia nord-orientale."}
{"id": "148047", "revid": "182193", "url": "https://it.wikipedia.org/wiki?curid=148047", "title": "Elena Ceau\u0219escu", "text": "Fu vice Primo ministro della Romania e moglie del dittatore comunista Nicolae Ceau\u0219escu. Vera eminenza grigia del regime, mor\u00ec fucilata insieme al marito durante la rivoluzione romena del 1989.\nBiografia.\nLe origini.\nNacque da una famiglia di contadini a Petre\u0219ti, nella regione rumena della Valacchia. Il padre manteneva la famiglia coltivando un piccolo appezzamento di terreno in affitto e gestendo nel contempo un piccolo negozio di generi assortiti dove vendeva pane, candele e farina. Elena lasci\u00f2 la scuola in quarta elementare e si trasfer\u00ec a Bucarest, dove trov\u00f2 lavori generici prima come assistente di laboratorio, poi come cucitrice in una fabbrica di tessuti.\nCominci\u00f2 a interessarsi di politica poco pi\u00f9 che adolescente, partecipando alle riunioni della Lega dei giovani comunisti. Nel 1939 conobbe Nicolae Ceau\u0219escu, allora capo dell'Unione della giovent\u00f9 comunista, che spos\u00f2 nel 1946. A met\u00e0 degli anni '40 si iscrisse al Partito Comunista Rumeno, e dopo la presa del potere da parte dei comunisti lavor\u00f2 come segretaria presso il Ministero degli Esteri e rimase una figura anonima fino alla nomina del marito a segretario generale del partito nel 1965.\nGli anni del Regime.\nDurante il regime del marito, Elena Ceau\u0219escu divenne una delle principali figure politiche rumene. Disse pubblicamente che era un onore essere chiamata \u00abcompagno\u00bb (\"tovar\u0103\u015f\"); i rumeni espatriati negli Stati Uniti si riferivano invece a lei come \u00abMadame Ceau\u0219escu\u00bb, con grande disprezzo, essendo forse una delle persone pi\u00f9 odiate in Romania durante la presidenza del marito.\nDonna molto ambiziosa anche in campo politico, approfitt\u00f2 dell'elezione, avvenuta nel dicembre 1967, di suo marito a presidente del Consiglio di Stato (carica che lo rendeva di fatto capo dello Stato), per farsi strada tra i ranghi del Partito comunista: nel 1968 come membro del Comitato municipale di Bucarest, nel 1972 membro del Comitato centrale e nel 1973 membro del Comitato esecutivo.\nSotto la sua influenza nel 1966 Nicolae Ceau\u0219escu eman\u00f2 una serie di leggi contro il divorzio e l'aborto. Le conseguenze di tali leggi, che proibivano l'uso dei contraccettivi, obbligavano ogni donna sposata sotto i quarant'anni ad avere un minimo di quattro figli e aumentavano le tasse a carico delle coppie senza prole e di quelle che avevano meno di quattro figli, si rivelarono disastrose: molte famiglie non potevano permettersi di mantenere un numero cos\u00ec elevato di figli, che perci\u00f2 affidavano agli orfanotrofi gestiti dallo Stato, mentre le donne erano sfruttate per far nascere figli.\nOltre ad essere stata a lungo vice primo ministro del paese, Elena Ceau\u015fescu tenne particolarmente a presentarsi come un'insigne scienziata \"fattasi da s\u00e9\": impossibilitata nell'infanzia a ricevere una compiuta istruzione per via delle sue umili origini, si laure\u00f2 comunque in chimica grazie ai corsi serali tenuti dall'Universit\u00e0 Politecnica di Bucarest, ottenendo subito un posto alla sezione dell'Istituto nazionale di ricerca chimica e petrolchimica (ICECHIM) deputata alle ricerche sull'elastomero. Il culto della personalit\u00e0 sviluppatosi progressivamente attorno alla figura del marito fin\u00ec per coinvolgere anche la consorte, il cui prestigio di scienziata venne vieppi\u00f9 amplificato: Elena Ceau\u015fescu pose infatti la sua firma a studi riconosciuti e pubblicati su riviste specializzate a livello internazionale e, tramite il suo entourage, fece pressioni a livello internazionale perch\u00e9 le fossero tributati riconoscimenti accademici. Durante il periodo in cui il marito fu a capo della Romania ricevette lauree \"honoris causae\" da quasi tutti i paesi che visit\u00f2, in particolare nel campo della chimica dei polimeri.\nA distanza di anni dalla caduta del regime, alcune personalit\u00e0 del mondo accademico rumeno ed internazionale hanno iniziato a chiedere la revoca dei suoi riconoscimenti, cos\u00ec come il ritiro delle opere ancora in circolazione in cui ella figura come autrice. Scienziati e suoi collaboratori, dopo la caduta del regime, hanno riferito di stentare nel credere che avesse reali capacit\u00e0 o competenze tecnico-scientifiche: lavorativamente si limitava infatti a impartire ordini e direttive, rifiutava le discussioni e non si addentrava mai negli aspetti scientifici del lavoro, limitandosi a questioni amministrative. Stando alla testimonianza di un impiegato dell'Istituto Nazionale di Ricerca Chimica e Petrolchimica, la moglie del dittatore in alcuni casi diede a vedere gravi lacune sui rudimenti base della chimica. Quanto agli studi da lei pubblicati e firmati, sarebbero perlopi\u00f9 risultati delle ricerche di alcuni famosi scienziati romeni, che furono costretti a rinunciare all'autorit\u00e0 su di essi. \nL'azione di ridimensionamento della figura di Elena Ceau\u0219escu all\u2019interno della comunit\u00e0 scientifica \u00e8 per\u00f2 complicata dall'assenza, in campo editoriale, di linee guida per affrontare simili situazioni. Nondimeno i metodi da lei adottati le sono sopravvissuti e hanno impregnato profondamente il mondo accademico rumeno, dando luogo a un'ampia e persistente tolleranza nei confronti di cattive pratiche quali plagi, nepotismo, sciatteria e imprecisione nell'applicazione dei protocolli scientifici .\nUna donna influente.\nCome negli anni '60, l'influenza di Elena pes\u00f2 anche sulla decisione di Nicolae, negli ultimi anni '80 di esportare enormi quantitativi di prodotti agricoli, industriali e di risorse naturali del paese per pagare gli enormi debiti (circa dieci miliardi di dollari) con gli istituti di credito occidentali che gli avevano concesso negli anni precedenti grandi finanziamenti per la realizzazione del suo piano di trasformazione della societ\u00e0 da agraria a urbana e dell'economia del paese da agricola a industriale. Questa politica di pesanti esportazioni gett\u00f2 la Romania in una cronica mancanza di cibo, medicinali, energia e generi di prima necessit\u00e0.\n Quando tra il 1987 e il 1988 scoppi\u00f2 un'epidemia di AIDS che coinvolse migliaia di bambini negli orfanotrofi, Elena, allora a capo della commissione statale per la salute, proib\u00ec gli esami del sangue sostenendo che essa non esistesse in Romania trattandosi di una malattia propria dei \"decadenti occidentali\". La sua decisione lasci\u00f2 all'epidemia la possibilit\u00e0 di diffondersi, decimando i bambini degli orfanotrofi (istituti gi\u00e0 di per s\u00e9 inadeguati e privi anche dell'essenziale).\nNominato presidente della Repubblica a vita il 28 marzo 1974, Ceau\u0219escu cominci\u00f2 ad assegnare gli incarichi chiave nel governo e nell'esercito ai membri della sua famiglia, e nel 1980 nomin\u00f2 Elena vice primo ministro, rendendola cos\u00ec la persona pi\u00f9 importante della Romania dopo egli stesso. A questo punto Elena avvi\u00f2 una campagna promozionale della sua immagine di first lady, . Nella promozione della loro immagine i due dittatori curarono con la massima attenzione anche i dettagli pi\u00f9 insignificanti: fu stabilito che negli articoli di giornale su di loro, non dovessero essere menzionate altre persone affinch\u00e9 i due avessero il massimo rilievo; lo sfondo di tutte le fotografie che li ritraevano doveva essere rosso, il colore ufficiale del Partito Comunista; al ritorno dalle loro visite di stato all'estero, venivano prelevati dalle citt\u00e0, dai villaggi e dalle scuole, cittadini e studenti in gran numero e portati all'aeroporto per lodare i due leader.\nApprofittando del potere del marito, Elena si fece conferire nel corso degli anni titoli altisonanti in quantit\u00e0. Nel 1979 in occasione del suo 63\u00ba compleanno il quotidiano \"Sc\u00eenteia\" le dedic\u00f2 cos\u00ec tanti elogi che ci vollero due numeri consecutivi per contenerli tutti: \u00abEroica combattente del Partito per il glorioso destino della Romania\u00bb, \u00abMadre della Patria\u00bb, \u00abFiaccola del Partito\u00bb, \u00abGrande esempio di devozione e passione rivoluzionaria\u00bb e molti altri.\nMa a dispetto delle dichiarazioni ufficiali, Elena e il marito non erano amati. Il fallimento della loro politica economica, di cui la reintroduzione del razionamento del pane nel 1982 era la prova pi\u00f9 evidente, aveva ridotto il paese alla fame, mentre essi vivevano nel lusso pi\u00f9 sfrenato. Possedevano pi\u00f9 di quaranta palazzi, organizzavano banchetti, senza badare a spese nell'acquisto dei cibi e delle bevande pi\u00f9 raffinate importate direttamente dall'estero. Elena aveva una collezione di vestiti cos\u00ec vasta da essere costretta a riservarsi un'intera sala del palazzo nel Primaverii Boulevard di Bucarest, e possedeva diversi gioielli e un gran numero di pellicce.\nLa fine del regime.\nIl 16 dicembre 1989 a Timi\u0219oara un piccolo raduno a sostegno del sacerdote ungherese L\u00e1szl\u00f3 T\u0151k\u00e9s, incarcerato per aver attaccato il regime dei Ceau\u0219escu, si trasform\u00f2 in una manifestazione contro il governo. In risposta l'esercito spar\u00f2 sulla folla, provocando centinaia di vittime. Il 20 dicembre si svolse una seconda manifestazione, cui parteciparono 50 000 persone, indetta appositamente per protestare contro il governo. Nicolae, su consiglio di Elena, ordin\u00f2 per il giorno seguente un raduno di massa nella piazza centrale di Bucarest, dove sorgeva il palazzo del Comitato centrale. Si presentarono 80 000 persone le quali, appena Nicolae si affacci\u00f2 dal balcone con accanto la moglie e vari funzionari e inizi\u00f2 a elogiare il socialismo scientifico, iniziarono a gridare contro i due dittatori.\nAttraverso la trasmissione televisiva, che riprendeva in diretta l'evento, migliaia di persone assistettero all'umiliazione del dittatore e scesero per le strade chiedendone la destituzione. L'esercito si un\u00ec ai manifestanti, che il giorno seguente irruppero nell'edificio del Comitato centrale, dove si trovavano i due dittatori. Dopo una breve fuga in elicottero, essi furono arrestati e trasferiti in una base militare a T\u00e2rgovi\u0219te, cinquanta chilometri a nord di Bucarest, dove furono processati da un tribunale militare. Accusati di crimini contro il popolo, genocidio, attacco armato contro la popolazione e il potere dello Stato, distruzione di edifici e istituti statali, il pubblico ministero chiese per i due la pena capitale. Lo stesso avvocato difensore si espresse a sfavore degli imputati. Elena rifiut\u00f2 di rispondere alle domande e contest\u00f2 la legittimit\u00e0 dell'interrogatorio, interrompendo pi\u00f9 volte il processo con commenti sarcastici.\nCondannati a morte, Elena e il marito vennero immediatamente fucilati nel cortile della caserma ove si era svolto il processo il giorno di Natale del 1989. Prima di morire, Elena lanci\u00f2 pesanti insulti contro il plotone. Aveva 73 anni. \u00c8 stata l'unica donna mai giustiziata nel moderno stato della Romania. Le loro salme vennero sepolte nel cimitero di Ghencea, nella zona sud-occidentale di Bucarest. Dopo la rivoluzione romena del 1989 il suo titolo di membro dell'Accademia romena \u00e8 stato ritirato post-mortem dall'istituzione."}
{"id": "148053", "revid": "848247", "url": "https://it.wikipedia.org/wiki?curid=148053", "title": "Kamnik", "text": "Kamnik (in tedesco \"Stein in Oberkrain\") \u00e8 un comune di 28.859 abitanti della Slovenia.\nStatisticamente fa parte della Slovenia Centrale, ma geograficamente si trova nella parte settentrionale del paese.\nAntica cittadina situata tra verdi colline sulla sponda destra del fiume Bistrica, alle pendici delle Alpi di Kamnik e della Savinja, \u00e8 un centro industriale che conserva una parte storica con bei monumenti. Kamnik sorse in epoca imprecisata lungo la strada romana che collegava la valle del Danubio con l'Adriatico. Viene nominata per la prima volta nel 1076; nel 1088 \u00e8 riferita come centro commerciale e dal 1267 come citt\u00e0 con il diritto di battere moneta con la scritta \"Civitas Stain\". Fu il centro di un vasto feudo, concesso dall'imperatore ai conti Andechs-Meran, a questi successero i Bamberg, gli Spanheim, il re boemo Ottokar e infine gli Asburgo. Nel XVI secolo, lo spostamento del traffico su una nuova strada passante per Trojane, che lasciava fuori Kamnik, provoc\u00f2 la decadenza della citt\u00e0, che continu\u00f2 ad essere mercato e centro produttivo, ma solo di interesse locale. Si mantennero attivi gli artigiani del ferro, del cuoio e della pelle, riuniti in corporazioni. Il suo centro storico \u00e8 uno dei meglio conservati della Slovenia, raccolto attorno alla lunga piazza \"Glavni Trg\", da cui si dipartono stretti vicoli, con le abitazioni dei nobili e dei ricchi mercanti, alcune dei secoli XV e XVI, di bella fattura e dai ricchi portali, balconi e arcate.\nEdifici storici.\nLa citt\u00e0 conserva numerosi altri edifici di notevole interesse storico: \nSport.\nKamnik ha ospitato i Campionati del mondo di corsa in montagna nel 2010."}
{"id": "148057", "revid": "1305772", "url": "https://it.wikipedia.org/wiki?curid=148057", "title": "Kidri\u010devo", "text": "Kidri\u010devo \u00e8 un comune di 6.721 abitanti della Slovenia nord-orientale, vicino a Ptuj. In passato si chiamava Strni\u0161\u010de ma prese l'attuale nome dopo la II guerra mondiale, in onore di Boris Kidri\u010d, primo presidente del governo sloveno, quando la Slovenia faceva parte della Jugoslavia. La principale industria della citt\u00e0 \u00e8 quella dell'alluminio.\nDurante il dominio asburgico Kidri\u010devo era un terreno agricolo del comune di \"Lovrenc na Dravskem polju\", mentre la sua parte orientale, afferente ora all'attiguo insediamento (\"naselje\") di \"Njiverce\" faceva parte del comune di \"Gere\u010dja vas\" (attualmente invece parte del comune di Hajdina).\nLocalit\u00e0.\nIl comune di Kidri\u010devo \u00e8 diviso in 16 insediamenti (\"naselja\"):\nSport.\nCalcio.\nLa squadra principale della citt\u00e0 \u00e8 il Nogometni Klub Aluminij."}
{"id": "148059", "revid": "1005847", "url": "https://it.wikipedia.org/wiki?curid=148059", "title": "Janez Drnov\u0161ek", "text": "\u00c8 stato Presidente della Repubblica di Slovenia dal 2002 al 2007. Drnov\u0161ek \u00e8 succeduto a Milan Ku\u010dan, primo presidente della Slovenia indipendente.\nStudi e carriera politica.\nLaureato in economia all'Universit\u00e0 di Lubiana nel 1973, lavor\u00f2 come consulente economico all'ambasciata della Repubblica Socialista Federale di Jugoslavia al Cairo. Dopo una discreta carriera nel settore bancario, Drnov\u0161ek fu democraticamente eletto come rappresentante sloveno alla presidenza collegiale jugoslava il 10 aprile del 1989. Dal maggio 1989 al maggio del 1990 fu presidente della presidenza collegiale jugoslava, guidando in questa veste il summit dei Paesi non allineati, svoltosi a settembre a Belgrado.\nFu uno dei protagonisti politici del processo d'indipendenza (sostanzialmente pacifico) del suo paese. Leader del partito di centrosinistra della Democrazia Liberale di Slovenia (LDS,\" Liberalna Demokracija Slovenije\"), Drnov\u0161ek fu il secondo primo ministro della Slovenia, succedendo al democristiano Lojze Peterle, reggendo il governo sloveno dal 1992 al 2002 (con una breve interruzione, con il governo di Andrej Bajuk, nel 2000). Drnov\u0161ek \u00e8 stato eletto presidente della Slovenia nel 2002, sconfiggendo Barbara Brezigar, procuratore generale della Repubblica, candidato indipendente (ma sostenuta dal centrodestra).\nDopo aver presieduto per 10 anni la Democrazia Liberale di Slovenia (1992\u20132002), il 30 gennaio 2005 Drnov\u0161ek ha lasciato ufficialmente il partito, decidendo di fondare il \"Movimento per la giustizia e lo sviluppo\", attivo in particolare sul web ed estraneo ai meccanismi tradizionali della partitocrazia. Drnov\u0161ek ha sostenuto in un'intervista al quotidiano \"la Repubblica\" che era necessario \u00abfare qualcosa di diverso, ripartire da zero, perch\u00e9 i vecchi strumenti della politica, che io conosco bene, non sono pi\u00f9 adeguati alle sfide per il futuro. C'\u00e8 troppo egoismo, carrierismo, autoreferenzialit\u00e0\u00bb.\nDurante gli anni di presidenza, Drnov\u0161ek si \u00e8 smarcato dalla sua immagine di uomo politico pragmatico e rigidamente legato alle istituzioni. Ha deciso di trasferirsi in un villaggio montano e di adottare una dieta strettamente vegetariana, assumendo una netta posizione in favore dei diritti animali. Ha lottato contro un tumore al rene, parlandone liberamente con l'opinione pubblica e abbandonando, dopo cinque anni di malattia, le indicazioni della medicina tradizionale.\nDrnov\u0161ek si \u00e8 speso a livello internazionale in favore del rispetto dei diritti umani e per la solidariet\u00e0 nei confronti del Terzo Mondo. Si \u00e8 impegnato a favore di una soluzione per la crisi in Darfur, proponendo un piano di pace e mobilitando il segretario generale dell'ONU Kofi Annan e le cancellerie internazionali affinch\u00e9 si impegnino per fermare rapidamente la guerra.\nDurante il suo mandato, propose inoltre al Presidente italiano Giorgio Napolitano un incontro di riconciliazione per riconoscere e ricordare le sofferenze e le atrocit\u00e0 del XX secolo nella zona di confine, commesse da ambo le parti, per chiudere definitivamente i conti con il passato e guardare con fiducia al processo di integrazione europea."}
{"id": "148063", "revid": "831312", "url": "https://it.wikipedia.org/wiki?curid=148063", "title": "Giro d'Italia 1982", "text": "Il Giro d'Italia 1982, sessantacinquesima edizione della \"Corsa Rosa\", si svolse in ventidue tappe precedute da un cronoprologo iniziale dal 13 maggio al 6 giugno 1982, per un percorso totale di 3\u00a0994,5 km. Fu vinto da Bernard Hinault.\nLa ventunesima tappa, da Cuneo a Pinerolo, ripropose il percorso della celebre tappa del Giro del 1949 in cui trionf\u00f2 Coppi, con il Colle della Maddalena, il Col de Vars, l'Izoard (Cima Coppi), il Monginevro e il Sestriere. Vinse Saronni in volata davanti a Hinault e Prim, ma la tappa \u00e8 ricordata per gli attacchi portati a Hinault da Contini, prima sull'Izoard e quindi sul Sestriere insieme a Van Impe.\nAi primi quattro classificati di ogni tappa erano concessi degli abbuoni: 30\" al vincitore, 20\" al secondo classificato, 10\" al terzo e 5\" al quarto.\nVenne trasmesso in tv dalla Rai Tv2 e in radio da Rai Radio1."}
{"id": "148067", "revid": "367445", "url": "https://it.wikipedia.org/wiki?curid=148067", "title": "Golfo Persico", "text": "Il Golfo Persico (in persiano \u062e\u0644\u06cc\u062c \u0641\u0627\u0631\u0633, pronunciato \"khalij-e f\u0101rs\", o \u062e\u0644\u06cc\u062c \u067e\u0627\u0631\u0633, \"khalij-e pars)\" \u00e8 un golfo dell'oceano Indiano che bagna le coste di Oman, Emirati Arabi Uniti, Arabia Saudita, Qatar, Bahrain, Kuwait, Iraq e Iran.\nIl corpo idrico \u00e8 storicamente e internazionalmente conosciuto come il \"Golfo Persico\". A partire dagli anni 1960, con l'emergere del panarabismo, alcuni governi arabi lo chiamano il \"golfo arabo\" (arabo: \u0627\u0644\u062e\u0644\u064a\u062c \u0627\u0644\u0639\u0631\u0628\u064a, translitterazione \"Al-Khal\u012bj al-Arab\u012b\") o \"Il Golfo\", ma nessuno dei due termini \u00e8 riconosciuto a livello internazionale. Il nome \"Golfo di Iran (Golfo Persico)\" \u00e8 utilizzato dall'Organizzazione idrografica internazionale.\nNell'ottobre 2018, l'Organizzazione mondiale per la propriet\u00e0 intellettuale come agenzia delle Nazioni Unite registra il Golfo Persico in un certificato ufficiale basato sull'accordo di Lisbona per la protezione delle denominazioni d'origine e la loro registrazione internazionale. Il riconoscimento di quel nome nel Certificato di registrazione per la Perla del Golfo Persico indicava il riconoscimento del nome del corpo idrico in quanto tale. Secondo questo accordo basato sul diritto internazionale, nessun Paese, governo o organizzazione pu\u00f2 usare un altro nome per riferirsi al Golfo Persico.\nGeografia.\n\u00c8 ampio circa , lungo circa 800\u00a0km e largo tra 80 e 120. All'estremit\u00e0 nordoccidentale si getta lo Shatt al-'Arab (o Arvand rud, \u0627\u0631\u0648\u0646\u062f\u0631\u0648\u062f, secondo il nome persiano), formato dalla foce congiunta del Tigri e dell'Eufrate, ma altri importanti fiumi sfociano nel Golfo Persico: il Karun (Iran), lo Zohren (Iran), il Mand (Iran), il Mehran (Iran) e lo Shur (Iran). Ad est tramite lo stretto di Hormuz il golfo comunica con il golfo di Oman e quindi con l'Oceano Indiano. Le sue acque toccano i 180 metri di profondit\u00e0 (vicino a capo Musandam, nell'Oman) ma sono in genere meno profonde.\nLe citt\u00e0 pi\u00f9 importanti che si affacciano sul golfo sono Abu Dhabi, Dubai, Doha, Manama, al-Dammam, al-Ahmadi, al-Kuwait, Abadan e Bushehr.\nL'ambiente naturale \u00e8 ricco di barriere coralline. Le coste dell'Iran e della penisola arabica sono caratterizzate dallo sviluppo di piattaforme carbonatiche con ampie piane di marea e da depositi evaporitici (sali e gessi), dovuti all'intensa evaporazione in conseguenza del clima arido.\nImportanza geopolitica.\nIl Golfo Persico, insieme ai Paesi che su di esso si affacciano, costituisce un'area di fondamentale importanza economica e strategica. Gli interessi principali riguardano il controllo delle ingenti riserve petrolifere e delle vie marittime per il loro trasporto.\nAnche in considerazione di ci\u00f2, oltre che per ragioni etnico-religiose come la presenza di musulmani sciiti e sunniti e di popolazioni arabe e non arabe, l'area del Golfo Persico \u00e8 stata teatro di guerre rilevanti come la guerra Iraq-Iran (1980-1988) la prima guerra del golfo e l'invasione dell'Iraq del 2003. In tutte queste guerre hanno avuto una parte gli Stati Uniti. Avendo ottenuto il permesso di installare basi nell'area dopo l'invasione del Kuwait e anche dopo l'11 settembre 2001, e gestendo l'occupazione dell'Iraq fino al 2011, gli Stati Uniti hanno controllato a lungo gran parte delle esportazioni da quest'area vitale per l'economia mondiale.\nStoria.\nNell'antichit\u00e0 classica il Golfo Persico fu attraversato dalla flotta che trasportava le truppe di Alessandro Magno al comando dell'ammiraglio Nearco, impresa descritta da Arriano nell\"'Anabasi di Alessandro\". Partecip\u00f2 all'esplorazione guidata da Nearco nel 324-323 a.C. sulle coste del Golfo Persico Androstene di Taso che dal viaggio riport\u00f2 preziose informazioni sulla flora e la fauna.\nDurante l'epoca seleucide la regione fu soggetta all'influenza persiano-ellenistica. I Romani giunsero sul golfo nel II secolo d.C. con l'imperatore Traiano, che discese il fiume Tigri fino al mare (episodio narrato dallo storico Dione Cassio). In epoca islamica il Golfo Persico conobbe una fase di grande sviluppo durante il Califfato Abbaside, che svilupp\u00f2 il porto di Bassora. Nella letteratura questa \u00e8 l'epoca delle \"Mille e una notte\" e di \"Sindbad il marinaio\". La regione conobbe quindi una fase di decadenza a causa della rivolta degli schiavi africani delle piantagioni del Sud della Mesopotamia (Rivolta degli Zanj) nell'VIII secolo d.C. e per la rivolta religiosa dei Carmati nel IX secolo.\nNel XVI secolo arrivarono nel golfo i Portoghesi, che nel 1515 presero Hormuz (dove restarono fino al 1622), nel 1521 conquistarono il Bahrain e nel 1529 attaccarono Bassora. Questo indusse l'Impero ottomano, allora gi\u00e0 padrone dell'Egitto, della Siria e dell'Arabia Occidentale, ad estendere il suo dominio anche al Golfo. Al tempo di Solimano il Magnifico, i Turchi presero Bassora nel 1538 per scendere poi pi\u00f9 a Sud lungo la costa occidentale dell'Arabia. Nel XVIII secolo nel Golfo arriv\u00f2 anche la Compagnia olandese delle Indie orientali (VOC), seguita pi\u00f9 tardi dalla Compagnia inglese delle Indie orientali. In quella stessa epoca ci fu anche la prima ondata di espansione della fede Wahabita che giunse fin sulla costa con la conversione del Qatar e dei Qawasim di Ras Al Khaymah.\nDi qui partivano gli attacchi alle navi in navigazione nel Golfo e la costa degli attuali Emirati Arabi Uniti divenne allora nota come Costa dei Pirati. Nel 1820 una spedizione navale britannica impose un trattato di tregua a tutti gli sceicchi locali e la regione divenne da allora nota come costa della Tregua. Dopo l'apertura del canale di Suez l'Impero Ottomano cerc\u00f2 di rendere effettiva la sua formale sovranit\u00e0 sulla costa meridionale del Golfo per mano di Midht Pasci\u00e0 e gli inglesi reagirono estendendo il loro Protettorato ai vari sceicchi. Durante la prima guerra mondiale il golfo rimase sotto il dominio britannico nello sforzo bellico contro la Turchia.\nNel primo dopoguerra fu scoperto il petrolio nei vari Paesi: Bahrain, Arabia Saudita, Kuwait. \nDopo la Seconda guerra mondiale gli Sceiccati si avviarono progressivamente verso la piena indipendenza dal controllo britannico.\nNel 1981 sei Paesi arabi dettero origine al Consiglio di cooperazione del Golfo (GCC)."}
{"id": "148068", "revid": "729019", "url": "https://it.wikipedia.org/wiki?curid=148068", "title": "XMM-Newton", "text": "L'XMM-Newton \u00e8 un telescopio spaziale per i raggi X. Il nome \u00e8 stato scelto in onore di Isaac Newton, mentre la sigla XMM sta per X-ray Multi-Mirror (specchi multipli) per raggi X).\nConosciuto ufficialmente come \"High Throughput X-ray Spectroscopy Mission\" (\"Missione di Spettroscopia di Raggi-X ad Alta Prestazione\"), fu lanciato dall'Agenzia Spaziale Europea il 10 dicembre 1999 dal Centre Spatial Guyanais di Kourou con un lanciatore Ariane 5. \u00c8 stato posizionato in un'orbita molto ellittica con un periodo di 48 ore a 40\u00b0, un apogeo di dalla Terra e un perigeo di soli 7\u00a0000\u00a0km.\nCaratteristiche tecniche.\nLa missione fu proposta nel 1984 e approvata nel 1985. Il gruppo di sviluppo fu creato nel 1993 e lo sviluppo della sonda inizi\u00f2 nel 1996. Il satellite fu costruito e messo alla prova tra il marzo 1997 e il settembre 1999.\nQuesto strumento \u00e8 il pi\u00f9 grande satellite scientifico mai costruito in Europa, infatti pesa ed \u00e8 lungo 10 metri e largo 16 metri con i pannelli fotovoltaici dispiegati. \u00c8 dotato di 3 telescopi per i raggi X prodotti dalla Media Lario in Italia, ognuno dotato di 58 specchi concentrici di tipo Wolter, per una superficie totale di ricezione di . Una delle caratteristiche salienti dell'osservatorio, che lo rende utilizzabile per gli scopi pi\u00f9 disparati, \u00e8 la sua capacit\u00e0 di osservare fotoni X con energie comprese fra 0,1 e , che sono prodotti da processi fisici totalmente differenti.\nCollegati ai telescopi ci sono 5 strumenti, una parte dei quali \u00e8 costituita da videocamere per riprendere immagini, mentre altri sono spettrometri per studiare la distribuzione dell'energia dei fotoni, e un monitor ottico del tipo Ritchey-Chr\u00e9tien da .\nL'osservatorio \u00e8 gestito dal VILSPA (ora ESAC) a Villafranca in Spagna e le informazioni sono processate e memorizzate presso l'XMM-Newton Survey Science Centre della Leicester University nel Regno Unito.\nObiettivi della missione.\nL'ESA aveva grandi aspettative per questo strumento, che prometteva di svolgere un ruolo scientifico di primo piano, paragonabile a quello effettuato nell'ottico dal Telescopio spaziale Hubble.\nDato che proprio in quel periodo alcuni problemi tecnici avevano limitato le capacit\u00e0 di Chandra (l'osservatorio per raggi X messo in orbita dalla NASA nel 1999) tutti gli occhi erano puntati su XMM. Una delle caratteristiche salienti dell'osservatorio \u00e8, come detto, la capacit\u00e0 di essere utilizzato per gli scopi pi\u00f9 disparati, anche per osservare processi fisici totalmente differenti. Anche per questo motivo, e per il modo in cui l'osservatorio verr\u00e0 gestito, l'ESA ha fissato solo obiettivi scientifici di massima. A parte il primo anno, in cui hanno avuto la precedenza gli istituti che hanno contribuito alla realizzazione dello strumento, XMM \u00e8 stato poi messo a disposizione dell'intera comunit\u00e0 scientifica. Come accade per quasi tutti gli strumenti ottici terrestri, gli astronomi che intendono compiere osservazioni con XMM devono sottoporre una proposta, che viene valutata da una commissione di scienziati incaricata di selezionare le pi\u00f9 meritevoli.\nIl settore dove ci si aspettano i risultati migliori era lo studio delle supernove, di cui XMM pu\u00f2 indagare l'andamento temporale di parametri come la temperatura, la composizione chimica e lo stato di ionizzazione del plasma. Ma XMM \u00e8 in grado di dare un contributo anche alla cosmologia, studiando lo spostamento verso il rosso dei raggi X che provengono dal gas ionizzato che permea i grandi ammassi di galassie, e che rappresenta esso stesso un mistero. La risoluzione di XMM ha permesso per\u00f2, per la prima volta, anche di osservare sorgenti di raggi X nelle galassie vicine, mentre l'estrema risoluzione temporale, migliore di un microsecondo, lo rende uno strumento adatto anche all'osservazione delle pulsar.\nIniziali timori per le sorti di XMM.\nCome Chandra, anche XMM \u00e8 stato posto su un'orbita che lo porta molto lontano dalla Terra e attraversa le Fasce di van Allen durante il passaggio al perigeo (Anomalia del Sud Atlantico); dopo avere saputo dei danni subiti dall'osservatorio della NASA a causa delle particelle di alta energia delle fasce di radiazione, i tecnici dell'ESA si sono fatti prendere dal panico. Le missioni sono infatti praticamente gemelle e condividono lo stesso tipo di sensori, che sono quindi altrettanto vulnerabili ai danni da radiazioni. Si \u00e8 deciso dunque di schermare i CCD sia degli spettrometri sia delle camere, durante il passaggio al perigeo, con un filtro di alluminio di un millimetro di spessore. Inoltre uno strumento controlla di continuo il flusso di particelle nei dintorni del telescopio, una precauzione presa inizialmente per proteggere l'osservatorio dai brillamenti solari, ma che potrebbe rivelarsi utile anche in altri frangenti. In questo modo \u00e8 infatti possibile schermare gli strumenti ogni volta che il flusso dovesse superare la soglia di rischio. Queste precauzioni non sono del tutto indolori, infatti esse comportano una perdita di tempo utile osservativo pari al 10%, ma nelle intenzioni dei progettisti avrebbero anche dovuto assicurare ai CCD una vita operativa di almeno 5 anni, una previsione che si \u00e8 rivelata molto prudenziale, visto che la sua missione \u00e8 stata estesa varie volte, fino al 2022."}
{"id": "148071", "revid": "671029", "url": "https://it.wikipedia.org/wiki?curid=148071", "title": "Litorale-Carso", "text": "Il Litorale-Carso, o \"Regione costiero-carsica\" o \"Regione Carsico-Costiera\" (ufficialmente in sloveno \"Obalno-kra\u0161ka statisti\u010dna regija\", in italiano \"Regione statistica Litorale-Carsica\") \u00e8 una delle 12 regioni statistiche in cui \u00e8 suddivisa la Slovenia. Lingue ufficiali sono lo sloveno e l'italiano (quest'ultimo co-ufficiale nei comuni di Ancarano, Capodistria, Isola e Pirano). \nAmministrazione.\nNe fanno parte 4 citt\u00e0 e i seguenti 4 comuni con 294 frazioni o insediamenti (\"naselja\"):"}
{"id": "148073", "revid": "436907", "url": "https://it.wikipedia.org/wiki?curid=148073", "title": "No Code", "text": "No code \u00e8 il quarto album del gruppo statunitense Pearl Jam, pubblicato il 27 agosto 1996.\nIl disco.\nCome nel precedente album \"Vitalogy\", la confezione \u00e8 in digipack. La copertina presenta un collage di immagini, polaroid scattate dal bassista Jeff Ament. La cover \u00e8 ripiegata due volte e una volta aperta forma un quadrato all'interno del quale le foto danno forma all'immagine di un triangolo con all'interno un cerchio. All'interno della confezione si pu\u00f2 trovare uno dei quattro set di cartoline che riproducono alcune delle polaroid presenti sulla cover, distribuiti casualmente nella tiratura dell'album.\nNell'album \u00e8 presente una certa variet\u00e0 di stili differenti rispetto al passato, si comincia con i bassi di \"Sometimes\", per passare a brani come \"Hail, Hail\", che ricordano vagamente il passato, all'armonica a bocca di \"Smile\" o al sitar elettrico di \"Who You Are\". Come negli album precedenti sono presenti anche delle ballate, come \"Present Tense\".\nSenza pi\u00f9 l'etichetta del defunto grunge inizia a intravedersi nel gruppo la voglia di sperimentare e di concentrarsi su stili diversi rispetto al passato. Forse anche per questo passaggio inevitabile per la band, l'album non ha avuto grande successo come i precedenti."}
{"id": "148075", "revid": "767487", "url": "https://it.wikipedia.org/wiki?curid=148075", "title": "Centro europeo per l'astronomia spaziale", "text": "Il Centro europeo per l'astronomia spaziale (ESAC, dall'inglese \"European Space Astronomy Centre\") \u00e8 un centro di ricerca dell'Agenzia Spaziale Europea dedicato alle scienze spaziali (astronomia, esplorazione del sistema solare e fisica fondamentale). \u00c8 situato a Villanueva de la Ca\u00f1ada, in Spagna.\nAll'interno del centro si trova la stazione di terra di Villafranca, nota anche con il nome di VILSPA, che era una delle stazioni della rete ESTRACK."}
{"id": "148077", "revid": "9", "url": "https://it.wikipedia.org/wiki?curid=148077", "title": "Hrpelje-Kozina", "text": ""}
{"id": "148078", "revid": "77358", "url": "https://it.wikipedia.org/wiki?curid=148078", "title": "Quo usque tandem abutere patientia nostra", "text": ""}
{"id": "148079", "revid": "180559", "url": "https://it.wikipedia.org/wiki?curid=148079", "title": "ESTRACK", "text": "ESTRACK, acronimo di \"European Space Tracking\", \u00e8 una rete dell'ESOC di stazioni a terra utilizzate per il tracciamento delle sonde spaziali.\nStazioni utilizzate da ESTRACK.\nI siti sono localizzati in diversi luoghi nel mondo in modo da massimizzare l'area di spazio osservabile. Il centro di controllo si trova a Darmstadt, in Germania.\nStazioni di propriet\u00e0 dell'ESA.\nESTRACK Deep Space Network.\nQueste stazioni compongono l\"ESTRACK Deep Space Network\", la rete di radiotelescopi dell'ESA per mantenere il contatto continuo con le sonde interplanetarie.\nAltre stazioni.\nQueste stazioni vengono utilizzate per il tracciamento dei lanci e dei satelliti in orbita terrestre.\nStazioni di propriet\u00e0 di altri enti.\nQueste stazioni sono affittate da enti e aziende esterni per aumentare la capacit\u00e0 di tracciamento dei satelliti e durante i lanci.\nAntenne.\nOgni stazione ESTRACK \u00e8 differente: a seconda dell'antenna disponibile, ciascuna stazione pu\u00f2 partecipare a un tipo particolare di missione spaziale. In alcune stazioni sono presenti pi\u00f9 antenne per partecipare a missioni diverse. La rete ESTRACK dispone delle seguenti antenne:"}
{"id": "148081", "revid": "48918915", "url": "https://it.wikipedia.org/wiki?curid=148081", "title": "Vandar Tokare", "text": ""}
{"id": "148084", "revid": "671029", "url": "https://it.wikipedia.org/wiki?curid=148084", "title": "Slovenia Sudorientale", "text": "La Slovenia Sudorientale (ufficialmente in sloveno \"Statisti\u010dna regija Jugovzhodna Slovenija\") \u00e8 una delle 12 regioni statistiche in cui \u00e8 suddivisa la Slovenia.\nNe fanno parte una citt\u00e0 e i seguenti 21 comuni:"}
{"id": "148085", "revid": "180559", "url": "https://it.wikipedia.org/wiki?curid=148085", "title": "Centro europeo per le operazioni spaziali", "text": "Il Centro europeo per le operazioni spaziali (ESOC, dall'inglese \"European Space Operations Centre\") \u00e8 un centro spaziale che gestisce le operazioni di controllo dei satelliti dell'Agenzia Spaziale Europea (ESA). Si trova a Darmstadt, in Germania.\nIl controllo dei satelliti, dal momento del loro lancio e per tutta la durata della loro missione in orbita, viene gestito centralmente dall'ESOC utilizzando stazioni di controllo sparse in tutto il mondo, che ricevono telemetria dai satelliti e trasmettono i comandi di posizionamento e di attivazione delle apparecchiature di bordo. L'ESOC riceve ed elabora, o ritrasmette ad altri centri per l'elaborazione, i dati provenienti dalle stazioni di controllo a terra provenienti a loro volta dai veicoli spaziali in orbita (dati scientifici, informazioni meteorologiche, immagini della Terra). \nLa rete base dei terminali di terra \u00e8 rappresentata dalla rete di antenne ESTRACK (12 antenne in 8 paesi differenti). Il personale del centro, che conta all'incirca 800 addetti, tra staff permanenti e consulenti \u00e8 inoltre impiegato nell'evoluzione di progetti per il segmento terrestre dei diversi programmi dell'ESA, tra cui il sistema di posizionamento Galileo e SSA.\nGli ultimi progetti importanti seguiti dal centro sono: Lisa Pathfinder, Mars Express, Rosetta, Huygens, Venus Express, SMART-1, GOCE e Cryosat 2."}
{"id": "148087", "revid": "60848", "url": "https://it.wikipedia.org/wiki?curid=148087", "title": "Il pirata", "text": "Il pirata \u00e8 un'opera di Vincenzo Bellini su libretto di Felice Romani, rappresentata in prima assoluta al Teatro alla Scala di Milano il 27 ottobre 1827.\nGenesi e debutto.\nDopo il successo di \"Bianca e Fernando\", Bellini si trasfer\u00ec da Napoli a Milano (dove giunse il 12 aprile 1827) con l'idea di affrontare il pubblico del Teatro alla Scala. L'impresario Domenico Barbaja appoggi\u00f2 la scrittura del giovane compositore, affiancandogli il poeta Felice Romani, all'epoca librettista ufficiale del massimo teatro milanese. Si trattava per\u00f2 di convincere i soci dell'impresa, riluttanti all'idea di scritturare un maestro poco pi\u00f9 che esordiente. A questo scopo, lo stesso Romani, trovatosi in perfetta sintonia col Bellini, si rese disponibile a rinunciare al proprio compenso, cosa che alla fine non fu necessaria.\nA causa di una lacuna nell'epistolario belliniano, non si sa quasi nulla della genesi del \"Pirata\". Il libretto fu tratto dal \"m\u00e9lodrame\" di Isidore J. S. Taylor \"Bertram, ou le Pirate\", andato in scena a Parigi nel novembre 1826, a sua volta ispirato alla tragedia in 5 atti \"Bertram, or The Castle of Saint-Aldobrand\" di Charles Maturin (1816).\nL'opera debutt\u00f2 nel corso della stagione autunnale, il 27 ottobre del 1827. Bench\u00e9 fosse la prima volta che il compositore catanese, all'epoca quasi venticinquenne, affrontava il pubblico scaligero, l'opera ottenne un successo clamoroso. Ad esso contribu\u00ec la qualit\u00e0 eccellente del cast, in cui spiccava il celebre tenore Giovanni Battista Rubini, specializzato nel registro acuto e sopracuto, che affrontava avvalendosi del falsettone, mentre il ruolo di Imogene venne interpretato dal soprano drammatico d'agilit\u00e0 Henriette M\u00e9ric-Lalande. La trama, insolitamente romantica per il melodramma italiano dell'epoca, tra uragani e fatali premonizioni, nonch\u00e9 la struggente intensit\u00e0 delle melodie belliniane, qui pi\u00f9 accese e patetiche che nelle opere successive, dovettero conquistare il pubblico milanese, sempre ansioso di novit\u00e0. Al punto che a Bellini si attribu\u00ec la volont\u00e0 di fondare una nuova scuola, scostandosi dal modello dominante di Gioachino Rossini.\nFortuna.\n\"Il pirata\" ebbe inizialmente grande fama, ma col tempo cadde quasi nell'oblio, non reggendo il paragone con le tre opere pi\u00f9 famose di Bellini - \"Norma\", \"I Puritani\" o \"La sonnambula\" - e scontando una vocalit\u00e0 lontana dagli standard imposti a partire dal teatro verdiano.\nNel corso del secondo Novecento tuttavia l'opera fu ripresa in pi\u00f9 occasioni e con crescente frequenza: negli ultimi anni '50 Maria Callas interpret\u00f2 il ruolo di Imogene a Milano e New York; Imogene fu il debutto italiano di Montserrat Caball\u00e9 nel 1967 (con Flaviano Lab\u00f2 e Piero Cappuccilli). Solo in anni recenti, tuttavia, l'opera \u00e8 stata riproposta in forma pi\u00f9 o meno integrale e senza adattare la vocalit\u00e0 a convenzioni pi\u00f9 tarde, specie nella parte del tenore, come nell'interpretazione di Rockwell Blake (1984). Il confronto tra le vecchie incisioni, come quella con Maria Callas, e lo spartito belliniano mostra infatti differenze radicali.\nTrama.\nL'azione si svolge in Sicilia, nel Castello di Caldora e nelle sue vicinanze, nel XIII secolo.\nDurante l'antefatto, l'amore tra Imogene e Gualtiero \u00e8 ostacolato dal duca Ernesto di Caldora, partigiano di Carlo I d'Angi\u00f2, che fa imprigionare il padre di Imogene per costringerla a sposarlo. In esilio forzato, ignaro delle nozze tra Imogene ed Ernesto e della nascita del loro primogenito, Gualtiero organizza una squadra di pirati aragonesi e inizia una serie di scorribande sulla costa siciliana, col proposito di tornare nella sua terra e sposare Imogene. La flotta dei d'Angi\u00f2, capitanata da Ernesto, sconfigge i pirati in battaglia: si salva solo un vascello, quello su cui si trova Gualtiero, che una tempesta getta sulla costa siciliana, non lontano da Caldora.\nAtto I.\nUn saggio e pietoso eremita, il Solitario, esorta i pescatori a portare soccorso ai naufraghi. Approdato sulla terra ferma, Gualtiero riconosce nel Solitario il suo vecchio precettore, Goffredo, che lo conduce nella sua abitazione. Anche Imogene si reca a portare soccorso ai naufraghi e chiede notizia dei pirati e del loro capo. Uno dei pirati, Itulbo, per non svelare il piano di Gualtiero, le d\u00e0 la falsa notizia della sua morte. La notizia sconvolge Imogene, che proprio quella notte aveva sognato di ritrovare sulla spiaggia il corpo insanguinato di Gualtiero, ucciso dal marito.\nMentre sotto mentite spoglie i pirati, ospiti di Imogene al castello, passano la notte a bere e cantare, Gualtiero \u00e8 invitato alla presenza della duchessa. Nascosto in un grande mantello, il suo aspetto \u00e8 quasi irriconoscibile. Eppure Imogene \u00e8 turbata e quando finalmente Gualtiero si rivela, si getta tra le sue braccia. La notizia delle nozze con Ernesto sconvolge Gualtiero, che minaccia di colpire a morte il figlio nato da quel legame.\nNel frattempo Ernesto si reca a conoscere i naufraghi e, insospettito, rinuncia a rinchiuderli in prigione solo per l'intercessione di Imogene. Partiranno l'indomani all'alba. Ma Gualtiero medita vendetta e, furtivamente, chiede ed ottiene da Imogene un ultimo colloquio prima della partenza.\nAtto II.\nImogene sta per recarsi all'incontro segreto con Gualtiero, quando s'imbatte in Ernesto che, accortosi del suo turbamento, le chiede spiegazioni. La donna motiva il proprio stato d'animo con la sorte del padre, ma Ernesto non le crede e intuisce che si tratta invece del suo mai sopito amore per Gualtiero.\n\u00c8 quasi l'alba. Gualtiero e Imogene si incontrano su una loggia del castello. Fedele al proprio ruolo di sposa e di madre, Imogene rifiuta di fuggire con l'innamorato, ma proprio nel dirsi addio gli amanti sono sorpresi da Ernesto. I rivali si allontanano per affrontarsi in un duello all'ultimo sangue.\nGiunge la notizia della morte del Duca. Gualtiero, in un gesto di lealt\u00e0 suprema, si consegna ai cavalieri di Caldora, il cui Gran Consiglio lo condanna a morte. Impazzita per il dolore, Imogene vaga col figlio per le sale del castello: il suo sogno premonitore si \u00e8 compiuto, ma a parti invertite. Quando le giunge all'orecchio la notizia della condanna a morte di Gualtiero, impazzisce definitivamente (\"Oh sole, ti vela di tenebre oscure!\").\nModifiche al finale.\nAlla prima dell'opera, essa finiva in modo diverso. Sulla rupe sulla quale Gualtiero stava per essere giustiziato, giungono Itulbo e i pirati per liberarlo, e Imogene per vedere cosa sta succedendo. Gualtiero, allora, ordina a tutti di fermarsi (\"Un'aborrita luce io fuggo!\") e si getta dalla rupe, con lo sconcerto di tutti. Bellini, dopo la prima, revision\u00f2 l'opera, togliendo la scena, di cui rimangono ancora per\u00f2 lo spartito e le parole. Addirittura si arrivava a volte ad invertire le scene tra soprano e tenore: la scena della pazzia, in alcune rappresentazioni, precedeva la cavatina di Gualtiero \"Tu vedrai la sventurata\"."}
{"id": "148088", "revid": "2175", "url": "https://it.wikipedia.org/wiki?curid=148088", "title": "Acetato di ammonio", "text": ""}
{"id": "148089", "revid": "810736", "url": "https://it.wikipedia.org/wiki?curid=148089", "title": "Dune", "text": ""}
{"id": "148090", "revid": "24989", "url": "https://it.wikipedia.org/wiki?curid=148090", "title": "Oltresava Inferiore", "text": "L'Oltresava Inferiore (ufficialmente in sloveno \"Posavska statisti\u010dna regija\") \u00e8 una delle 12 regioni statistiche in cui \u00e8 suddivisa la Slovenia.\nNe fanno parte i seguenti 5 comuni:"}
{"id": "148092", "revid": "122990849", "url": "https://it.wikipedia.org/wiki?curid=148092", "title": "Sava Centrale", "text": "La Sava Centrale (ufficialmente in sloveno: \"Zasavska statisti\u010dna regija\", \"Regione del fiume Sava centrale\") \u00e8 una delle 12 regioni statistiche in cui \u00e8 suddivisa la Slovenia. Creata per scorporo dai distretti di Lubiana e Celje, \u00e8 la pi\u00f9 piccola regione dello Stato sia per superficie che per popolazione.\nNe fanno parte i seguenti 4 comuni:"}
{"id": "148093", "revid": "400694", "url": "https://it.wikipedia.org/wiki?curid=148093", "title": "Giorgio Baffo", "text": "Biografia.\n1694 - 1714, la famiglia e la giovinezza.\nNato l'11 agosto 1694 a Venezia da Zan Andrea (Gian Andrea) e Chiara Querini, Zorzi Alvise apparteneva alla rilevante casata Baffo, ascritta al patriziato, della quale era l'ultimo erede maschio.\nLa residenza dei Baffo cambi\u00f2 pi\u00f9 volte nel corso della vita di Giorgio, tuttavia per quarant'anni la famiglia abit\u00f2 in Campo Santo Stefano, finch\u00e9, dopo la tarda morte di Zan Andrea nel 1759, Zorzi si spost\u00f2 poco distante, a Palazzo Bellavite, che si affaccia su Campo San Maurizio: sulla facciata di quest'ultima Ca' Baffo, dove il poeta visse gli ultimi nove anni di vita, \u00e8 stata affissa nel XX secolo una targa che, con parole di Apollinaire, ricorda la presenza del poeta.\nNon si conosce il luogo e l'entit\u00e0 della sua formazione culturale scolastica. Le informazioni successive sono del 1714, quando, all'et\u00e0 di vent'anni, entra prematuramente a far parte del Maggior Consiglio, per estrazione della \"balla d'oro\".\nAnni 1720 - 1740, politica, poesia e matrimonio.\nPer elezione del Maggior Consiglio, tre anni dopo l'estrazione della \"balla d'oro\", \u00e8 castellano di Peschiera (Verona), per poi, nel 1718 essere rieletto alla castellania di Asola (Mantova). Questi due incarichi fuori Venezia, per un totale di trenta mesi, costituiscono gli unici punti della sua carriera politica in Terraferma.\nNel 1720 \u00e8 nuovamente a Venezia, dove per lunghi anni \u00e8 uno dei magistrati urbani \"sotto Quaranta\" (cio\u00e8 alle dipendenze della \"Quarantia\"). Nel 1732, con ritardo rispetto alla media, Baffo entra a far parte delle Quarantie, con un incarico alla \"Quarantia Criminale\": la sua carriera in quest'ambito durer\u00e0 fino alla morte, seppure con poche soddisfazioni, dovute a risultati elettorali poco positivi e all'appartenenza della famiglia Baffo al patriziato medio-basso. Per questi motivi e per la vicinanza agli ambienti illuministi dell'abate Antonio Schinella Conti, attraverso l'abate Alvise Grimani, Baffo conosce, negli anni 1730, la cultura filosofica d'oltralpe, che lo conduce alla scelta di una poesia licenziosa e filosoficamente aderente ai dettati epicurei.\nNell'ottobre del 1737 Giorgio Baffo sposa la clavicembalista Cecilia Sagredo, pi\u00f9 giovane di 17 anni: tale ragione probabilmente non incontr\u00f2 l'assenso della famiglia, specie del padre Zan Antonio, il che spiegherebbe le circostanze non convenzionali in cui si svolse la cerimonia (fuori parrocchia, a San Provolo, e con testimoni di dubbia estrazione sociale); tuttavia la famiglia, priva di discendenti, auspicava un'unione matrimoniale dell'unico figlio maschio (esisteva un secondogenito, che mor\u00ec prematuramente). Le aspettative in tal senso furono deluse: la coppia diede alla luce solo una figlia, conducendo cos\u00ec a estinzione i Baffo, che dopo secoli di dinastia ebbero in Zorzi Alvise l'ultimo illustre esponente.\nAnni 1750, con gli amici e contro il clero.\nNel 1750, il poeta compila il testamento, dove scrive di lasciare tutto alla moglie, preoccupato delle poche finanze di cui la casata ormai dispone.\nDurante gli anni Cinquanta del Settecento copre numerose cariche politiche mediocri, che non gli danno grande prestigio e soddisfazione. \u00c8 la vita licenziosa, al di fuori delle istituzioni, a interessarlo. In compagnia degli amici del patriziato, tutti appartenenti allo stesso suo ceto sociale, Baffo si diletta a diffondere le sue poesie, solo orali: pi\u00f9 volte il poeta si oppose alle proposte di editori inglesi, che gli offrivano interessanti somme di denaro per la pubblicazione a stampa dei componimenti (che per questo saranno editi postumi, proprio a Londra).\nIl 1754 \u00e8 l'anno di un sonetto che manifesta adesione verso la limitazione dei poteri della Chiesa nella Repubblica di Venezia (\"Roma no ga pi\u00f9 azion de reclamar\"), ma \u00e8 anche l'anno in cui ha luogo una diatriba di carattere letterario che avr\u00e0 fine solo nel 1756, nella quale il Baffo si scaglia contro Goldoni.\nNel 1756, con lo scoppio della Guerra dei Sette anni, nascono numerosi componimenti a tema storico, mentre due anni dopo, all'elezione di Papa Clemente XIII, della famiglia veneziana Rezzonico, nascono dei sonetti d'invettiva contro il pontefice e il casato di appartenenza.\nAnni 1760, gli ultimi sonetti e la morte.\nNel 1760 viene eletto alla carica di Quaranta nella \"Quarantia Civil Nuova\". Nel 1761 si scaglia con molti sonetti contro i Gesuiti e contro gli Inquisitori di Stato, che hanno messo agli arresti l'amico Angelo Querini, che Baffo sar\u00e0 pronto a celebrare nel 1763 con \"Come se dopo una gran longa piova\", per la scarcerazione.\nNegli ultimi anni di vita si ammal\u00f2 di una grave malattia, che non gli imped\u00ec di comporre alcuni sonetti che celebrano le restrizioni imposte dal governo alla cessione di beni al clero, portando avanti la propria invettiva contro la corruzione degli ecclesiastici fino alla morte, che avvenne all'et\u00e0 di 74 anni, il 30 luglio del 1768. Il corpo \u00e8 sepolto in gran semplicit\u00e0 nella chiesa di San Maurizio, adiacente all'appartamento a Palazzo Bellavite.\nLe \"Poesie\".\nBaffo \u00e8 autore di un corpus di oltre 1200 poesie in veneziano, finito sotto il titolo di \"Poesie\" nelle edizioni moderne (cfr. bibliografia): circa 700 di questi componimenti furono raccolti in volume nell'edizione postuma del 1771, a Londra. Pur essendo autore di un numero non esiguo di opere contro la corruzione della sua citt\u00e0, soprattutto del clero, e su temi filosofici, Baffo resta noto soprattutto per i suoi componimenti licenziosi: tale risonanza \u00e8 dovuta soprattutto al fatto che l'edizione del 1771 escludeva i testi a carattere filosofico-sociale in virt\u00f9 di quelli a carattere erotico, fonte di maggiori proventi per l'editore.\nCritica.\nMolti dei contemporanei del poeta, veneziani e non, si espressero su di lui, perlopi\u00f9 aspramente. Gi\u00e0 Baffo si trov\u00f2 spesso in polemica con l'artista pi\u00f9 riconosciuto del suo tempo, Carlo Goldoni, e coi suoi seguaci, intraprendendo con essi una diatriba in versi, provocata dalla rappresentazione del \"Filosofo Inglese\", che nel gennaio del 1754 era l'opera teatrale pi\u00f9 vista insieme a \"Pamela Maritata\".\nContro Giorgio Baffo si scagli\u00f2 molta parte degli intellettuali del Settecento veneziano, di cui Leandro Borin, Anzolo Maria Labia, Giuseppe Baretti, Antonio Bianchi sono solo alcuni dei nomi. Proprio dell'ultimo citato \u00e8 la seguente definizione della \"poesia barona\":\nL'opera di Baffo \u00e8 stata vittima di una critica moralistica che lo ha perseguitato fino a tutto il Novecento. Tuttavia fu rivalutata pi\u00f9 volte nel corso della storia e vivamente apprezzata da Stendhal e Guillaume Apollinaire, che tradusse in francese una buona parte delle sue poesie dette \"barone\".\nEcco come lo defin\u00ec Apollinaire:\nDi seguito l'opinione dell'amico e discepolo Giacomo Casanova:\nNel Novecento la critica continu\u00f2 a lungo a liquidare Baffo con citazioni perlopi\u00f9 mirate a colpirne la licenziosit\u00e0 e, anche laddove Baffo \u00e8 stato rivalutato, spesso la sua esegesi \u00e8 rimasta a un livello superficiale di studio dei testi erotici, tralasciando l'opera nella sua interezza e le poco note questioni biografiche. Esempio archetipico di questo filone di critica anche novecentesca \u00e8 Guido Almansi, che dai suoi studi sul poeta arriv\u00f2 alla tiepida conclusione di definirlo \"meraviglioso cantore della mona\", escludendo ogni implicazione storico politica.\nEsiste per\u00f2, nella seconda met\u00e0 del XX secolo, anche un'apertura a una lettura completa e problematica dell'autore: testimone di questa corrente \u00e8 Ludovico Zorzi, che per la prima volta passa a un'analisi storico-sociale degli scritti di Baffo, con attenzione alla ricerca biografica; tra i pi\u00f9 lucidi interpreti dei valori della poesia di Baffo vi \u00e8 stato anche Pier Paolo Pasolini, con un importante articolo pubblicato sul \u00abCorriere della Sera\u00bb il 1\u00ba novembre 1974; l'articolo di Pasolini fa anche da premessa alla disamina di Paolo Steffan, che cerca nei componimenti di Baffo una possibile prefigurazione della vena licenziosa attiva in un filone dei sonetti romaneschi di Giuseppe Gioachino Belli."}
{"id": "148094", "revid": "24989", "url": "https://it.wikipedia.org/wiki?curid=148094", "title": "Savinjska", "text": "La Savinia, (ufficialmente in sloveno: \"Savinjska statisti\u010dna regija\", \"Regione del fiume Savinja\") \u00e8 una delle 12 regioni statistiche in cui \u00e8 suddivisa la Slovenia.\nNe fanno parte 2 citt\u00e0 e i seguenti 33 comuni:"}
{"id": "148095", "revid": "671029", "url": "https://it.wikipedia.org/wiki?curid=148095", "title": "Slovenia Centrale", "text": "La Slovenia Centrale (ufficialmente in sloveno \"Osrednjeslovenska statisti\u010dna regija\") \u00e8 una delle 12 regioni statistiche in cui \u00e8 suddivisa la Slovenia. \u00c8 la regione pi\u00f9 popolosa del paese e ne comprende la capitale.\nNe fanno parte una citt\u00e0 e i seguenti 25 comuni:"}
{"id": "148096", "revid": "599013", "url": "https://it.wikipedia.org/wiki?curid=148096", "title": "Blue box", "text": "La blue box (in italiano \"scatola blu\") \u00e8 stato uno dei primi strumenti storicamente usati negli Stati Uniti d'America e in altri paesi per il \"phreaking\". Il nome dell'oggetto deriva dal colore del primo apparato di questo tipo confiscato dagli addetti alla sicurezza della societ\u00e0 telefonica Bell.\nTra i creatori famosi di blue box si segnalano John Draper e Steve Wozniak, quest'ultimo fondatore della Apple Computer insieme a Steve Jobs.\nStoria.\nMassicciamente utilizzato negli anni sessanta e anni settanta del XX secolo, nella maggior parte delle nazioni occidentali le \"blue box\" non sono pi\u00f9 utilizzabili in quanto i sistemi di comunicazione sono ora di natura digitale e non sfruttano pi\u00f9 toni di segnalazione \"in banda\" (ovvero, sullo stesso canale e alle stesse frequenze della comunicazione vocale).\nLe informazioni di segnalazione nei sistemi moderni sono al contrario \"fuori banda\" e transitano su canali di comunicazione non accessibili all'utente finale (sistema di segnalazione a canale comune).\nCaratteristiche e funzionamento.\nSi trattava di un dispositivo elettronico che emette segnali sonori (toni) di frequenza pura o risultanti dalla sovrapposizione di due sottotoni di frequenza distinta. Il suo principio di funzionamento consisteva nella modalit\u00e0 di segnalazione utilizzata in passato dalle centrali telefoniche per comandare la commutazione delle comunicazioni a lunga distanza, segnalazione che utilizzava la normale banda audio (cosiddetta \"banda fonica\") ove transita la voce degli interlocutori (300-3.400 Hz). Nel normale regime operativo, i toni di segnalazione tra centrali non interferivano con la telefonata essendo emessi in tempi diversi (prima dell'inizio della conversazione e dopo la sua conclusione).\nPraticamente la blue box generava gli opportuni toni in multifrequenza (analoghi ai DTMF ma in singoli toni) corrispondenti ai messaggi di segnalazione e questi venivano mandati direttamente sulla linea telefonica: volendo si potevano usare generatori di toni dotati di altoparlante e accostarli al microfono della cornetta telefonica. Consentiva quindi al \"phreaker\" di alterare la segnalazione tra le centrali telefoniche mandando \"in banda\" i comandi alle centrali per instradare la chiamata verso la destinazione voluta pur chiamando un numero differente e ingannando quindi il sistema di tariffazione del gestore telefonico su cui veniva originata la chiamata.\nUtilizzo.\nL'uso pi\u00f9 comune di questo strumento consisteva nel telefonare gratuitamente; per ottenere tale risultato era necessario che la chiamata iniziale, quella \"dirottata\", non fosse soggetta a tariffazione (ad esempio verso un numero verde). La chiamata, rediretta verso altra destinazione, veniva addebitata come verso la destinazione originale (quindi chiamando inizialmente un numero verde, la chiamata veniva considerata gratuita dal gestore telefonico)."}
{"id": "148098", "revid": "1611759", "url": "https://it.wikipedia.org/wiki?curid=148098", "title": "Longyearbyen", "text": "Longyearbyen \u00e8 la citt\u00e0 pi\u00f9 popolosa delle isole Svalbard, con circa 2.144 abitanti. \u00c8 situata a 78\u00b013\u2032 N 15\u00b033\u2032 E ed \u00e8 la sede della residenza del Governatore (\"Sysselmannen,\" dal 2021 \"Sysselmester\").\n\u00c8 il centro abitato con pi\u00f9 di 1.000 abitanti pi\u00f9 a nord del mondo.\nStoria.\nIl villaggio fu fondato nel 1906 da John Munro Longyear, proprietario principale della \"Arctic Coal Company of Boston\". Longyearbyen, che fu distrutta nel 1943 dai tedeschi e successivamente ricostruita dopo la Seconda guerra mondiale, \u00e8 il centro amministrativo sito pi\u00f9 a nord del mondo.\nTurismo.\nNonostante le dimensioni relativamente ridotte, la cittadina di Longyearbyen gode, grazie al suo stato di sede amministrativa, di molti dei privilegi di una grande citt\u00e0: \u00e8 sede di un aeroporto internazionale, l'Aeroporto Svalbard (LYR), attivo dal 14 agosto 1975, e dal 1993 di un centro universitario per gli studi artici, l'Universitetssenteret p\u00e5 Svalbard, o \"UNIS\". \u00c8 presente inoltre il museo etnografico Svalbard Museum e l'Airship Museum, con reperti e documenti relativi al volo del dirigibile Italia e all'operazione di recupero dei superstiti.\nAd un chilometro dal centro di Longyearbyen si trova lo Svalbard Global Seed Vault (in italiano \"Deposito sotterraneo globale dei semi di Svalbard\"), un importante centro/museo che ha la funzione di fornire una rete di sicurezza contro la perdita botanica accidentale del \"patrimonio genetico tradizionale\" delle sementi. Composto di tre sale, di 27 metri di lunghezza, 10 di larghezza e 6 di altezza, le chiusure hanno porte di acciaio di notevole spessore, e la struttura in calcestruzzo \u00e8 capace di resistere ad una eventuale guerra nucleare o ad un incidente aereo.\nNegli ultimi , grazie allo sviluppo del turismo alle isole Svalbard, la cittadina si \u00e8 popolata di numerosi hotel, ristoranti, negozi e soprattutto di tour operator locali che offrono soggiorni ed escursioni nei panoramici e suggestivi dintorni della localit\u00e0.\nGeografia fisica.\nClima.\nIl sole di mezzanotte illumina la citt\u00e0 approssimativamente per poco pi\u00f9 di 4 mesi, dal 19 aprile al 23 agosto, nei quali il sole \u00e8 sopra l'orizzonte per 24 ore al giorno. Il sole rimane sotto l'orizzonte dal 26 ottobre al 16 febbraio, ma la notte polare ufficialmente (durante la quale il sole \u00e8 almeno 6 gradi sotto l'orizzonte e non vi \u00e8 nemmeno il crepuscolo civile) inizia il 14 novembre e finisce il 29 gennaio. In realt\u00e0, a causa dell'ombra prodotta dalle montagne, il sole non \u00e8 visibile a Longyearbyen fino a circa l'8 marzo. L'ultima apparizione del sole di mezzanotte avviene durante la notte tra il 23 ed il 24 agosto, mentre la prima mezzanotte di buio totale, a causa dei crepuscoli estremamente lenti, avviene tra il 5 ed il 6 settembre.\nIl clima delle Isole Svalbard \u00e8 il risultato di un clima artico temperato dalla Corrente del Nord Atlantico. La parte pi\u00f9 calda e pi\u00f9 umida dell'arcipelago \u00e8 Nordenski\u00f6ld Land, a causa dalla convergenza di aria mite e umida da Sud e aria fredda da Nord. Le temperature medie estive sono in genere di 3-7\u00a0\u00b0C (37-45\u00a0\u00b0F), mentre le medie invernali pi\u00f9 elevate possono arrivare da -11 a -13\u00a0\u00b0C (da 12 a 9\u00a0\u00b0F). La neve copre in genere la citt\u00e0 da novembre a marzo. La temperatura pi\u00f9 alta mai registrata a Longyearbyen \u00e8 stata 21,3\u00a0\u00b0C (70,3\u00a0\u00b0F) nel mese di luglio 1979, mentre la pi\u00f9 bassa \u00e8 stata -46,3\u00a0\u00b0C (-51,3\u00a0\u00b0F) nel marzo 1986.\nPopolazione.\nLa popolazione di Longyearbyen ammontava al 1\u00ba gennaio 2012 a 2115 abitanti, cos\u00ec distribuiti:\nMedia.\nL'ambientazione della serie televisiva britannica \"Fortitude\" \u00e8 ispirata alla citt\u00e0 di Longyearbyen e alle Isole Svalbard, pur essendo girata in Islanda.\nCuriosit\u00e0.\nLe temperature estremamente rigide hanno indotto l\u2019amministrazione locale ad emettere una ordinanza particolare che vieta la sepoltura all\u2019interno del paese. Lo strano provvedimento \u00e8 stato motivato a seguito di una importante epidemia avvenuta nel 1917-20 e del successivo ritrovamento di virus \u201cancora attivi\u201d nei tessuti prelevati da corpi riesumati a distanza di anni. La normale decomposizione dei cadaveri, infatti, viene impedita dalle condizioni climatiche e con essa la distruzione dei microrganismi. Tanto \u00e8 bastato all'umorismo anglosassone per etichettare Longyearbyen come \u201c\"La cittadina dove \u00e8 vietato morire!!\"\u201d."}
{"id": "148099", "revid": "287204", "url": "https://it.wikipedia.org/wiki?curid=148099", "title": "Alta Carniola", "text": "LAlta Carniola () \u00e8 una delle 12 regioni statistiche in cui \u00e8 suddivisa la Slovenia: la regione \u00e8 per la sua maggior parte zona alpina e al suo interno si trova il parco nazionale del Tricorno con il monte Tricorno e il lago di Bohinj; di essa fanno parte 18 comuni: Kranj, il pi\u00f9 grande centro urbano e commerciale, ha lo \"status\" di comune cittadino e ne \u00e8 capoluogo; il turismo \u00e8 l'attivit\u00e0 pi\u00f9 diffusa, contando circa di turisti."}
{"id": "148100", "revid": "599013", "url": "https://it.wikipedia.org/wiki?curid=148100", "title": "Red box", "text": "La red box (in inglese \"scatola rossa\") \u00e8 uno dei primi strumenti storicamente usati negli Stati Uniti d'America e in altri paesi per il phreaking.\nStoria.\nIn passato, in alcuni paesi le cabine telefoniche segnalavano il deposito delle monete nella gettoniera inviando all'operatore un suono di campanella. Tali suonerie erano diverse a seconda della moneta inserita; per gli Stati Uniti, una moneta da 10 centesimi (\"dime\") era rappresentata da un breve tintinnio, una da 5 (\"nickel\") da due tintinni, un quarto di dollaro (\"quarter\") da un rintocco pi\u00f9 grave. Per le chiamate urbane, l'inserimento della moneta corrispondente alla tariffa richiesta era sufficiente ad attivare l'apparecchio; per quelle interurbane l'operatore ascoltava le suonerie, registrava il pagamento effettuato e procedeva a instradare la chiamata.\nCon l'avvento della teleselezione e della tecnologia a stato solido, le suonerie vennero sostituite da \"toni\" elettronici. Un \"nickel\" corrispondeva a un 'bip', due 'bip' indicavano un \"dime\" e cinque 'bip' un quarto di dollaro. In tal modo non era pi\u00f9 necessario che l'operatore intervenisse nella chiamata per richiedere il pagamento, in quanto i toni potevano essere rilevati in modo automatico dal sistema di commutazione presso la centrale telefonica.\nLe \"red box\" oggi non funzionano pi\u00f9 nella maggior parte dei Paesi occidentali, in quanto le cabine telefoniche sono dotate di filtri sulla cornetta per rimuovere questi suoni oppure, nella maggior parte dei casi, usano sistemi digitali che non sono cos\u00ec facilmente ingannabili in quanto non viaggiano sullo stesso canale di comunicazione della conversazione audioaccessibile all'utente finale. Il concetto di base resta tuttavia funzionante in alcuni Paesi.\nCaratteristiche tecniche.\nSi tratta di un dispositivo elettronico che simula i circuiti interni di una cabina telefonica. Viene utilizzato per la sintesi di questi toni di segnalazione, che sono analoghi ai segnali DTMF usati per comporre i numeri telefonici veri e propri. Tra gli altri dispositivi che vennero usati a questo scopo vi sono alcuni generatori di toni modificati (del tipo usato per la consultazione a distanza delle segreterie telefoniche) e delle cartoline di auguri con registrazione audio incorporata.\nLe specifiche per i toni validi negli USA erano le seguenti:\nAl contrario, in Gran Bretagna venivano usate le seguenti specifiche:\nUtilizzo.\nColoro che praticavano il phreaking inventarono vari metodi per inserire i toni attraverso la cornetta del telefono al posto delle monete corrispondenti, ottenendo cos\u00ec la possibilit\u00e0 di telefonare gratis. Uno dei meccanismi usati, ad esempio, consisteva nell'usare un registratore portatile per riprodurre i toni (di solito si trattava di un magnetofono, allora il mezzo pi\u00f9 diffuso di registrazione audio)."}
{"id": "148101", "revid": "344503", "url": "https://it.wikipedia.org/wiki?curid=148101", "title": "Premi Oscar 1979", "text": "La 51\u00aa edizione della cerimonia di premiazione degli Oscar si \u00e8 tenuta il 9 aprile 1979 a Los Angeles, al \"Dorothy Chandler Pavilion\", condotta dal noto presentatore statunitense Johnny Carson.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Walter Lantz per aver portato gioia e risate in ogni parte del mondo attraverso i suoi film animati.\nA Laurence Olivier per tutta la sua opera, per i traguardi unici della sua carriera ed il suo contributo nell'arco di tutta la vita all'arte cinematografica.\nAl Museum of Modern Art - Department of Film per il contributo che ha dato alla percezione pubblica del cinema come forma d'arte.\nA King Vidor per i suoi incomparabili risultati come creatore ed innovatore cinematografico.\nPremio umanitario Jean Hersholt.\nA Leo Jaffe"}
{"id": "148104", "revid": "1232112", "url": "https://it.wikipedia.org/wiki?curid=148104", "title": "Diana Dei", "text": "Biografia.\nDopo aver ottenuto il diploma di pianoforte all'Accademia di Santa Cecilia di Roma, svolse una discreta attivit\u00e0 come pianista e concertista con lo pseudonimo \"Giana Galisa\". Durante una tourn\u00e9e in Ungheria conobbe Gyorgy Feldes, che spos\u00f2 nel 1936. Questo matrimonio ebbe per\u00f2 breve durata: dopo la separazione, richiese l'annullamento del vincolo, che ottenne solo nel 1960.\nLa rivista.\nVerso la fine degli anni trenta mostr\u00f2 interesse per il teatro di rivista e, tra il 1939 e il 1942 comparve, in piccoli ruoli, in qualche film.\nNel 1947 avvenne l'incontro con Mario Riva, di cui divent\u00f2 inseparabile e dal quale ebbe il figlio Antonello (1951-2020), organizzatore e regista di programmi televisivi; insieme a lui e a Riccardo Billi intraprese la carriera teatrale in diversi spettacoli di successo organizzati da Remigio Paone, Pietro Garinei e Sandro Giovannini, tra i quali \"Col naso lungo e le gambe corte\" di Nelli e Mangini (1947), \"Bada che ti mangio!\" di Michele Galdieri, con Tot\u00f2 e Isa Barzizza (1949), per poi cogliere il successo con \"La Bisarca\" (1950).\nNegli anni cinquanta seguono tre riviste scritte da Vittorio Metz e Marcello Marchesi: \"Alta tensione\" (1950), \"I fanatici\" (1951) e \"Caccia al tesoro\" (1953), quindi \"Siamo tutti dottori\" di Age &amp; Scarpelli e Dino Verde (1954), per approdare poi alla commedia musicale con i due successi de \"La granduchessa e i camerieri\" insieme a Wanda Osiris (1955) e la satira di costume \"Gli italiani sono fatti cos\u00ec\" di Vittorio Metz, Marcello Marchesi e Dino Verde (1956).\nSul grande schermo comparve in una ventina di pellicole tra il 1947 e il 1959, molte interpretate insieme a Mario Riva (1913-1960), nelle quali si fece notare per la bella presenza e una spiccata simpatia. Dopo la morte di Mario Riva decise di ritirarsi dalle scene, insegnando dizione e recitazione alla \"Scuola di Teatro Mario Riva\" da lei fondata in memoria del compagno.\nLa prosa.\nNei primi anni ottanta torn\u00f2 alla ribalta nel teatro di prosa con due spettacoli, \"Tre civette sul com\u00f2\" e soprattutto \"Lady Edoardo\", in cui interpretava una delle quattro regine insieme a Paola Borboni, Tina Lattanzi e Zora Velcova.\nTorn\u00f2 anche al cinema, interpretando alcune scene con Alvaro Vitali nella serie dei film di Pierino diretta da Marino Girolami, dove ritrov\u00f2 anche Riccardo Billi, recitando anche con Franco Brusati e Maurizio Nichetti.\nNegli ultimi anni di vita apparve spesso in televisione come ospite in svariati talk-show e programmi.\n\u00c8 morta a 84 anni nella sua casa di Castiglione del Lago mentre trascorreva le vacanze di fine anno insieme al figlio Antonello e ai suoi nipoti. Riposa nel cimitero del Verano nella tomba di Mario Riva."}
{"id": "148106", "revid": "1446238", "url": "https://it.wikipedia.org/wiki?curid=148106", "title": "Keflav\u00edk", "text": "Keflav\u00edk \u00e8 una cittadina di circa 16.000 abitanti nella regione del Reykjanes, nel sudovest islandese, fusasi con Njar\u00f0v\u00edk e Hafnir per formare una municipalit\u00e0 di nome Reykjanesb\u00e6r.\nStoria.\nFondata nel XVI secolo, Keflav\u00edk si \u00e8 sviluppata grazie alla fiorente industria della pesca e della lavorazione del pesce. In seguito la sua espansione \u00e8 proseguita grazie al turismo, cos\u00ec come alla costruzione dell'Aeroporto di Keflav\u00edk nel 1940, da parte degli Stati Uniti. L'aeroporto \u00e8 stato anche sede di un'importante base militare NATO.\nDurante la Seconda guerra mondiale e la Guerra fredda, la base ha svolto un ruolo importante nel monitoraggio del traffico marino e sottomarino, dal mare di Norvegia al mare della Groenlandia all'Oceano Atlantico. Dalla caduta dell'Unione Sovietica, l'importanza della base militare di Keflav\u00edk \u00e8 diminuita, essendo ridotto il rischio del transito di sottomarini dotati di armi nucleari.\nIn Islanda, la citt\u00e0 \u00e8 nota per la sua fiorente scena musicale degli anni '60 e '70, tanto da essersi guadagnata l'appellativo di \"b\u00edtlab\u00e6rinn\", o \"La Citt\u00e0 dei Beatles\".\nSport.\nKeflav\u00edk \u00e8 la citt\u00e0 della squadra di calcio Keflav\u00edk \u00cd\u00ferotta- og ungmennaf\u00e9lag meglio nota come Keflav\u00edk \u00cdF che milita nella Landsbankadeild (Premier League islandese)."}
{"id": "148107", "revid": "120675969", "url": "https://it.wikipedia.org/wiki?curid=148107", "title": "Carniola Interna-Carso", "text": "La Carniola Interna-Carso (ufficialmente in sloveno \"Primorsko-notranjska statisti\u010dna regija\") \u00e8 una delle 12 regioni statistiche in cui \u00e8 suddivisa la Slovenia.\nNe fanno parte 3 citt\u00e0 e i seguenti 3 comuni con 260 frazioni o insediamenti (\"naselja\"):"}
{"id": "148112", "revid": "1543377", "url": "https://it.wikipedia.org/wiki?curid=148112", "title": "Walter Wolf Racing", "text": "La Walter Wolf Racing \u00e8 stato un \"team\" canadese di Formula 1 che fece il suo esordio nel . Corse 58 gran premi, 47 dei quali come costruttore in proprio, conquistando 3 vittorie, una \"pole position\", 2 giri veloci, 13 podi e 79 punti, tutti con al volante Jody Scheckter. Abbandon\u00f2 il Campionato mondiale di Formula 1 al termine della stagione .\nLa scuderia ha partecipato sporadicamente anche a gare di altre categorie. Il nome \u00e8 attualmente utilizzato dall'Avelon Formula nel campionato \"Speed Euroseries\".\nLa Formula 1.\nLa Wolf-Williams.\nPrima dell'inizio della stagione di Formula 1 Walter Wolf, magnate canadese del petrolio nato in Austria e vissuto in Jugoslavia, venne messo in contatto da Gian Paolo Dallara con Frank Williams, che aveva creato la Frank Williams Racing Cars, scuderia nata nel , continuazione dei vari team gestiti da Williams negli anni precedenti. Dallara aveva collaborato alla progettazione della vettura di Formula 1 gestita da Frank Williams per la De Tomaso nel .\nWolf, che nel 1975 aveva gi\u00e0 acquistato il 51% delle azioni della Lamborghini, acquist\u00f2 il 60% della scuderia di Williams. Inizialmente Frank Williams continu\u00f2 ad avere la gestione della scuderia, con uno stipendio di 25.000 sterline. Wolf progettava di fare debuttare la Lamborghini in Formula 1 con una propria vettura, guidata da Jacky Ickx. La contrariet\u00e0 degli altri azionisti della casa italiana fece decadere il progetto; Wolf e Williams pensarono cos\u00ec di ridefinire la struttura del team gi\u00e0 esistente.\nIl team non impieg\u00f2 vetture costruite in proprio ma acquist\u00f2 delle Hesketh modello 308C, assieme ad altro materiale dal team Hesketh, che era sul punto di abbandonare l'attivit\u00e0; venne acquisito anche del materiale della Hill, altra scuderia britannica che si era ritirata prima della stagione 1976, a causa della morte del suo fondatore, Graham Hill, in un incidente aereo.\nLe vetture vennero ribattezzate \"Wolf-Williams FW05\" e Wolf ingaggi\u00f2 il progettista della 308C, Harvey Postlethwaite, cos\u00ec come altro personale proveniente dalla Hesketh. Il \"team\" mantenne la sede a Reading.\nNei primi tre gran premi stagionali (Brasile, Sudafrica e Long Beach) la scuderia mantenne la vecchia denominazione, impiegando anche, in Brasile, una Williams FW04, la vettura con cui la scuderia Williams aveva corso nel 1975. I piloti inizialmente ingaggiati furono Jacky Ickx e Renzo Zorzi (che aveva corso per Williams nel Gran Premio d'Italia 1975) che giunsero nel gran premio d'esordio rispettivamente ottavo e nono. Dal Sudafrica il francese Michel Lecl\u00e8re sostitu\u00ec Zorzi.\nNel Gran Premio di Spagna la scuderia inizi\u00f2 a essere denominata ufficialmente come \"Walter Wolf Racing\", al quale veniva aggiunta la sponsorizzazione della \"Olympus Cameras\". Frank Williams e Patrick Head vennero messi, di fatto, in secondo piano nella gestione della scuderia. La scuderia venne fondata ufficialmente il 5 luglio 1976. Wolf ingaggi\u00f2 Peter Warr, come direttore sportivo; Warr aveva svolto la funzione di principale collaboratore di Colin Chapman al Team Lotus per diverse stagioni.\nIn Svezia Tom Bels\u00f8 prese momentaneamente il posto di Jacky Ickx, impegnato nella 24 Ore di Le Mans. Bels\u00f8, la cui ultima presenza nel mondiale era stata il Gran Premio di Gran Bretagna 1974, non prese per\u00f2 parte alle prove. Nel GP di Gran Bretagna la scuderia present\u00f2 una sola vettura, per Ickx; dal GP di Germania la sola vettura iscritta venne affidata ad Arturo Merzario.\nIn Canada Chris Amon affianc\u00f2 l'italiano. Nel Gran Premio di Watkins Glen Warwick Brown prese il posto di Amon. Nell'ultima gara stagionale, in Giappone, a Merzario venne inizialmente affiancato il nipponico Masami Kuwashima. Dopo gli scarsi risultati nelle prove del venerd\u00ec e il mancato palesarsi degli sponsor che avrebbero dovuto sostenerlo, venne sostituito dall'austriaco Hans Binder. Binder aveva fatto il suo esordio nel mondiale con l'Ensign nel Gran Premio d'Austria.\nLa scuderia non conquist\u00f2 punti iridati; il miglior risultato fu il settimo posto di Jacky Ickx nel Gran Premio di Spagna.\nLa Wolf come costruttore.\n1977.\nNella stagione 1977 la scuderia inizi\u00f2 a costruire delle monoposto in proprio. Il progettista fu ancora Postelthwaite. Il modello, denominato Wolf WR1, costruito in monoscocca di alluminio, era spinto col tradizionale motore Ford Cosworth DFV, che era presente su quasi tutte le vetture degli assemblatori, ovvero di quei costruttori che non fabbricavano in proprio il loro propulsore, ed era gommata dalla Goodyear. La vettura venne presentata l'8 novembre 1976 a Londra, presso il \"Royal Lancaster Hotel\".\nVenne ingaggiato come pilota il sudafricano Jody Scheckter, che tra il 1974 e il 1976 aveva corso per la Tyrrell. Scheckter aveva gi\u00e0 disputato 51 gran premi, vincendone 4, con 1 \"pole\" e 3 giri veloci. Venne anche opzionato Hans-Joachim Stuck, ma successivamente il team decise di schierare solo un pilota per tutta la stagione.\nPrima dell'inizio della stagione, nel dicembre 1976, la scuderia utilizz\u00f2 come sede per alcuni test il Circuito di Fiorano; per la prima volta la pista test della Scuderia Ferrari veniva concessa a un altro team.\nLa scuderia vinse la gara d'esordio, in Argentina. Un esordio con successo era capitato solo all'Alfa Romeo, alla Kurtis Kraft (ma si trattava della prima gara del mondiale e della prima edizione della 500 Miglia di Indianapolis valida per l'iride) e alla Mercedes nel Gran Premio di Francia 1954. Scheckter, partito undicesimo, sfrutt\u00f2 gli errori e i ritiri di molti piloti e conquist\u00f2 il primo posto davanti a Carlos Pace. Dopo la prima gara Frank Williams e Patrick Head abbandonarono la scuderia per fondare la Williams Grand Prix Engineering.\nNella prima parte della stagione la scuderia si mostr\u00f2 molto competitiva. Dopo la vittoria in Argentina, e un ritiro del GP del Brasile, Scheckter giunse secondo in Sudafrica dietro a Lauda e terzo a Long Beach; il sudafricano rischi\u00f2 di vincere questa gara, dove fu passato da Mario Andretti e Niki Lauda solo nei giri finali a causa del degrado degli pneumatici. Giunse terzo poi a Jarama, vincendo per la seconda volta a Monaco. La gara di Monte Carlo venne dominata dal sudafricano che guid\u00f2 per tutti i 76 giri della gara. In questa gara conquist\u00f2 anche il giro veloce, il primo per la Wolf. Dopo questo gran premio Scheckter guidava la classifica piloti con 32 punti, contro i 25 di Lauda e i 23 di Carlos Reutemann. La vittoria di Monte Carlo rappresent\u00f2 anche la centesima vittoria nel mondiale di Formula 1 per una vettura motorizzata dal Ford Cosworth DFV.\nNella parte centrale della stagione Scheckter sub\u00ec quattro ritiri consecutivi che, di fatto, lo esclusero dalla lotta per il titolo piloti. Durante il fine settimana del Gran Premio di Gran Bretagna Wolf annunci\u00f2 la volont\u00e0 di costruire, in futuro, un motore in proprio, vista la non fiducia nei motori forniti dalla Cosworth. Il motore sarebbe stato turbo, come quello appena introdotto dalla Renault. Questa iniziativa non ebbe per\u00f2 seguito.\nIn Germania Scheckter conquist\u00f2 la \"pole\", l'unica della storia della Wolf. In gara giunse secondo. Nella parte finale della stagione la scuderia conquist\u00f2 ancora il terzo posto in Olanda (grazie per\u00f2 ai molti ritiri) e a Watkins Glen e la vittoria a Mosport, nel gran premio di \"casa\" per il team canadese.\nNell'ultimo appuntamento stagionale, in Giappone, Scheckter conquist\u00f2 il giro veloce, per la seconda volta in stagione.\nLa scuderia chiuse con 55 punti, e il quarto posto nella classifica costruttori. Scheckter giunse secondo in quella piloti. Vennero impiegati ben tre modelli nella stagione: oltre al WR1 (nelle prime quattro gare poi a Monte Carlo, Belgio, Svezia, Gran Bretagna, Italia e Canada), la Wolf impieg\u00f2 il modello WR2 (in Spagna, Germania e Stati Uniti-Est) e il modello WR3 (in Francia, Austria e Giappone). La scuderia, in realt\u00e0, decise di utilizzare un nome diverso per ciascuno dei vari telai della WR1 costruiti, adottando un'abitudine seguita dalla Tyrrell fino alla stagione .\nNell'unica gara non compresa nel calendario iridato, la Race of Champions, Scheckter giunse secondo dietro a Hunt.\n1978.\nNel 1978 la Wolf decise di mantenere una sola vettura e conferm\u00f2 come pilota Jody Scheckter. Nel primo gran premio stagionale, in Argentina, la scuderia canadese port\u00f2 all'esordio la WR4, che per\u00f2 non venne pi\u00f9 riproposta.\nScheckter, dopo un inizio negativo, si trov\u00f2 a condurre nel GP del Sudafrica, prima di peggiorare il ritmo, durante la gara. L'unico \"exploit\" della prima parte della stagione fu a Monte Carlo, dove il sudafricano chiuse terzo, sfruttando i tanti ritiri dei piloti pi\u00f9 competitivi.\nNel Gran Premio del Belgio la scuderia present\u00f2 un modello completamente nuovo, il WR5, ispirato alle soluzioni della Lotus 78. La nuova monoposto si comport\u00f2 bene in qualifica, quinto, ma in gara Scheckter fu penalizzato da problemi tecnici, e si ritir\u00f2. Anche il quinto posto, nel successivo gran premio in Spagna fu il frutto dei ritiri delle vetture pi\u00f9 veloci.\nNella seconda met\u00e0 della stagione la Wolf fu pi\u00f9 competitiva. Dopo il sesto posto in Francia, Scheckter conquist\u00f2 la terza posizione nella griglia di partenza del GP di Gran Bretagna, e si trov\u00f2 a condurre in gara, prima di essere costretto al ritiro da un guasto al cambio.\nDurante l'estate Jody Scheckter era considerato sempre pi\u00f9 vicino all'accordo con la Scuderia Ferrari per la stagione . La casa italiana per\u00f2 decise di rinviare l'annuncio ufficiale, anche per la minaccia della Wolf di adire le vie legali qualora Scheckter avesse rotto il contratto. Si prospett\u00f2 invero l'ipotesi che ci potesse esserci uno scambio con Gilles Villeneuve, canadese come la Wolf. Il 26 luglio Jody Scheckter conferm\u00f2 la notizia., anche se l'ufficializzazione avvenne solo il 17 agosto. La scuderia scelse come suo sostituto per la stagione seguente l'ex campione del mondo James Hunt\nIn Germania Scheckter conquist\u00f2 il secondo posto. Penalizzato nei primi giri da un problema all'alimentazione, fu autore di una grande rimonta. In questa gara la Theodore Racing, scuderia di Hong Kong che nella prima parte della stagione 1978 aveva impiegato un proprio modello, rientr\u00f2 nel campionato, utilizzando la Wolf WR3. Per la prima volta due vetture della casa canadese affrontavano una stessa gara di campionato. La vettura era affidata a Keke Rosberg. La Theodore impieg\u00f2 una Wolf anche nel Gran Premio d'Austria, in quello d'Olanda e in quello d'Italia (in queste due ultime occasioni la Wolf WR4). Dopo Monza abbandon\u00f2 il mondiale.\nNel GP d'Olanda la Wolf port\u00f2 all'esordio la Wolf WR6. Nelle due ultime gare della stagione la Wolf impieg\u00f2 per la prima e unica volta un secondo pilota ufficiale, lo statunitense Bobby Rahal, che nella stagione era stato impiegato diverse volte in gare di F3. In compenso la Theodore abbandon\u00f2 il mondiale. Nel Gran premio di Watkins Glen Scheckter chiuse terzo (Rahal dodicesimo), mentre in Canada il sudafricano part\u00ec dalla prima fila e chiuse secondo, dopo aver condotto per alcuni giri, prima di essere passato da Gilles Villeneuve; Rahal, invece, fu costretto al ritiro. Quello di Scheckter fu l'ultimo podio per la scuderia canadese nel mondiale di F1.\n1979.\nCon Jody Scheckter passato alla Ferrari la squadra si affid\u00f2 nel 1979 all'ex-campione del mondo 1976 James Hunt, ormai demotivato, che guida la vettura nella prima parte della stagione, riuscendo a concludere solamente una gara giungendo ottavo. Hunt annunci\u00f2 a marzo il suo ritiro dalle competizioni al termine della stagione. L'inglese spieg\u00f2 che la Formula 1 era divenuta sempre pi\u00f9 rischiosa per i piloti. A giugno Hunt decise il suo ritiro immediato dalle competizioni; la Wolf ingaggi\u00f2 cos\u00ec Keke Rosberg, che aveva gi\u00e0 disputato nove gran premi nel corso della stagione con Theodore Racing (utilizzando in tre occasioni un telaio della Wolf) e ATS.\nDurante la stagione si era in effetti prospettato il prosieguo dell'attivit\u00e0 anche per il 1980, con l'ipotesi anche di schierare due vetture. I piloti vicini all'accordo erano Patrick Tambay (che avrebbe potuto sostituire Rosberg) e Rick Mears.\nIl campionato britannico di Formula 1.\nDelle vetture della Wolf vennero impiegate anche nel Campionato britannico di Formula 1, una serie che presentava vecchie vetture di Formula 1, che competevano assieme a vetture di Formula 2.\n1978.\nNel 1978, la prima edizione di tale campionato (denominata \"Shellsport Formula 1 Series\"), l'irlandese Dave Kennedy vinse l'ultima gara stagionale, il \"Budweiser Trophy\", disputato sul Circuito di Snetterton, con una WR3 (vittoria condita anche dal giro pi\u00f9 veloce). Quella fu anche l'unica gara a cui prese parte una vettura della Wolf.\n1979.\nL'anno seguente, quando il campionato assunse la denominazione di \"Formula Aurora\", Kennedy (che pass\u00f2 all'utilizzo della WR4 e poi della WR6) s'impose nelle prime due gare stagionali, il \"Belgian Cup\", sul Circuito di Zolder l'International Gold Cup sul Circuito di Oulton Park. Ottenne poi due secondo posti e cinque terzi, nonch\u00e9 la vittoria nell\"'ATV Trophy\", a Mallory Park. Chiuse al secondo posto nella classifica generale con 63 punti, due soli in meno del vincitore, Rupert Keegan, che utilizzava un'Arrows. Nella stagione Kennedy conquist\u00f2 una \"pole\" e due giri veloci. Sporadicamente altri piloti utilizzarono delle Wolf, come Val Musetti e Geoff Lees, che giunse terzo nel \"Bradford &amp; Bingley Trophy\" a Silverstone.\n1980.\nLa stagione 1980 fu meno fruttosa. La Wolf conquist\u00f2 una sola vittoria con la sudafricana Desir\u00e9 Wilson, nell\u2019\"Evening News Trophy\" a Brands Hatch con la WR4. Questa rappresent\u00f2 l'unica vittoria per una donna pilota in una gara con vetture di Formula 1. La Wilson giunse seconda nel \"Rivet Supply Trophy\" e terza nell\"'ATV Trophy\", chiudendo la stagione con 21 punti, conquistando anche due giri veloci.\nNel resto della stagione, oltre alla Wilson, impiegarono vetture Wolf anche Geoff Lees, Kevin Cogan e Ray Mallock. Cogan termin\u00f2 secondo nel \"Pace Petroleum Trophy\".\nLa Formula 2 giapponese.\nNel 1979 la scuderia partecip\u00f2 all'ultima gara stagionale del campionato giapponese di Formula 2, lo \"JAF GP Suzuka\", iscrivendo Keke Rosberg e Masami Kuwashima con due March-BMW col nome di \"Walter Wolf Racing Japan\". Rosberg giunse terzo, mentre Kuwashima chiuse undicesimo.\nLa Formula 3.\nLa Wolf fece progettare una vettura di F.3 alla Dallara per la stagione 1978. La monoposto, denominata WD1, era spinta da un motore Toyota, elaborato da Novamotor.\nL'esordio per la vettura, gestita dalla Walter Wolf Racing stessa, avvenne nel \"Gran Premio di Zolder\", il 23 aprile, prova valida per il campionato europeo di F3 e per il campionato francese. Il pilota era l'austriaco Horst Fritz, che giunse diciannovesimo. Nel corso della stagione vennero impiegati anche Anders Olofsson, Loris Kessel e lo statunitense Bobby Rahal. Rahal chiuse il campionato europeo con 5 punti, conquistando quale miglior risultato il terzo posto nel \"Int. ADAC-1000-km-Rennen\", disputato al N\u00fcrburgring; ottenne poi il sesto posto nel \"Gran Premio Lotteria\" di Monza. Una vettura venne impiegata dalla \"Scuderia Emiliani\" nel \"Trofeo Autosprint\", valido sia come prova del campionato europeo che di quello italiano.\nL'impegno in Can Am.\nNel 1977 la Wolf fece realizzare una vettura Can-Am (monoposto a ruote coperte) a Gian Paolo Dallara. La vettura, denominata WD1, era spinta da un motore Chevrolet. L'esordio avvenne a Mont-Tremblant, con alla guida Chris Amon, che si ritir\u00f2. Successivamente il suo posto venne preso da Gilles Villeneuve, che disput\u00f2 4 gare, con un terzo posto come miglior il risultato, ottenuto sul Circuito di Road America. La vettura ha avuto un serio incidente il 24 giugno 2008 durante un'esibizione di auto d'epoca presso il Mosport Park, provocando la morte del pilota Dino Crescentini. Dopo un laborioso ed accurato restauro, attualmente \u00e8 esposta a Varano de' Melegari, alla Dallara Academy.\nRisultati principali nel mondiale di Formula 1.\nGiri veloci.\nTutti questi risultati vennero ottenuti con Jody Scheckter al volante."}
{"id": "148113", "revid": "124352345", "url": "https://it.wikipedia.org/wiki?curid=148113", "title": "Goriziano", "text": "Il Goriziano (ufficialmente in sloveno \"Gori\u0161ka statisti\u010dna regija\", detto anche Goriziano Sloveno per distinguerlo dal \"Goriziano italiano\" corrispondente alla ex-provincia di Gorizia) \u00e8 una delle 12 regioni statistiche in cui \u00e8 suddivisa la Slovenia, rientrando sia nella regione storico-geografica del Friuli come nell'ottocentesca Venezia Giulia. Corrisponde sostanzialmente alla parte della vecchia provincia di Gorizia passata dall\u2019Italia alla Jugoslavia alla fine della seconda guerra mondiale.\nNe fanno parte 8 citt\u00e0 e i seguenti 5 comuni con 401 frazioni o insediamenti (\"naselja\"):"}
{"id": "148114", "revid": "438678", "url": "https://it.wikipedia.org/wiki?curid=148114", "title": "Wolf", "text": ""}
{"id": "148115", "revid": "110157", "url": "https://it.wikipedia.org/wiki?curid=148115", "title": "Reykjanesb\u00e6r", "text": "Reykjanesb\u00e6r \u00e8 una municipalit\u00e0 islandese situata sulla penisola di Reykjanes, nella regione di Su\u00f0urnes, e consiste di tre cittadine: Keflav\u00edk, Njar\u00f0v\u00edk e Hafnir. La municipalit\u00e0 fu fondata nel 1994, quando gli abitanti delle tre comunit\u00e0 votarono a favore della fusione.\nDelle tre cittadine che costituiscono la municipalit\u00e0, Keflav\u00edk \u00e8 la pi\u00f9 grande, mentre Hafnir, a circa dieci chilometri di distanza, \u00e8 la pi\u00f9 piccola.\nKeflav\u00edk e Njar\u00f0v\u00edk erano originariamente due cittadine distinte, ma con l'espansione avvenuta nel corso del XX secolo, giunsero al punto in cui l'unica cosa che le separava era una strada, della quale, la porzione settentrionale ricadeva sotto l'amministrazione di Keflav\u00edk, mentre quella meridionale apparteneva a Njar\u00f0v\u00edk."}
{"id": "148116", "revid": "24989", "url": "https://it.wikipedia.org/wiki?curid=148116", "title": "Carinzia (regione statistica slovena)", "text": "La Carinzia (ufficialmente in sloveno \"Koro\u0161ka statisti\u010dna regija\") \u00e8 una delle 12 regioni statistiche in cui \u00e8 suddivisa la Slovenia.\nNe fanno parte una citt\u00e0 e i seguenti 12 comuni:"}
{"id": "148118", "revid": "671029", "url": "https://it.wikipedia.org/wiki?curid=148118", "title": "Oltredrava", "text": "L'Oltredrava (ufficialmente in sloveno \"Podravska statisti\u010dna regija\") \u00e8 una delle 12 regioni statistiche in cui \u00e8 suddivisa la Slovenia.\nNe fanno parte i seguenti 41 comuni di cui due citt\u00e0 (in grassetto):"}
{"id": "148119", "revid": "6923", "url": "https://it.wikipedia.org/wiki?curid=148119", "title": "Saab", "text": "Saab, acronimo di \"Svenska Aeroplan AktieBolaget\" (\"Aeroplani Svedesi Societ\u00e0 per Azioni\"), \u00e8 un gruppo industriale svedese fondato nel 1937 a Trollh\u00e4ttan. Saab Automobile AB era originariamente una divisione del gruppo ma \u00e8 stata acquistata dalla General Motors nel 1990.\nStoria.\nL'azienda \u00e8 stata fondata nel 1937 a Trollh\u00e4ttan con il nome di \"Svenska Aeroplan AB (Aktiebolag)\" (SAAB) ossia \"Aeroplani Svedesi S.p.A.\" in seguito alla fusione tra Svenska Aero e ASJA. Il quartier generale \u00e8 stato stabilito a Link\u00f6ping. Nel 1950 sono cambiati i caratteri del nome \"SAAB\" che \u00e8 diventato \"Saab\".\nOriginariamente specializzata nella produzione di aeroplani, l'azienda ha cercato negli anni quaranta di ampliare il suo ramo d'affari. Nel 1949 \u00e8 entrata in commercio la Saab 92, un'automobile basata sul prototipo UrSaab.\nIn seguito \u00e8 iniziata la produzione del DataSaab, un computer progettato per essere montato sugli aerei come sistema di navigazione. Negli anni sono stati prodotti diversi modelli di computer destinati esclusivamente al mercato europeo. Nel 1975 la divisione \u00e8 stata acquistata dalla Sperry UNIVAC.\nNel 1965 l'azienda ha cambiato il proprio nome in \"Saab AB\".\nNel 1968 Saab si \u00e8 fusa con Scania-Vabis, azienda produttrice di autocarri, divenendo \"Saab-Scania AB\".\nNel 1990 l'azienda \u00e8 stata acquistata dal fondo di investimenti Investor AB che ha riorganizzato l'azienda in modo divisionale. La divisione aerospaziale denominata \"Saab AB\", la divisione automobilistica e la divisione veicoli industriali denominate \"Saab Automobile AB\". Nello stesso anno Investor ha ceduto il 51% delle quote della divisione automobilistica alla General Motors (gruppo automobilistico statunitense).\nNel 1995 Saab ha stretto un accordo con la British Aerospace per il commercio internazionale del Gripen. L'accordo con la British Aerospace (diventata nel frattempo BAE Systems) \u00e8 stato prolungato nel 2001. Sempre nel 1995, la divisione veicoli industriali Scania AB venne scorporata da Saab Automobile AB.\nNel 2000 Investor AB ha ceduto il rimanente 49% delle quote della divisione automobili alla General Motors.\nDal 1998 al 2005 l'azionista principale di Saab \u00e8 stata BAE Systems che ha acquistato il 35% delle quote dell'azienda da Investor. Nel gennaio 2005 ha ridotto la sua partecipazione in Saab con solo il 20% delle quote; Investor ha mantenuto un altro 20% delle quote.\nNel 2005 Saab ha partecipato alla progettazione del Dassault nEUROn.\nNel 2010 l'azienda ha attuato una ristrutturazione interna, da quindici divisioni si \u00e8 passati a cinque divisioni: aeronautica, dinamica, sistemi elettronici di difesa, sicurezza e soluzioni di difesa, supporto e servizi.\nNel marzo 2010 BAE Systems ha ceduto met\u00e0 delle sue quote a Investor che \u00e8 tornato ad essere l'azionista principale di Saab. Nel giugno 2011 BAE Systems ha ceduto le quote rimanenti terminando dopo 16 anni la collaborazione con Saab.\nAttualmente l'azionista principale di Saab \u00e8 Investor che detiene il 30% delle quote."}
{"id": "148120", "revid": "123921936", "url": "https://it.wikipedia.org/wiki?curid=148120", "title": "Hafnarfj\u00f6r\u00f0ur", "text": "Hafnarfj\u00f6r\u00f0ur \u00e8 la terza citt\u00e0 islandese per grandezza dopo Reykjav\u00edk e K\u00f3pavogur. Cittadina portuale situata sulla costa sudoccidentale, a circa dieci chilometri a sud di Reykjav\u00edk, nel 2014 la popolazione era di abitanti.\nQuesta piccola e linda localit\u00e0 islandese \u00e8 stata costruita sulle colate laviche del vulcano B\u00farfell, una distesa ricca di grotte. Il vulcano, che erutt\u00f2 per l'ultima volta 7000 anni fa ora \u00e8 inattivo. Fu stazione commerciale inglese nel XV secolo, poi pass\u00f2 nelle mani della Lega Anseatica (XVI secolo), per poi subentrare totalmente ai traffici commerciali danesi nel 1602. L'abitato \u00e8 segnato dal suo passato vichingo e dal suo legame con il mare. Le grotte nei dintorni della citt\u00e0, si dice siano abitate dagli elfi e da altre creature leggendarie.\nLa cittadina \u00e8 sede di un festival vichingo annuale, dove estimatori della cultura vichinga accorrono da tutto il mondo per esposizioni di artigianato vichingo, lotte con le spade, etc.\nIn Islanda, la cittadina di Hafnarfj\u00f6r\u00f0ur \u00e8 notoriamente oggetto di aneddoti e barzellette: un esempio \u00e8 quello delle donne del posto, delle quali si dice che vadano al mercato con la scala per controllare se i prezzi sono saliti ancora.\nHafnarfj\u00f6r\u00f0ur \u00e8 la citt\u00e0 natale del famoso cantante pop islandese Bj\u00f6rgvin Halld\u00f3rsson e dell'attore Stef\u00e1n Karl Stef\u00e1nsson.\nHafnarfj\u00f6r\u00f0ur \u00e8 la citt\u00e0 della squadra di calcio FH Hafnarfj\u00f6r\u00f0ur che milita nella \u00darvalsdeild (premier league islandese).\nSport.\nCalcio.\nLa squadra principale della citt\u00e0 \u00e8 il Fimleikaf\u00e9lag Hafnarfj\u00f6r\u00f0ar."}
{"id": "148122", "revid": "106908", "url": "https://it.wikipedia.org/wiki?curid=148122", "title": "Oltremura", "text": "L'Oltremura (anche Transmurania o Ultramurania; in sloveno \"Prekmurje\", in prekmuro \"Prekm\u00fcrsko\", in ungherese \"Muravid\u00e9k\") \u00e8 una delle sette province storiche della Slovenia (in sloveno \"pokrajine\") che non hanno, come le regioni statistiche, valore amministrativo, ma solamente tradizionale e storico-geografico.\nLa provincia fa parte della regione statistica della Murania.\nLa provincia \u00e8 situata nell'estremo nord-est del paese oltre il fiume Mura (da questo fatto deriva il nome, infatti Prekmurje significa oltre il fiume Mura). \nLa regione confina: con l'Austria a Nord-ovest, con l'Ungheria a Nord-est, a Sud con la Croazia e a Sud-ovest con la provincia della Stiria slovena. \nLa regione \u00e8 formata prevalentemente da una pianura e a causa di questo l'economia si basa sul settore agricolo. \u00c8 la regione pi\u00f9 povera della Slovenia.\nIl capoluogo della regione \u00e8 Murska Sobota. Altre citt\u00e0 sono: Lendava, Dobrovnik, Turni\u0161\u010de, Beltinci e \u010cren\u0161ovci.\nComuni.\nL'Oltremura \u00e8 suddivisa in 19 municipalit\u00e0 o comuni:\nBeltinci, Cankova, \u010cren\u0161ovci, Dobrovnik, Gornji Petrovci, Grad, Hodo\u0161, Kobilje, Kuzma, Lendava, Moravske Toplice, Murska Sobota, Odranci, Puconci, Roga\u0161ovci, \u0160alovci, Ti\u0161ina, Turni\u0161\u010de, Velika Polana.\nPopolazione.\nLa maggioranza degli abitanti della regione sono di etnia slovena. C'\u00e8 anche una rilevante minoranza ungherese, e piccola presenza sedentaria di popolazione Rom."}
{"id": "148124", "revid": "124420766", "url": "https://it.wikipedia.org/wiki?curid=148124", "title": "Radigost", "text": "Radigost (Redigast, Radogost, Radagast, \u0420\u0430\u0434\u0435\u0433\u0430\u0441\u0442, \u0420\u0430\u0434\u0438\u0433\u043e\u0441\u0442) \u00e8 il protettore delle citt\u00e0, dei commercianti, dei viaggiatori, degli stranieri e dell'ospitalit\u00e0 nella mitologia slava.\nIl suo nome deriva dalle antiche parole slave \"raditi\" (rallegrare, allietare) e \"gost\" (ospite).\nDalla sua figura ha preso spunto lo scrittore e filologo J. R. R. Tolkien per la creazione dello stregone Radagast. \nLeggende.\nLe leggende vogliono che Radigost punisse gli uomini che non si prendevano cura dei loro ospiti o che rifiutavano di dare ristoro ai viaggiatori di passaggio. Coloro che, invece, dimostravano ospitalit\u00e0 e benevolenza nei confronti degli stranieri, ricevevano la benedizione del dio e potevano essere certi di ricevere un trattamento cordiale e premuroso quando erano loro a mettersi in viaggio.\nVenerato dai polabi.\nRadigost era venerato soprattutto dalle trib\u00f9 polabe che abitavano nei territori compresi tra i fiumi Elba e Oder, nell'attuale Germania orientale. Il suo culto in queste zone lascia traccia nella toponomastica locale, come nel caso della cittadina tedesca di Alt Rehse, anticamente chiamata Redigast, Radigast o Rethra da slavi e tedeschi. Questo era anche il principale centro politico dei polabi, che nel periodo finale del paganesimo onoravano Radigost come dio supremo protettore delle loro trib\u00f9. Ma il culto del dio era diffuso anche presso altre popolazioni slave, come possiamo notare dal nome del monte Radho\u0161\u0165 in Moravia, sul quale si trova una statua raffigurante questa divinit\u00e0."}
{"id": "148125", "revid": "125999584", "url": "https://it.wikipedia.org/wiki?curid=148125", "title": "Viareggio", "text": "Viareggio \u00e8 un comune italiano di abitanti della provincia di Lucca in Toscana. Anticamente e fino al XIX secolo era utilizzato anche il nome Vioreggio. Il nome deriva da \"Via Regia\", antica via di comunicazione intorno alla quale si svilupp\u00f2 il borgo di Viareggio.\n\u00c8 conosciuta come localit\u00e0 di turismo balneare, per la pesca, la floricoltura e per il Carnevale, nato nel 1873.\nLa citt\u00e0 \u00e8 un attivo centro industriale e artigianale, soprattutto nel campo della cantieristica navale. Viareggio \u00e8 nota anche in ambito storico-religioso (tra le vicende pi\u00f9 significative quelle di Antonio Maria Pucci e di Clelia Merloni) ed \u00e8 sede di molti premi e manifestazioni tra i quali il Premio letterario Viareggio R\u00e9paci, istituito nel 1929, il Premio Viareggio Sport, istituito nel 1985, il Torneo Mondiale Coppa Carnevale di Viareggio, istituito nel 1949, e il Festival Gaber, in memoria di Giorgio Gaber, al quale partecipano artisti di spicco del panorama musicale italiano.\nGeografia fisica.\nTerritorio.\nIl territorio viareggino si estende completamente sulla pianura alluvionale costiera della Toscana. La citt\u00e0 \u00e8 situata sul Mar Ligure, ha 10\u00a0km di spiaggia sabbiosa di cui 6 gestiti dagli stabilimenti balneari e 4 di spiaggia libera (quasi tutta la spiaggia libera fa parte del Parco Naturale Regionale Migliarino-San Rossore-Massaciuccoli). Confina con i comuni di Camaiore, Massarosa e Vecchiano (PI).\nIl territorio comunale \u00e8 bagnato dal lago di Massaciuccoli e attraversato dai canali Burlamacca, Farabola, Fossa dell'Abate (confine con il comune di Camaiore), Fosso Le Quindici e i molti altri canali delle paludi che circondano il lago di Massaciuccoli.\nClima.\nIl clima viareggino \u00e8 di tipo mediterraneo, pur presentando un tasso piuttosto elevato di umidit\u00e0 (tra 60 e 80% di umidit\u00e0 relativa nei mesi estivi) e una piovosit\u00e0 di 900\u20131000\u00a0mm annui, causati dalla vicinanza delle Alpi Apuane alla costa.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +5,7\u00a0\u00b0C; quella del mese pi\u00f9 caldo, luglio, si attesta a +27,9\u00a0\u00b0C.\nLe precipitazioni medie annue si attestano a 960\u00a0mm e sono distribuite mediamente in 80 giorni di pioggia, con un minimo relativo in estate ed un picco in autunno.\nL'umidit\u00e0 relativa media annua fa registrare il valore di 65,1% con minimi di 60% a gennaio e a febbraio e massimo di 69% a settembre.\nL'eliofania assoluta media annua si attesta a 5,9 ore giornaliere, con massimo di 9,2 ore giornaliere a luglio e minimo di 2,8 ore giornaliere a dicembre.\nOrigini del nome.\nIl nome della citt\u00e0 deriva dal termine latino \"via regis\", nome della strada tracciata nel Medioevo che collegava la fortificazione sulla spiaggia a Lucca.\nSecondo altri invece deriva da \"vicus regius\" in quanto in localit\u00e0 \"Gli Ortacci\" esisteva un piccolo nucleo abitato (\"vicus\") in et\u00e0 imperiale ed essendo questo centro di propriet\u00e0 imperiale era definito \"regius\".\nStoria.\nAntichit\u00e0.\nIn zona, sia sui colli che in pianura, si trovano testimonianze di attive presenze di popolazioni preistoriche. Da indagini archeologiche sappiamo che l'area circostante il lago di Massaciuccoli, compresa la zona di San Rocchino e del quartiere viareggino della Migliarina, dall'VIII secolo a.C. fu abitata da gruppi di Etruschi che commerciavano con le popolazioni liguri stanziate nell'entroterra collinare e montuoso (Comune di Camaiore e parte Nord di quello di Massarosa).\nNel III secolo a.C. nel territorio montuoso circostante imperversarono i Liguri Apuani, nel 180 a.C. i Romani sconfissero i Liguri Apuani e iniziarono la colonizzazione della zona (attuali territori di Massaciuccoli, Camaiore, Pietrasanta). Nel Medioevo si svilupparono i primi villaggi collinari, molti dei quali esistono ancora. Il futuro territorio di Viareggio era paludoso e non venne abitato. Intorno al 1000 d.C. iniziarono le prime lotte fra Lucca e Pisa per il controllo della costa versiliese, che dall'Alto Medioevo era una selva (\"Selva Regia\" o \"Palatina)\" di propriet\u00e0 di feudatari (cattani o capitanei) spesso in lotta tra loro.\nSono stati anche pubblicati dei libri che sostengono nuove teorie sulle origini di Viareggio, supportate da ritrovamenti di piccoli reperti (frammenti ceramici..) nelle localit\u00e0 limitrofe e da alcuni documenti antichi che citerebbero questo antico insediamento.\nPer quanto affascinanti queste teorie si discostano dalla storia tradizionale (molto pi\u00f9 verificata) della costa versiliese e non sono supportate da prove sufficienti a ritenerle vere.\nMedioevo.\nAl 1169 risale il primo fatto storico riguardante Viareggio: venne costruita una torre di legno a guardia del litorale. Poco pi\u00f9 di due anni dopo (1172) fu edificata l'opera militare che prese il nome \"Turris de Via Regia\", dal nome della via che doveva essere percorsa per accedervi (poi diventata via Montramito). Il territorio di Viareggio, negli anni successivi, fu coinvolto nelle dispute fra Pisa e Lucca per la supremazia e il controllo del territorio litorale. Tale conflitto traeva le sue origini, da una parte, dal desiderio di Lucca di avere uno sbocco sul mare e, dall'altra, da Pisa che temeva la concorrenza economica della rivale. In questi anni i feudatari versiliesi sono costretti ad abdicare per fare spazio alla signoria di Castruccio Castracani. In generale fino al 1400 il territorio su cui si sarebbe sviluppata Viareggio rimase segnato da un susseguirsi di guerre e dispute minori, invasioni di eserciti e saccheggi. Oltre a tali \"sciagure\" determinate dall'uomo, anche la natura fece il suo corso con la pestilenza che, raccontata anche da Giovanni Boccaccio nel \"Decameron\", interesser\u00e0 l'Italia intera.\nStoria moderna.\nIn questi anni Firenze espanse il proprio controllo sulla Toscana. Lucca riusc\u00ec, con grandi sacrifici finanziari, a mantenere l'indipendenza.\nCon lodo arbitrale di Leone X, il 10 settembre 1513, Lucca perse il controllo del porto di Motrone. Tale evento avrebbe interessato direttamente Viareggio che, da quel momento, vide concentrare gli sforzi di Lucca per farlo diventare il centro dei propri commerci. Oltre alla costruzione della nuova torre quadrata (1534) a protezione del porto, si cominci\u00f2 a costruire i primi insediamenti della futura citt\u00e0.\nQuesto secolo fu uno dei pi\u00f9 difficili per i circa 300 abitanti di Viareggio: la zona era insalubre, malaria e epidemie mortali rendevano la vita dei pescatori e dei contadini molto difficile. Il 1735 fu una data importante per la storia di Viareggio, che subir\u00e0 uno sviluppo straordinario; il matematico ed ingegnere Bernardino Zendrini (per bonificare l\u2019aria malsana, l\u2019insabbiamento della foce e la conseguente sistemazione del porto) esegue l\u2019abbattimento totale della macchia e la costruzione di cateratte che avrebbero impedito all\u2019acqua di mare di entrare nei fossi e da qui nel lago. Lucca, dopo questa determinate bonifica, incentiva il trasferimento della popolazione lucchese nel nuovo borgo.\nPiano piano Viareggio cambi\u00f2 volto, furono costruite due chiese e due piccole fabbriche, altre botteghe sorsero intorno, il porto divent\u00f2 sempre pi\u00f9 attivo. Le terre, bonificate, iniziarono ad essere sempre pi\u00f9 coltivate.\nNel 1701 Viareggio divent\u00f2 Comune. Nel 1739, grazie all'ingegnere idraulico Bernardino Zendrini la zona paludosa fu finalmente bonificata, il paese divent\u00f2 una citt\u00e0 dove i nobili lucchesi iniziarono a costruire i propri palazzi.\nStoria contemporanea.\nNel 1797 fu costituita da Napoleone la Repubblica Cisalpina. Dopo varie scaramucce, nel 1799 le truppe cisalpine iniziarono l'occupazione della Repubblica di Lucca (il 6 gennaio fu occupata Viareggio). Terminata l'occupazione della repubblica oligarchica furono indette delle elezioni, ma il risultato modesto per i giacobini li spinse a eliminare il governo lucchese e formarne uno provvisorio. Inizialmente i viareggini non reagirono, anzi sembrarono accettare le nuove idee. Il 6 maggio, tuttavia, insorsero contro la milizia giacobina, aiutati dagli abitanti delle citt\u00e0 vicine. Il 7 arrivarono le truppe da Livorno per placare le sommosse e gli insorti si dovettero arrendere.\nNapoleone era imperatore e Lucca, come altre citt\u00e0, fu trasformata in principato la cui sovranit\u00e0 fu assegnata a Felice Baciocchi, anche se il potere era esercitato effettivamente dalla sorella maggiore di Napoleone, Elisa. Il governo di Elisa fu caratterizzato da provvedimenti come quelli contro il patrimonio ecclesiastico, l'adozione del Codice Napoleonico, l'adozione del sistema metrico, l'introduzione della vaccinazione obbligatoria e gratuita contro il vaiolo. Pi\u00f9 in generale il governo di Elisa contribu\u00ec positivamente a migliorare gli aspetti relativi all'assistenza, alla beneficenza e all'istruzione.\nCon la caduta di Napoleone, Viareggio fu teatro di fatti sanguinosi. Nel marzo 1814, dopo la caduta e la fuga dei Baciocchi, i viareggini manifestarono contro i francesi. La manifestazione, per\u00f2, sconfin\u00f2 in atti di puro teppismo.\nViareggio rimase sotto il dominio austriaco fino al 1817 quando il Congresso di Vienna assegn\u00f2 a Maria Luisa di Borbone-Spagna il nuovo Ducato di Lucca. Gli anni seguenti videro la Restaurazione, quanto di buono era stato fatto sotto l'Impero napoleonico venne perduto. Anche il nuovo regno tuttavia contribu\u00ec al miglioramento strutturale di Viareggio dove fu costruita la prima darsena.\nNel 1820 Viareggio fu dichiarata citt\u00e0 per decreto della duchessa di Maria Luisa di Borbone.\nDopo la morte della madre (13 marzo 1824) \u00e8 la volta di Carlo Ludovico di Borbone che contribu\u00ec a migliorare la citt\u00e0 dotandola di una nuova chiesa, un regio casin\u00f2 e di due stabilimenti balneari, i primi costruiti a Viareggio.\nIl 5 ottobre 1847 Lucca fu ceduta alla Toscana. Viareggio, nella nuova realt\u00e0, si svilupp\u00f2 come centro balneare, non pi\u00f9 limitato alla sola Lucca ma esteso a tutta la Toscana.\nNel 1848 Viareggio scelse il proprio stemma, che \u00e8 rimasto immutato, in cui sono presenti: un'ancora con tanto di gomena e uno scudo bianco, rosso e verde. Il tricolore, simbolo dell'unit\u00e0 d'Italia, \u00e8 vanto dei Viareggini, unici ad averlo nel proprio stemma.\nIn questi anni Viareggio era meta di esuli risorgimentali tollerati dal potere locale.\nIn questi anni l'economia di Viareggio era in rapida espansione, infatti all'industria balneare gi\u00e0 affermata si aggiunse quella della marineria velica. Iniziarono nel contempo le prime lotte sociali con l'affermarsi di una coscienza di classe. I lavoratori fondarono le societ\u00e0 di mutuo soccorso e successivamente si organizzarono nei primi movimenti politici di varia ispirazione (anarchici, socialisti, cristiani).\nAgli inizi del secolo Viareggio vide un notevole sviluppo del litorale e dell'industria balneare che determin\u00f2 un mutamento su un tratto vasto di costa. Nacque la Passeggiata, con i suoi caff\u00e8 e negozi. La citt\u00e0 fu definita \"Perla del Tirreno\". Il legno era per\u00f2 il materiale di gran lunga pi\u00f9 usato nelle costruzioni e nel 1917 questo aliment\u00f2 un incendio destinato, in una notte, a distruggere gran parte delle costruzioni presenti. Il legno tuttavia rest\u00f2 largamente utilizzato fino al periodo fascista quando si inizi\u00f2 a costruire con materiali diversi.\nIl 2 maggio 1920 scoppi\u00f2 il malessere sociale dei viareggini in una rivolta non organizzata, una ribellione che trasse origine dalla tradizione anarchica e libertaria della citt\u00e0. \u00c8 la storia di una partita di calcio tra il Viareggio e i poco amati cugini della Lucchese che si conclude in tragedia e d\u00e0 l'avvio alla rivolta. La ribellione prende le mosse dall'assassinio del guardalinee della partita (un ex militare, persona da tutti benvoluta che da anni risiedeva a Viareggio) ad opera di un carabiniere che dopo la fine della partita, e a poche centinaia di metri dal campo sportivo, spara un colpo ed uccide a sangue freddo il guardalinee. L'uccisione del guardalinee \u00e8 l'ennesima violenza e sopruso a danno del popolo viareggino, tale violenza fa esplodere una rabbia antica che da anni covava nella societ\u00e0; \u00e8 il motore da cui prender\u00e0 l'avvio della ribellione che porter\u00e0 alla nascita per tre giorni della libera Repubblica di Viareggio. Fra i libri che ricordano quei fatti sicuramente il racconto di Mario Tobino nel suo \"Sulla spiaggia e al di l\u00e0 del molo\" e il romanzo di Andrea Genovali \"Viareggio 1920 - Storie di calcio e di rivoluzione\".\nNel 1921, in piazza Grande (poi diventata piazza Nieri e Paolini), furono uccisi a revolverate da alcuni militanti fascisti Pietro Nieri ed Enrico Paolini, due giovani di estrema sinistra. Le due fazioni si erano accordate per scontrarsi senza armi, ma cos\u00ec non fu. Si tratt\u00f2 del primo delitto politico di quegli anni tesi, ma non l'ultimo. Infatti anche l'11 settembre 1931 si tinse di sangue, con l'omicidio di Ottavio Barsottelli.\nSeconda Guerra Mondiale.\nDurante la Seconda guerra mondiale Viareggio sub\u00ec bombardamenti pesantissimi: interi quartieri furono distrutti completamente o quasi. L'11 settembre 1944 le truppe alleate raggiunsero la periferia della citt\u00e0 e il 16 settembre 1944 venne interamente occupata e liberata dagli Alleati.\nNel secondo dopoguerra inizi\u00f2 con grande passione la ricostruzione (primo sindaco dopo la Liberazione fu Corrado Ciompi che guid\u00f2 la Giunta Comunale dal 18/7/44 al 1/4/46); in quel periodo fu avviata la costruzione del \"vialone\" e si ridette vita al Carnevale (1946). Tra alti e bassi la citt\u00e0 ha continuato a crescere e svilupparsi ed \u00e8 ancora una nota localit\u00e0 turistica balneare, famosa per il suo carnevale e per la cantieristica navale.\nIncidente ferroviario del 2009.\nAlle 23:48 del 29 giugno 2009, un treno merci composto da 14 vagoni-cisterna contenenti gas GPL deragli\u00f2 a causa di un cedimento strutturale di un carrello del primo vagone. La fuoriuscita di GPL scaturita dalla rottura della cisterna 1 del convoglio satur\u00f2 in pochi attimi la zona circostante la stazione e prese fuoco inondando di fiamme tutto ci\u00f2 che incontr\u00f2 sul suo percorso. A causa della deflagrazione crollarono immediatamente due intere palazzine e se ne incendiarono altre decine che furono poi per lo pi\u00f9 abbattute. La via Ponchielli rimase tristemente famosa per questo evento, uno dei momenti di lutto pi\u00f9 pesanti per la citt\u00e0. Il disastro provoc\u00f2 32 morti (l'ultimo dei quali nel dicembre 2009), tra cui alcuni bambini, e centinaia di feriti.\n\"Invenzioni\" viareggine.\nI cantieri navali viareggini, di importanza internazionale, conobbero un periodo di grande importanza nel XIX secolo in cui a Viareggio furono inventati alcune tipologie di imbarcazioni.\nAltre invenzioni sono:\nProgetti incompiuti.\nSulla citt\u00e0, a partire da tempi antichi, sono stati fatti molti progetti mai attuati e moltissime sono le proposte di cui si discute da anni.\nSimboli.\nLo stemma \u00e8 stato scelto nel 1848 con piccole modifiche ed \u00e8 stato tra i primissimi a contenere il Tricolore. Quello precedente fu scelto nel 1752 e raffigurava sant'Antonio di Padova, primo patrono della citt\u00e0.\nNello stemma della citt\u00e0 sono presenti: un'ancora con gomena e uno scudo bianco, rosso e verde. Viareggio fu tra i primi comuni ad avere il tricolore nel proprio stemma.\nMonumenti e luoghi d'interesse.\nLa citt\u00e0 ha perso una parte notevole dei suoi beni storici e artistici durante la Seconda guerra mondiale, a seguito dei pesanti bombardamenti che la colpirono.\nNonostante questo in citt\u00e0 si possono trovare architetture, monumenti o anche semplici targhe interessanti.\nNotevoli le architetture liberty, dec\u00f2 ed eclettiche di molti edifici.\nLa zona pi\u00f9 monumentale e di maggior pregio artistico della citt\u00e0, per qualit\u00e0 e quantit\u00e0 di edifici di interesse architettonico \u00e8 la Passeggiata e i Viali a mare.\nNel 1998 fu fondato il \"Centro Studi Cultura Eclettica, Liberty, Dec\u00f2\" dall'Assessorato alla Cultura del Comune di Viareggio per studiare e promuovere questa parte del patrimonio artistico della citt\u00e0.\nArchitetture religiose.\nCimiteri.\nMolto interessante \u00e8 il complesso cimiteriale, formato dal Cimitero comunale, inaugurato nel 1876, e dal Camposanto della Misericordia, la cui prima pietra fu posta nel 1915, che costituisce un vero e proprio museo all'aperto degli scultori e degli storici laboratori del marmo apuo-versiliesi attivi tra Ottocento e Novecento, come quello carrarese di Carlo Nicoli e quello pietrasantino di Ferdinando Palla (1852-1944). Si segnalano in particolare gli scultori Antonio Bozzano, Giacomo Zilocchi e Ferruccio De Ranieri (1867-1957) . Suggestivo \u00e8 il viale delle \"Cappelle Gentilizie\", con opere dei due maggiori architetti viareggini del Novecento, Goffredo Fantini (1857-1923) e Alfredo Belluomini. \nNel \"Cimitero comunale\", molto conosciuta \u00e8 la statua tradizionalmente denominata \"Bimba che aspetta\" (1895) che adorna l'edicola metallica della famiglia Barsanti-Beretta, opera dello scultore carrarese Ferdinando Marchetti, intorno alla quale sono fiorite alcune credenze e leggende viareggine tramandatesi per intere generazioni.\nArchitetture civili.\nCentro storico.\nIl centro storico di Viareggio ha subito perdite molto pesanti a seguito dei bombardamenti della Seconda guerra mondiale e per scelte urbanistiche fatte nel passato; nonostante ci\u00f2 esistono ancora alcune tracce del passato pi\u00f9 antico della citt\u00e0.\nPasseggiata e viali a mare.\n\u00c8 la zona pi\u00f9 monumentale e di maggior pregio artistico della citt\u00e0, per qualit\u00e0 e quantit\u00e0 di edifici di interesse architettonico. Alcuni tra i pi\u00f9 importanti sono:\nAree naturali.\nViareggio ha una notevole estensione di verde pubblico grazie alle sue \"Pinete\".\nLa pineta di Ponente.\nSi estende per buona parte della lunghezza della parte nord della citt\u00e0. Fu piantata nel 1747 per difendere la zona dalle intemperie e dai venti che dal mare flagellavano la costa.\nIn realt\u00e0 i pini sono solo una parte degli alberi presenti in questo parco pubblico.\nAll'interno del parco ci sono attivit\u00e0 commerciali e ricreative, piste ciclabili, viali e sentieri pedonali, attrezzature sportive, servizi igienici, tavolinetti per pic-nic. Da vedere il Laghetto dei Cigni. Nel periodo primaverile ed estivo lungo il viale Capponi, il viale pedonale che attraversa la parte centrale della Pineta, vengono organizzati mercatini.\nLa pineta di Levante.\nVasta area verde che va dal quartiere Darsena fino a Torre del Lago Puccini. Fa parte del Parco naturale di Migliarino, San Rossore, Massaciuccoli. L'antropizzazione \u00e8 minore rispetto alla Pineta di Ponente a causa dei vincoli naturalistici che la tutelano.\nIn questa pineta si trova la Villa Borbone.\nPiante monumentali.\nA Viareggio esistono alcune piante monumentali, la pi\u00f9 nota di queste \u00e8:\nLe pi\u00f9 note piante in citt\u00e0 invece sono:\nAltro.\nUn quartiere con molti spazi verdi \u00e8 l'ex-Campo d'aviazione; \u00e8 stata data maggior importanza al verde e nell'urbanizzare i nuovi quartieri sono stati spesso previsti dei parchi pubblici. I quartieri pi\u00f9 antichi sono caratterizzati dalle Pinete.\nDintorni.\nViareggio si trova a circa 25\u00a0km dalle citt\u00e0 di Pisa e Lucca e a ridosso di ambienti naturali di notevole valore come le Alpi Apuane (dal 1985, parco naturale regionale delle Alpi Apuane), il lago di Massaciuccoli, il parco naturale di Migliarino, San Rossore, Massaciuccoli e il santuario dei cetacei.\nOgni citt\u00e0 e paese circostante \u00e8 degno di nota, nelle localit\u00e0 collinari dell'entroterra si trovano incredibili testimonianze storiche come le pievi medievali.\nViareggio, infine, dista circa 97\u00a0km da Firenze.\nSociet\u00e0.\nEtnie e minoranze straniere.\nViareggio \u00e8 storicamente una citt\u00e0 spiccatamente multietnica.\nSecondo i dati ISTAT al 31 dicembre 2018 la popolazione straniera residente era di persone, ovvero il 7,8% della popolazione totale.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl vernacolo viareggino.\nA Viareggio si parla un vernacolo caratteristico. Il Vernacolo Viareggino usa tra l'altro diverse espressioni e modi di dire tipici. Come molti dialetti e vernacoli viene di rado pi\u00f9 parlato quotidianamente, ma \u00e8 ancora piuttosto vitale grazie ai numerosi spettacoli teatrali in vernacolo che vengono organizzati (i pi\u00f9 importanti sono le \"Canzonette\", spettacoli comici in parte cantati organizzati nel periodo di Carnevale di Viareggio) e alla pubblicazione di opere in prosa e in poesia in viareggino. Esistono in commercio raccolte di modi di dire e veri e propri dizionari di vernacolo.\nConfessione cattolica.\nSimpatie per il socialismo, il comunismo e l'anarchia, narrate da Lorenzo Viani e Mario Tobino, nei viareggini hanno convissuto con una radicata religiosit\u00e0. Le testimonianze storiche ci mostrano una Viareggio dal duplice animo socialista laico e cattolico. Particolarmente sentita tra i marinai era la devozione verso Maria Addolorata, come testimoniano gli ex voto conservati nelle Basilica di Sant'Andrea, restano vecchi marinai devoti a Maria.\nPi\u00f9 su posizioni laiche o atee i diversi intellettuali ed artisti del territorio viareggino.\nPatrona della citt\u00e0 \u00e8 Maria Santissima Annunziata, precedentemente era Sant'Antonio da Padova.\nPer il notevole movimento di persone, che ha sempre contraddistinto l'attivit\u00e0 marinara ed il turismo, i viareggini sono sempre stati affetti da un minore provincialismo, rispetti ad altri centri della zona, che ha favorito, rispetto a questi, una maggiore circolazione di idee, religioni diverse (leggi sotto) ed una secolarizzazione pi\u00f9 rapida.\nNote storico-religiose.\nDal punto di vista storico-religioso in citt\u00e0 sono conservate le spoglie di sant'Antonio Maria Pucci, che vi oper\u00f2 lungamente e qui mor\u00ec.\nIl 30 maggio del 1894, la forlivese Clelia Merloni fond\u00f2 qui la Congregazione delle Apostole del Sacro Cuore di Ges\u00f9, diffusa dall'Italia al Brasile agli Stati Uniti.\nParrocchie.\nViareggio fa parte dell'arcidiocesi di Lucca. Le parrocchie viareggine sono:\nTradizioni e folclore.\nFesta patronale.\nNella settimana che precede il 25 marzo, festa di Maria Annunziata, patrona della citt\u00e0 di Viareggio, viene organizzata la tradizionale Fiera dei Ciottorini, organizzata dal \"Comitato Vecchia Viareggio\".\nI \"ciottorini\" sono piccoli oggetti artistici, giocattoli e vasellame in terracotta, quasi sempre non colorata, prodotti artigianalmente.\nLa fiera, di dimensione molto ridotta, si svolge in piazza del Mercato Vecchio e in piazza Ragghianti, un tempo in piazza Grande (poi diventata piazza Nieri e Paolini). Vi si possono acquistare i \"ciottorini\", prodotti alimentari tipici, libri di storia locale, oggetti artigianali, e altri oggetti. La locandina dell'evento \u00e8 disegnato dagli studenti delle scuole medie inferiori, selezionato tramite un concorso.\nLe Baldorie.\nCome ringraziamento per aver fatto cessare la grave epidemia di colera, che aveva colpito la zona nel luglio del 1854, era tradizione da quell'anno accendere la sera del 7 settembre fuochi nelle piazze dei quartieri. Questa tradizione, dopo qualche incidente, \u00e8 stata interrotta forzatamente negli anni novanta per volere delle autorit\u00e0, anche se a volte in alcuni quartieri i cittadini hanno provato ad organizzarle comunque.\nVolontariato.\nA Viareggio sono presenti molte associazioni di volontariato, le pi\u00f9 importanti sono:\nCultura.\nCucina.\nLa cucina viareggina \u00e8 stata poco nota, anche a livello locale, rispetto ad altre cucine ma si sta un po' riscoprendo. In generale \u00e8 una cucina abbastanza povera, pi\u00f9 di mare che di terra (a causa dell'economia cittadina che nel passato era largamente basata sulla pesca) e che fa abbondante uso di quello che i cuochi chiamano \"pesce povero\". (Vedi: Cacciucco) Fra i piatti locali degni di nota vi \u00e8 la pasta alla trabaccolara, con sugo di pomodoro e pesce e la scarpaccia.\nEventi.\nA Viareggio vengono organizzati numerosi eventi \"(vedi anche il paragrafo dedicato allo sport)\".\nLa manifestazione pi\u00f9 importante \u00e8 sicuramente il Carnevale.\nIl Carnevale.\n\u00c8 considerato uno dei pi\u00f9 importanti carnevali d'Italia. Nacque nel 1873, ma la cartapesta nella costruzione dei carri fu introdotta nel 1925. Maschere ufficiali sono Burlamacco e Ondina, disegnate per la prima volta da Uberto Bonetti nel 1931 (i nomi vennero dati nel 1939) e ritoccate in seguito.\nDal 1954 la RAI segue la manifestazione. Dal 2001 i carristi lavorano nella Cittadella del Carnevale, spazio dove vengono organizzati anche manifestazioni ed eventi non legati al carnevale.\nNel periodo di carnevale e collegati a questa manifestazione, vengono organizzati molti eventi, sia di interesse locale che nazionale o internazionale come il Torneo Mondiale di calcio \"Coppa Carnevale\".\nLFFEC Lucca film festival Europa cinema.\nLFFEC \u00e8 un festival cinematografico internazionale dedicato esclusivamente al cinema europeo. \u00c8 stato fondato nel 1984 a Rimini, ma dopo le prime quattro edizioni \u00e8 approdato a Bari nel 1988, e si \u00e8 poi trasferito definitivamente a Viareggio dal 1989.\nMedia.\nEmittente cittadina \u00e8 Radio e Rete Versilia. Il 16 dicembre 2007 \u00e8 tornato in onda Canale 39, ripristinando il vecchio duopolio televisivo locale. Quotidiani che interessano Viareggio sono: Il Tirreno e La Nazione negli inserti locali.\nA Viareggio sono state girate molte scene di film, tra l'altro i carristi, oltre a dedicarsi al carnevale, producono anche scenografie cinematografiche.\nGeografia antropica.\nFrazioni.\nTorre del lago Puccini.\nL'unica frazione di Viareggio \u00e8 la vicina Torre del Lago Puccini (oltre 11.000 abitanti).\nTorre del Lago Puccini \u00e8 l'unica frazione di Viareggio, il suo territorio corrisponde a quello della Circoscrizione 1- Torre del Lago Puccini di Viareggio e ha circa 11.000 abitanti.\nAl nome originario di Torre del Lago \u00e8 stato aggiunto quello di Puccini per rendere onore al grande compositore Giacomo Puccini che qui visse e compose molte delle sue opere.\nOgni anno, nel periodo estivo, in onore di Puccini si tiene il Festival Puccini, nel quale vengono rappresentate opere nel Gran teatro all'aperto che si affaccia sul lago di Massaciuccoli.La squadra di calcio \u00e8 la Torrelaghese milita in prima categoria\nAutonomia della frazione.\nTorre del Lago Puccini, o meglio una parte dei suoi abitanti, da molti anni aspira a diventare un comune autonomo. Nel 1988 i cittadini della frazione presero parte a un referendum sulla questione, il 27 e 28 giugno. Nonostante l'82,30% dei voti fosse per l'autonomia, questa non fu concessa e la frazione rimase tale. Il 12 e 13 giugno del 2004 fu concesso un nuovo referendum per il quale per\u00f2, in base alla nuova legge della Regione Toscana, votarono tutti i cittadini del comune e non solo quelli residenti nella frazione. Il centrodestra e la destra si fecero promotori dell'autonomia, il centrosinistra e la sinistra difesero l'unione con il comune capoluogo. Votarono il 66,26% degli aventi diritto, il 59,27% per il no e il 40,73% per il s\u00ec (questi dati si riferiscono al totale dei votanti e non solo a quelli residenti nella frazione, nella quale comunque furono pi\u00f9 i s\u00ec che i no, anche se sensibilmente meno del 1988). Anche questa volta Torre del Lago Puccini rimase frazione di Viareggio, ma ottenne nel suo statuto delle attribuzioni particolari diventando, se cos\u00ec si pu\u00f2 dire, una circoscrizione \"a statuto speciale\".\nEconomia.\nI settori dell'economia viareggina sono:\nIndustria.\nCantieristica navale.\nAll'inizio dell'XIX secolo gli artigiani viareggini costruivano sulle sponde del Canale Burlamacca solo piccole barche da pesca; nel corso di quel secolo si svilupp\u00f2 fino a diventare di importanza internazionale la cantieristica. Fra i produttori pi\u00f9 noti, figurano i Cantieri Benetti ed Euroyacht.\nCommercio.\nUn'altra voce del settore terziario \u00e8 quella del commercio: a Viareggio molti nomi noti della moda hanno una bottega. Notevole il \"Centro Commerciale Naturale\", \"quartiere\" che si sviluppa intorno ai Mercati Generali di piazza Cavour con un'elevata concentrazione di attivit\u00e0 commerciali.\nI mercati di Viareggio sono:\nInfrastrutture e trasporti.\nFerrovie.\nLa citt\u00e0 \u00e8 servita dalla stazione di Viareggio, posta sulla linea Genova-Pisa dalla quale si dirama, poco pi\u00f9 a sud in corrispondenza dell'impianto disabilitato di Viareggio Scalo, la linea per Lucca e Firenze.\nLa stazione \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Toscana denominate anche \"Memorario\" e delle quali costituisce localit\u00e0 \"nodo\": arrivi e partenze sono strutturati in modo da garantire coincidenze sistematiche fra le relazioni per La Spezia/Pontremoli e Pisa/Firenze con quelle da/per Lucca e Firenze Pistoia.\nA Viareggio fermano inoltre alcuni treni espressi, Intercity e Frecciabianca svolti anch'essi da Trenitalia.\nMobilit\u00e0 urbana.\nIl trasporto pubblico locale \u00e8 garantito dalle autocorse gestite dalla societ\u00e0 autolinee toscane.\nFra il 1909 ed il 1944 era in servizio la tranvia litoranea di Viareggio, le cui elettromotrici collegavano la citt\u00e0 con Forte dei Marmi e Pietrasanta, costituendo un fondamentale volano per l'economia turistica del comprensorio.\nDal 1900, inoltre, Viareggio era collegata direttamente con Camaiore tramite tranvia a vapore Viareggio-Camaiore, fortemente voluta da quest'ultimo comune e la cui esistenza, sempre caratterizzata da basse prestazioni dei convogli e da un traffico merci non significativo, termin\u00f2 nel 1938 in seguito alla soppressione della vecchia stazione di Viareggio, avvenuta due anni prima, all'interno della quale faceva capolinea.\nIl molo e il porto.\nNel 1577 furono costruiti due prolungamenti del Canale Burlamacca, il molo. Su queste banchine si svilupparono le prime attivit\u00e0 marittime.\nNel 1740 l'ingegnere Bernardino Zendrini fece costruire una cateratta sul canale per evitare che l'acqua del mare arrivasse al lago di Massaciuccoli.\nNel 1820 Maria Luisa di Borbone-Spagna, duchessa di Lucca fece costruire la prima darsena, la Darsena Lucca, completata nel 1823. Notevole il Moletto Sanit\u00e0, esistente, vicino alla Chiesetta dei Pescatori.\nDal 1871 al 1873 fu costruita la Darsena Toscana, la Darsena Italia fu costruita dal 1907 al 1911.\nNel 1938 fu costruita la Darsena Impero, poi Italia e negli anni settanta la Darsena Viareggio (Darsena Nuova), la Darsena della Madonnina, la diga foranea (\"il moletto\") e il faro nuovo.\nL'approdo turistico della Madonnina, ampliato, pu\u00f2 ospitare 500 imbarcazioni.\nL'area portuale \u00e8 in sviluppo ed esistono progetti per i prossimi anni.\nSport.\nEventi sportivi.\nA Viareggio si svolge annualmente il Torneo Mondiale Giovanile di calcio \"Coppa Carnevale\", il pi\u00f9 importante torneo di calcio giovanile del mondo.\nHa ospitato i campionati europei di hockey su pista 1975.\nAltri eventi sportivi che si svolgono a Viareggio sono i seguenti:\nAmministrazione.\nSuddivisioni amministrative.\nLa citt\u00e0 era divisa in quattro Circoscrizioni:\nViareggio sede di provincia.\n\u00c8 stato proposto di istituire la Provincia della Versilia (Maria Claudia Ioannucci, n. 1333, 24 febbraio 2004) La nuova provincia dovrebbe essere costituita dai 7 comuni di Camaiore, Forte dei Marmi, Massarosa, Pietrasanta, Seravezza, Stazzema e Viareggio (circa 165\u00a0000 abitanti).\nLa citt\u00e0 di Viareggio \u00e8 stata designata come capoluogo della nuova provincia (proposta bocciata nel 1980). Viareggio \u00e8 infatti di gran lunga il comune pi\u00f9 popoloso della costa ed anche, dopo Forte dei Marmi, quello con un'estensione minore. Non fu per\u00f2 cos\u00ec fin dall'inizio della sua storia.\nNel 1869 fu decretata l'istituzione del comune di Massarosa, prima territorio amministrato da Viareggio, nel 1870 il decreto fu applicato, con grandi polemiche (queste polemiche si risolsero completamente nel 1878).\nIl Comune Unico della Versilia.\nDa anni si parla di unire i comuni versiliesi e viareggini in un comune unico per dare servizi migliori, evitare sprechi e attuare al meglio una politica territoriale su scale pi\u00f9 vasta. Si \u00e8 parlato molto di questo progetto e di progetti simili, come quello del Comune Unico dell'Alta Versilia o quello di istituire un'autorit\u00e0 sovracomunale, che decidesse su questioni che vanno oltre ai singoli comuni. Si \u00e8 anche discusso di quali citt\u00e0 dovessero far parte di questa nuova istituzione, alcuni ad esempio avrebbero preferito escludere Viareggio.\nQuesta idea \u00e8 utopica, infatti non sono stati fatti passi avanti nella collaborazione tra i comuni della Versilia, spesso concorrenti, ma l'istituzione di un comune unico \u00e8 ancora lontana."}
{"id": "148127", "revid": "1386897", "url": "https://it.wikipedia.org/wiki?curid=148127", "title": "Atari Lynx", "text": "L'Atari Lynx \u00e8 una console portatile sviluppata da Atari nel 1989, la prima console portatile con vero schermo a colori al mondo.\nEra diretta concorrente del Game Boy, console portatile monocromatica sviluppata da Nintendo nello stesso anno, e del Game Gear a colori prodotto da SEGA successivamente; sebbene fosse tecnicamente superiore, venne sconfitta commercialmente da entrambe e usc\u00ec di produzione nel 1995.\nStoria.\nLa macchina fu originariamente sviluppata con il nome di \"Handy\" da Epyx e terminata nel 1987. Nello stesso anno Atari acquist\u00f2 i diritti della console, per poi sostituire il joypad in rilievo con uno normale a tasti e modificare l'altoparlante interno. La console fu venduta negli Stati Uniti al costo di 179,95 dollari.\nFacevano parte del gruppo dei progettisti che svilupparono la macchina anche Dave Needle e R.J. Mical, due dei progettisti fondamentali del computer Amiga; infatti l'ambiente di sviluppo del Lynx era basato proprio sui computer Amiga. Questo era fonte di imbarazzo per Atari dato che i computer Amiga erano concorrenti diretti dei computer Atari ST.\nIl Lynx fu una console molto innovativa quando venne presentata; \u00e8 stata la prima con display a colori retro illuminato, supportava il gioco in rete (fino a 17 giocatori utilizzando il ComLynx), poteva essere utilizzata da giocatori mancini, gestiva la distorsione e lo zoom in hardware, oltre a essere la prima console a permettere la generazione della grafica 3D con un limitato utilizzo della CPU.\nNonostante la netta superiorit\u00e0 tecnica del Lynx rispetto al Game Boy, l'aggressiva strategia di marketing e la migliore portabilit\u00e0 della propria macchina consentirono alla Nintendo di dominare il mercato delle console portatili relegando il Lynx al margine del mercato; oltretutto, rispetto al Game Boy, il Lynx soffriva di alcuni difetti come la ridotta durata delle batterie, il peso e pi\u00f9 in generale le dimensioni. La console utilizzava 6 batterie stilo (rispetto alle quattro del Game Boy) e forniva un'autonomia minore per via dello schermo a colori e dell'illuminazione.\nVerso la met\u00e0 degli anni novanta la console venne dimessa dall'Atari. Il Lynx soffr\u00ec anche per l'arrivo del Game Gear, altra console portatile a colori sviluppata da SEGA. Le diverse scelte strategiche portarono il Lynx ad una morte prematura. Per esempio, il gruppo di marketing Atari aveva imposto una console di grandi dimensioni per dare impressione all'acquirente di spendere i propri soldi per un prodotto pi\u00f9 grande e quindi migliore della concorrenza (infatti buona parte dell'interno del Lynx \u00e8 vuoto). Nintendo invece decise di puntare sulla portabilit\u00e0 della console, scelta che si rivel\u00f2 vincente dato che l'utente medio del prodotto (rivolto ad un pubblico di giovanissimi) voleva poterlo trasportare con facilit\u00e0 e quindi prediligeva un prodotto compatto e leggero per poterlo infilare ad esempio in tasca, nello zaino o in un marsupio.\nAtari Lynx II.\nNel 1991 Atari ha presentato una nuova versione del Lynx, l'Atari Lynx II, tecnologicamente identica alla precedente, ma fornita di uno schermo pi\u00f9 luminoso, un dispositivo di risparmio energetico e un case pi\u00f9 piccolo e realizzato con una plastica migliore. Il nuovo Lynx era dotato anche di una presa per le cuffie stereo a differenza del precedente che utilizzava una presa mono.\nVideogiochi.\nVennero pubblicati ufficialmente circa 100 videogiochi per Atari Lynx.\nLo sviluppatore Telegames produsse alcuni titoli anche dopo il ritiro della console, inoltre c'\u00e8 una notevole produzione homebrew, specialmente dopo l'uscita del kit di sviluppo BLL (Behind Lynx Lines) nei primi anni 2000.\nSecondo una selezione fatta dalla rivista \"Retro Gamer\", dieci dei pi\u00f9 grandi giochi per Lynx sono \"Chip's Challenge\", \"Klax\", \"Rampart\", \"Lemmings\", \"STUN Runner\", \"Blue Lightning\", \"Xenophobe\", \"Alpine Games\" (homebrew), \"Todd's Adventures in Slime World\", \"Zarlor Mercenary\". In un'altra occasione la rivista cita anche \"BattleWheels\", \"RoadBlasters\", \"Paperboy\"."}
{"id": "148129", "revid": "2178189", "url": "https://it.wikipedia.org/wiki?curid=148129", "title": "Ren\u00e9 Magritte", "text": "Insieme a Paul Delvaux \u00e8 considerato il maggior pittore del surrealismo in Belgio. Dopo iniziali vicinanze al cubismo e al futurismo, il suo stile s'incentr\u00f2 su una tecnica raffigurativa accuratissima basata sul \"trompe l'oeil\", alla pari di Salvador Dal\u00ed e di Delvaux, ma senza il ricorso alla simbologia di tipo paranoide del primo o di tipo erotico-anticheggiante del secondo.\nMa Ren\u00e9 Magritte, detto anche \"le saboteur tranquille\", cio\u00e8 \"il disturbatore silenzioso\", per la sua capacit\u00e0 d'insinuare dubbi sul reale attraverso la rappresentazione del reale stesso, non avvicina il reale per interpretarlo, n\u00e9 per ritrarlo, ma per mostrarne il \"mistero indefinibile\". Intenzione del suo lavoro \u00e8 alludere al tutto come mistero e non definirlo.\nBiografia.\nNato a Lessines, Belgio, nel 21 novembre 1898, il padre L\u00e9opold Magritte era un sarto. Da giovane si trasferisce pi\u00f9 volte con la famiglia: nel 1910, all'et\u00e0 di 12 anni, si trasferirono a Ch\u00e2telet, dove sua madre R\u00e9gina Bertinchamps, due anni dopo, nel 1912, morir\u00e0 gettandosi nel fiume Sambre. Secondo una versione ricorrente, di cui non \u00e8 chiara la veridicit\u00e0, venne ritrovata annegata con la testa avvolta dalla camicia da notte; questo fatto sarebbe rimasto particolarmente impresso in alcuni suoi dipinti come \"L'histoire centrale\", \"Les amants\" e \"Le fantasticherie del passeggiatore solitario\".\nCon il padre e i due fratelli si trasferisce nuovamente questa volta a Charleroi, per allontanare il dolore della tragedia. Dopo gli studi classici, Ren\u00e9 volge i suoi interessi alla pittura. Nel 1916 si iscrive all'Accademia di belle arti di Bruxelles, citt\u00e0 dove la famiglia si trasferisce nel 1918. Segue i corsi di Van Damme, Ghisbert, Combaz e Montald e incontra il pittore Victor Servranckx. Nel 1922 si sposa con Georgette Berger, che aveva conosciuto nel 1913, quando aveva quindici anni. Nel 1923 comincia a lavorare come grafico, principalmente nel \"design\" di carta da parati.\nI suoi inizi di pittore si muovono nell'ambito delle avanguardie del Novecento, assimilando influenze dal cubismo e dal futurismo. Secondo quanto affermato da lui stesso, la svolta surrealista avviene con la scoperta dell'opera di Giorgio de Chirico, in particolare dalla visione del quadro \"Canto d'amore\", nel quale compaiono, sul fianco di un edificio, un calco della testa dell'Apollo del Belvedere, un gigantesco guanto in lattice da chirurgo e una palla. Profondamente colpito dal dipinto, lo descrive come un'opera \u201dche rappresentava un taglio netto con le abitudini mentali di artisti prigionieri del talento, dei virtuosi e di tutti i piccoli estetismi consolidati: un nuovo modo di vedere.\"\nFu proprio questo ideale, dell'artista intento a dipingere semplicemente ci\u00f2 che vede, che lo port\u00f2 sempre pi\u00f9 verso la sperimentazione, e nel 1925 all'adesione al gruppo surrealista di Bruxelles, composto da Camille Goemans, Marcel Lecomte e Paul Noug\u00e9, e a dipingere il suo primo quadro surrealista, \"Le Jockey perdu\" (\"Il fantino perduto\"), mentre lavora a diversi disegni pubblicitari. Magritte si cimenta nell'impiego tipico delle accademie, accorgendosi per\u00f2 che quello che dipinge non \u00e8 la realt\u00e0 bens\u00ec ne sta creando una nuova, come avviene nei sogni; cerca cos\u00ec di creare qualcosa pi\u00f9 reale della stessa realt\u00e0.\nNel 1926 prende contatto con Andr\u00e9 Breton, leader del movimento surrealista, che lo colp\u00ec al punto di affermare \"I miei occhi hanno visto il pensiero per la prima volta\", e l'anno successivo si tiene la sua prima mostra personale, presso la galleria Le Centaure di Bruxelles, nella quale Magritte espone ben sessanta opere; successivamente si trasferisce con la moglie a Le Perreux-sur-Marne, nei pressi di Parigi nel 1927.\nNel 1930, dopo l'esperienza parigina, Magritte decide di tornare a Bruxelles insieme con Georgette. I due si trasferiscono al 135 della rue Esseghem di Jette (nel nord di Bruxelles), in cui Magritte ha vissuto il suo periodo pi\u00f9 prospero per 24 anni e creando circa la met\u00e0 di tutte le sue opere (800 in totale tra tele e disegni). Inoltre \u00e8 qui che si sviluppano i pi\u00f9 importanti momenti del surrealismo belga, poich\u00e9 l'appartamento di Magritte fungeva da punto d'incontro del gruppo surrealista bruxellese e fu anche il teatro di numerosi eventi (feste in maschera). Paul Noug\u00e9, Louis Scutenaire, Ir\u00e8ne Hamoir, Marcel Mari\u00ebn, Andr\u00e9 Souris e altri si riunivano qui ogni sabato sera. Dal 1999 questo appartamento \u00e8 stato trasformato nella casa museo dedicata al celebre artista belga.\nNel 1940, per timore dell'occupazione tedesca, si trasferisce con la moglie nel sud della Francia, a Carcassonne. In questi anni sperimenta un nuovo stile pittorico, detto \"alla Renoir\" o \"solare\", che porta avanti sino al 1947. Dalla fine dello stesso anno ha inizio il periodo \"vache\", tuttavia l'esperienza dura pochi mesi. Dopo un ultimo lungo viaggio fra Cannes, Montecatini e Milano, avvenuto nel 1966, muore nel suo letto il 15 agosto del 1967 a Bruxelles, poco dopo la comparsa di un improvviso cancro del pancreas. Viene sepolto nel cimitero di Schaerbeek.\nStile e tecnica.\nIl suo stile \u00e8 definito illusionismo onirico. Egli illustra, ad esempio, oggetti e brani di realt\u00e0 assurdi: un paio di scarpe che si tramutano nelle dita di un piede o un paesaggio simultaneamente notturno nella parte inferiore e diurno in quella superiore, ricorrendo a tonalit\u00e0 fredde, ambigue, antisentimentali quali quelle del sogno. Scopo dei suoi enigmatici quadri \u00e8 di creare nell'osservatore un \"cortocircuito\" visivo.\nMagritte \u00e8 l'artista surrealista che gioca con spostamenti del senso utilizzando sia accostamenti inconsueti sia deformazioni irreali. Del tutto estraneo al suo metodo \u00e8 l'automatismo psichico: la sua pittura non vuole far emergere l'inconscio dell'uomo, bens\u00ec valorizzare oggetti usuali i quali decontestualizzati (ovvero sottratti al loro contesto naturale) appaiono inusuali, estranei all'esperienza. Questo il tema attraverso il quale lo stile svela tratti affini alla Metafisica (intesa come movimento artistico e non in campo filosofico): il suo periodo surrealista ha inizio con la scoperta delle opere di Giorgio de Chirico. Da qui il bisogno di creare universi fantastici e misteriosi e pitture sulla natura basate su contenuti apparentemente indecifrabili ed enigmatici.\nI suoi quadri suggeriscono uno stile da illustratore, (da giovane lavor\u00f2 come disegnatore di carta da parati, esperienza che gli serv\u00ec probabilmente a maturare un tratto freddo e impersonale) di connotazione quasi infantile. Essi conservano volutamente un aspetto pittorico, senza alcuna ricerca di illusionismo fotografico. In questo si ravvisa una delle costanti poetiche di Magritte: tradurre in immagine l'insanabile distanza che separa la realt\u00e0 dalla rappresentazione. Il surrealismo scaturisce a volte esattamente dal cortocircuito che egli opera tra i due termini. In altri quadri invece il rapporto tra immagine naturalistica e realt\u00e0 si svolge in soluzioni pittoriche dove il quadro nel quadro ha identico aspetto della realt\u00e0 che rappresenta, al punto da confondersi in essa.\nNel 1928 dipinge \"La Trahison des images (Ceci n'est pas une pipe)\", simbolo dell'enigmatico modo di intendere l'arte, due dipinti di pipe di diverse dimensioni unite in una traccia di insieme misteriosa. Di notevole suggestione poetica i suoi \"accostamenti\" o le sue \"metamorfosi\" in cui combina, nel medesimo quadro, cieli diurni e paesaggi notturni; accosta, sospesi nel cielo, una nuvola e un enorme masso di pietra; trasforma gli animali in foglie o in pietra.\nUno dei suoi quadri icona \u00e8 il grande occhio spalancato nel cielo, o al contrario il cielo che si specchia nell'occhio, intitolato \"Il falso specchio\", piaciuto talmente tanto a Luis Bu\u00f1uel da riprenderlo come scena madre nel suo film \"Un chien andalou\". Il suo surrealismo \u00e8 dunque uno sguardo molto lucido e sveglio sulla realt\u00e0 che lo circonda, dove non trovano spazio n\u00e9 il sogno n\u00e9 le pulsioni inconsce. Unico desiderio quello di \"sentire il silenzio del mondo\", come egli stesso scrisse. Il surrealismo di Magritte si colloca agli antipodi di quello di Dal\u00ed mancandovi qualsiasi esasperazione onirica o egocentrica."}
{"id": "148131", "revid": "1543377", "url": "https://it.wikipedia.org/wiki?curid=148131", "title": "Joy Marino", "text": "Biografia.\nSi \u00e8 laureato in Ingegneria elettronica all'Universit\u00e0 di Genova, ateneo nel quale ha assunto il ruolo di professore associato in Sistemi Operativi ed in particolare:\nAppartiene alla generazione di informatici che per primi si sono mossi nell'ambito di un nuovo rapporto tra formazione universitaria e web e che hanno costruito - fisicamente e filosoficamente - la comunicazione digitale attraverso la rete e tutti i sistemi che l'hanno preceduta e che sono stati sperimentati in Italia da personalit\u00e0 come Roberto Cicciomessere, Luigi Tagliapietra, Giovanni Buttarelli, Oreste Signore, Daniele Vannozzi, Blasco Bonito, Andrea Mazzucchi, Massimo Maresca ed altri.\n\u00c8 stato in particolare l'artefice del primo collegamento di una universit\u00e0 italiana ad internet. ed ha ricoperto e ricopre incarichi dirigenziali in varie societ\u00e0 italiane, particolarmente con ruoli di coordinamento in consorzi di supporto ad internet. Fra i promotori dell'AIIP (Associazione Italiana Internet Provider), ne \u00e8 attualmente il vicepresidente.\nDal 1999 \u00e8 presidente del Milan Internet eXchange (MIX); \u00e8 inoltre membro della Commissione regole del registro \".it\", di cui \u00e8 stato presidente fino al gennaio 2008.\nQuale pioniere dell'utilizzo di internet all'esterno delle universit\u00e0 ha curato la parte tecnica di \"IUnet\" (la prima rete esterna agli atenei ed alle strutture militari).\nAttivit\u00e0.\nMarino \u00e8 molto legato al concetto di monocultura in antitesi a quello di ecologia, connaturando il concetto dei rischi stessi di una monocoltura a quelli del monopolio. Cita in proposito il dramma irlandese della carestia in seguito alla crisi della patata del XIX secolo.\nUn monoprodotto/monopolio pu\u00f2 portare - a suo dire - a dei vantaggi ma ha in s\u00e9 un rischio di implosione del sistema.\nSottolinea, sotto questo aspetto, come un sistema in continua evoluzione debba offrire un ecosistema che permetta ai \"piccoli\" di nascere, crescere ed eventualmente sostituirsi ai \"grandi\".\nIn un convegno del 2002 sull\"'internet governance\" ha concluso i lavori in quattro dicotomie, di cui si riporta sinteticamente il concetto:"}
{"id": "148138", "revid": "334447", "url": "https://it.wikipedia.org/wiki?curid=148138", "title": "La Gioconda", "text": "La Gioconda \u00e8 un'opera di Amilcare Ponchielli su libretto di Arrigo Boito (firmatosi con lo pseudonimo e anagramma di Tobia Gorrio).\nGenesi.\nDopo il debutto dei \"Lituani\", il 7 marzo 1874 alla Scala, Ponchielli si mise in cerca di un nuovo libretto e prese contatto con Arrigo Boito. Il soggetto proposto, il dramma di Victor Hugo \"Angelo, tyran de Padoue\", lasci\u00f2 in un primo tempo perplesso il compositore, che temeva il raffronto con \"Il giuramento\" di Saverio Mercadante, una fortunata riduzione operistica del medesimo soggetto che aveva debuttato alla Scala l'11 maggio 1837. Per qualche tempo egli coltiv\u00f2 pertanto il progetto parallelo di mettere in musica il \"Piquillo Alliaga\" di Scribe, la cui riduzione librettistica fu affidata ad Antonio Ghislanzoni.\nBoito decise di adattare il soggetto con estrema libert\u00e0, introducendo la figura di Barnaba e dando nuova fisionomia a tutti gli altri personaggi. Nel novembre 1874 i primi due atti del libretto erano pronti e Ponchielli si apprest\u00f2 ad iniziare il lavoro di composizione, pur tra mille dubbi, che lo accompagneranno fino al debutto dell'opera. Nonostante l'ammirazione incondizionata per Boito, Ponchielli riteneva infatti che l'elemento drammatico soverchiasse quello lirico e temeva, di conseguenza, una reazione negativa del pubblico. Egli capiva inoltre che l'audacia drammaturgica e formale di Boito l'avrebbe costretto a modificare il suo stile. Da una lettera del 3 giugno 1875 all'amico musicista Achille Formis:\nLe continue richieste di modifiche al libretto erano evase malvolentieri da Boito, gi\u00e0 impegnato a portare in scena la nuova versione del suo \"Mefistofele\" (Bologna, Comunale, 8 ottobre 1875), tanto che il compositore cremonese cerc\u00f2, per ottenerle, il tramite dell'editore Ricordi. Il 19 giugno 1875 il primo atto era comunque terminato, sebbene senza orchestrazione, ma Ponchielli - forse per fuggire le proprie paure - si era nel frattempo impegnato a comporre una cantata in onore di Gaetano Donizetti, che fu eseguita a Bergamo il 13 settembre 1875, e ad iniziare la revisione della giovanile \"Savoiarda\" che porter\u00e0 alla \"Lina\".\nPonchielli rimise dunque mano alla \"Gioconda\", ma pi\u00f9 la prima si avvicinava, pi\u00f9 il panico cresceva. Cos\u00ec scriveva il 31 dicembre a Giulio Ricordi:\nAlla conclusione del lavoro mancano solo quattro pezzi: il finale del terzo atto, la \"Danza delle Ore\", il duetto finale del quarto atto e la sinfonia. Il 12 gennaio 1876 l'abbozzo \u00e8 terminato tranne i ballabili e il preludio. Lo stesso giorno Ponchielli inizia la strumentazione. Ma i dubbi sul gi\u00e0 fatto continuano a tormentarlo: il 24 gennaio informa l'editore di voler rivoluzionare il duetto tra Enzo e Barnaba dell'atto primo e che ben difficilmente potr\u00e0 consegnare l'opera in tempo per eseguirla durante la stagione di carnevale. La \"Danza delle Ore\" fu composta a Milano quando le prove di canto erano gi\u00e0 iniziate e, secondo una testimonianza, furono accolti alcuni suggerimenti di Luigi Manzotti, coreografo del \"Ballo Excelsior\", musicato da Romualdo Marenco.\nDebutto, successive versioni e rappresentazioni.\nPonchielli, durante le prove, si dichiar\u00f2 soddisfatto della compagnia, in particolare del basso Maini e del tenore spagnolo Juli\u00e1n Gayarr\u00e9 (noto in Italia come Giuliano Gayarre), prevedendo il successo di quest'ultimo nella romanza del secondo atto \"Cielo e mar!\". Previsione che si avver\u00f2, dato che la sera della prima fu questo uno dei due pezzi bissati, insieme al preludio.\nL'opera ottenne un vivo successo ma lo spettacolo fu giudicato troppo lungo (l'ultimo atto fu eseguito intorno all'una di notte): il pubblico, infatti, applaud\u00ec i primi due atti pi\u00f9 degli ultimi due, destinati nel tempo a diventare quelli di maggior successo. Le chiamate degli artisti al proscenio furono 27.\nL'opera, che a causa del ritardo nella consegna della partitura chiuse la stagione lirica della Scala, fu rappresentata solo per quattro serate; a maggio Ponchielli era di nuovo al lavoro per modificare le parti che meno l'avevano convinto e per ridurne la durata complessiva. Egli mise mano ai finali del primo e del terzo atto, sostitu\u00ec il coro d'introduzione e l'aria di Alvise all'inizio del terzo atto (dopo aver pensato di eliminarla), abbinandola ad una nuova romanza di Laura (l'adagio \"Vita, conflitto - di duolo e d'onta!\").\nIn questa seconda versione and\u00f2 in scena con successo al Teatro Rossini di Venezia, il 18 ottobre diretta da Faccio.\nNel gennaio 1877 Ponchielli si trasfer\u00ec a Roma, dove \"La Gioconda\" sarebbe dovuta andare in scena al Teatro Apollo (24 gennaio). Durante le prove, il compositore si fece convincere dalla compagnia e dal direttore Luigi Mancinelli ad eliminare la stretta del finale III, chiudendolo con poche battute d'orchestra dopo il cantabile concertato. Con queste modifiche (nuovo cambio del finale del primo atto, rifacimento della prima parte del duetto tra Enzo e Laura e del finalino nel secondo atto, nuova sostituzione dell'aria di Alvise, eliminazione della romanza di Laura e sua sostituzione con un duetto tra marito e moglie all'inizio del terzo atto), l'opera debutt\u00f2 al Politeama Genovese il 27 novembre 1879, revisionato da Angelo Zanardini e torn\u00f2 alla Scala quattro anni dopo il debutto, il 12 febbraio 1880, raccogliendo un autentico trionfo con la quinta e definitiva versione con la Mariani Masi, Elvira Demi come cieca, Elisabeth Leawington come Laura, Francesco Tamagno come Enzo, Francesco Marconi come Is\u00e8po, Gustavo Moriani come Barnaba e Giovanni Ordinas come Alvise e Zu\u00e0ne/cantore/pilota/barnabotto. Poco per volta Ponchielli era riuscito a trovare la giusta misura e adattare il raffinato ma cerebrale libretto di Boito, alla propria vena musicale pi\u00f9 autentica, calda e fluente, rimpiazzando, tagliando e aggiungendo interi episodi.\nCaratteri drammaturgici e musicali.\nCon la sua drammaturgia sontuosa, spettacolare, ricca di danze (tra cui la celebre Danza delle ore), effetti e di colpi di scena, \"La Gioconda\" \u00e8 considerata il prodotto pi\u00f9 tipico e rappresentativo del genere della grande opera, che il melodramma italiano aveva importato dalla Francia sul modello del \"grand op\u00e9ra\".\nIl libretto di Boito le confer\u00ec tuttavia tratti non convenzionali, sia nella versificazione che nel taglio drammaturgico, e un'impronta del tutto originale. Il merito del successo va dunque diviso tra il compositore e il poeta, nonostante la non facile collaborazione da cui l'opera aveva preso vita.\nSottratto alla sua dimensione storica, il dramma di Hugo fu riletto da Boito in chiave simbolica alla luce dell'estetica della scapigliatura. Le inverosimiglianze della vicenda, pertanto, non solo non furono occultate ma vennero inserite in una visione drammaturgica straniata e moderna, ricca di momenti metateatrali: la frenetica forlana bruscamente interrotta da un altro rito, quello sacro della preghiera accompagnata dall'organo; la barcarola intonando la quale Barnaba fa amicizia con i pescatori; la serenata da dietro le quinte la cui popolaresca semplicit\u00e0 fa da sfondo ironico alla scena dell'avvelenamento di Laura; e naturalmente la Danza delle Ore con la quale Alvise intrattiene i suoi ospiti nell'attesa di shoccarli con l'immagine - non meno spettacolare - del presunto cadavere della moglie Laura. E persino la morte diventa esplicita finzione nel momento in cui Gioconda sostituisce l'ampolla col veleno, affinch\u00e9 Laura beva una pozione che la faccia addormentare simulando una morte apparente.\nIl lessico dei personaggi sembra prescindere dalla loro estrazione culturale ed \u00e8 quello, insieme ricercato e asciutto, tipico della poesia di Boito.\nLa trama \u00e8 a sua volta condotta da tre autentiche figure di drammaturghi in scena: Barnaba, Alvise e Gioconda, dove quest'ultima s'incarica di disfare i piani degli altri due, nel secondo atto avvisando gli amanti - Laura ed Enzo - dell'agguato predisposto da Barnaba, nel terzo sostituendo l'ampolla, nel quarto preparando la fuga degli innamorati e, infine, negando a Barnaba il suo corpo pugnalandosi a morte.\nLa figura di Barnaba, il malvagio delatore che Ponchielli descrisse come \u00abuna parte odiosa, antipatica, ma originale\u00bb, anticipa nelle sue trame lo Jago dell\"Otello\" di Verdi, su libretto dello stesso Boito, sia nella funzione drammaturgica che nella sostituzione della canonica aria con un monologo drammatico di forma aperta: \"O monumento\", cos\u00ec affine al celebre \"Credo\" di Jago, il cui ultimo verso - \"La morte \u00e8 il nulla e vecchia fola il ciel\" - si incontra tale e quale nell'aria di Alvise composta per versione veneziana, e in seguito rimpiazzata.\nDal canto suo, Ponchielli fu spronato ad ampliare il proprio vocabolario musicale, e ad abbandonare la sua prudenza, proprio dalle trovate di Boito. Il \"Tableau vivant\" dell'inizio del secondo atto, ad esempio, con il canto dei marinai sulla tolda e dei mozzi arrampicati sulle sartie, gli ispir\u00f2 una pagina in cui il fitto gioco di contrasti ritmici e timbrici non si limita alle voci ma inizia gi\u00e0 dal dialogo tra gli strumenti dell'orchestra, disposti a varie altezze come le varie parti che compongono il veliero e coloro che lo abitano.\nLa sola pagina retrospettiva, il canto di Gioconda a Barnaba \"Vo' farmi pi\u00f9 gaia\", coi suoi passaggi di coloratura, si giustifica in base all'ironia con cui la cantatrice si rivolge all'uomo che s'illude di possederla, prima di infliggersi la pugnalata mortale.\nDove Ponchielli dovette faticare ad adattare il libretto alla sua estetica fu invece nelle sezioni liriche, molte delle quali furono ricavate a dispetto dei versi, in alcune zone d'ombra del libretto, dando fondo ad una vena melodica capace di trasferirsi dalle voci all'orchestra. \u00c8 il caso, in particolare delle due grandi melodie che costituiscono altrettanti motivi ricorrenti (un terzo, legato al personaggio di Barnaba, consiste in un grottesco inciso, affidato per lo pi\u00f9 ai legni gravi): il motivo del rosario e quello del sacrificio di Gioconda. Il primo, su cui si basano le sezioni cantabili del preludio, \u00e8 intonato dalla madre di Gioconda - la Cieca - nel donare il suo rosario a Laura e segna il destino di Gioconda, costretta da quel momento ad aiutare la rivale. \u00c8 ripreso pi\u00f9 volte, in forma estesa poco dopo dall'orchestra, accompagnando suggestivamente l'uscita di scena dei personaggi, e pi\u00f9 brevemente negli atti successivi. Il secondo, che appare la prima volta nel finale del primo atto, in corrispondenza dei quattro settenari di Gioconda \"O cuor, dono funesto! / Retaggio di dolore, / Il mio destino \u00e8 questo: / O morte o amor!\", presenta una condotta affatto nuova per l'opera italiana del tempo, sciolta dalla consueta simmetria tra le frasi e caratterizzata da vertiginose escursioni di registro. Sar\u00e0 ripreso dai violini come perorazione finale dell'atto, negli atti terzo e quarto in corrispondenza di due estesi e drammatici ariosi di Gioconda (\"O madre mia, nell'isola fatale\" e \"E in cor / Mi si ridesta / La mia tempesta\") e, affidato al clarinetto nel preludio notturno all'ultimo atto.\nOltre alla Danza delle Ore, i pezzi pi\u00f9 famosi dell'opera sono probabilmente le due romanze, \"Cielo e mar!\" (atto II) e \"Suicidio!\" (atto IV). Nella prima la melodia del tenore, morbida e insieme inquieta, secondo lo stile tipico di Ponchielli, e articolata in due strofe, \u00e8 resa ancora pi\u00f9 suggestiva in teatro dall'ambientazione notturna. Pi\u00f9 libera \u00e8 la forma della romanza di Gioconda, basata su martellanti versi quinari e articolata in una libera successione di idee tematiche intercalate da una sorta di tragico ritornello orchestrale, gi\u00e0 ascoltato durante il preludio del quarto atto. Una forma dettata ancora una volta dai versi di Boito:\nTrama.\nL'azione si svolge nella Venezia del XVII secolo.\nAtto I - La bocca del leone.\nMentre il popolo festante, che affolla il cortile, si dirige alla regata (\u00abFeste! Pane!\u00bb), Barnaba - informatore del Consiglio dei Dieci che si finge cantastorie - spia, nascosto dietro ad una colonna, Gioconda che conduce in chiesa la madre (la Cieca) non vedente (\u00abFiglia, che reggi il tremulo pi\u00e8\u00bb). L'uomo \u00e8 innamorato di Gioconda, ma, dopo l'ennesimo rifiuto di lei (\u00abAl diavol vanne con la tua chitarra!\u00bb), medita di vendicarsi sulla Cieca.\nIl popolo ritorna dalla regata (\u00abGloria a chi vince il palio verde\u00bb): il regatante Zu\u00e0ne \u00e8 il perdente. Barnaba gli si avvicina e gli insinua il dubbio: che sia stata una stregoneria a farlo perdere? Barnaba allora accusa la Cieca (\u00abLa vidi staman gittar sul tuo legno un segno maliardo, un magico segno [...] la tua barca sar\u00e0 la tua bara!\u00bb). La calunnia si diffonde tra il popolo, che si scaglia contro la donna. N\u00e9 Gioconda, n\u00e9 l'uomo di cui \u00e8 innamorata, Enzo, riescono a sottrarla alla folla (\u00abAssassini, quel crin venerando rispettate!\u00bb), quando sopraggiungono Laura Adorno (di cui Enzo \u00e8 innamorato) e suo marito Alvise Badoero, nobile veneziano e inquisitore di stato. La nobildonna intercede presso il marito, che riesce a salvare la Cieca, la quale, riconoscente, dona a Laura un rosario (\u00abA te questo rosario, che le preghier aduna... ti porter\u00e0 fortuna\u00bb). La folla si disperde.\nBarnaba si avvicina ad Enzo, lo chiama col suo vero nome, lo rassicura che terr\u00e0 il segreto per s\u00e9 e gli rivela che quella notte Laura fuggir\u00e0 con lui. Barnaba rivela ad Enzo la sua vera identit\u00e0 (\u00abSono il possente demone del Consiglio dei Dieci\u00bb) e gli confida di aver fatto tutto ci\u00f2 per poter essere amato da Gioconda. Enzo fugge, inorridito.\nRimasto solo, Barnaba detta allo scrivano Is\u00e9po una denuncia che accusa entrambi gli amanti e la inserisce nella bocca del leone (\u00abO monumento!\u00bb), mentre Gioconda, nascosta dietro ad una colonna con la madre, ode le accuse e osserva l'atto della delazione.\nUscito di scena Barnaba, un popolo festante entra nel cortile (\u00abCarneval! Baccanal!\u00bb) improvvisando una forlana, ma i festeggiamenti vengono interrotti dai cori dei fedeli che giungono dalla basilica. Un barnabotto esorta il popolo a inginocchiarsi e pregare seguendo i vespri (\u00abTramonta il sol... udite il canto del vespro santo, prostrati al suol\u00bb). Mentre si ode l'inno, Gioconda, disperata (\u00abTradita! Ohim\u00e8, io soccombo!\u00bb), lamenta il suo destino (\u00abO cor, dono funesto\u00bb). La madre cerca di consolarla, ma Gioconda \u00e8 decisa: quella stessa notte, anche lei salir\u00e0 sulla nave di Enzo.\nAtto II - Il rosario.\nI marinai dell'H\u00e8cate attendono ai loro compiti cantando una marinaresca. Intanto Barnaba, fingendosi un pescatore (\u00abPescator, affonda l'esca!\u00bb), spia la nave di Enzo dopo aver inviato Is\u00e9po ad avvertire il naviglio veneziano. Entra in scena il principe Enzo e manda sotto coperta i marinai perch\u00e9 rester\u00e0 lui a vegliare durante la notte. Rimasto solo, attende trepidante l'arrivo di Laura (\u00abCielo e Mar\u00bb). \u00c8 Barnaba a condurre da lui l'amante, accostandone la barca al brigantino. Laura sale a bordo, ma appare allarmata per il sinistro augurio del falso pescatore. Eppure \u2013 ribatte Enzo \u2013 quello \u00ab\u00e8 l'uomo che ci aperse il paradiso!\u00bb. I due amanti si scambiano dolci parole, fino a che non tramonta completamente la luna, al che Enzo si allontana sotto coperta per cercare qualcuno che conduca la donna di nuovo a casa.\nRimasta sola nella notte, Laura confida alla Madonna il suo turbamento e la sua paura (\u00abStella del marinar\u00bb). Sulle ultime parole della preghiera (\u00absu me scenda la tua benedizion...\u00bb), Gioconda esce dall'oscurit\u00e0 (\u00abE un anatema!\u00bb) e aggredisce la rivale, minacciandola di ucciderla se non fuggir\u00e0. Ma Laura reagisce rivendicando la forza del suo amore (\u00abL'amo come il fulgor del creato!\u00bb). Gioconda allora minaccia di consegnarla al marito, che sta giungendo su una barca (\u00abL\u00e0 \u00e8 il tuo consorte!\u00bb). Ma quando Laura, spaventata, alza il rosario, Gioconda la riconosce come la donna che ha salvato sua madre, e la aiuta a fuggire. Laura, confusa, domanda il nome della salvatrice (\u00abMa mi dirai chi sei?\u00bb), \u00abSon la Gioconda\u00bb risponde l'altra.\nBarnaba per un attimo ricompare in scena (\u00abMaledizion! Ha preso il vol!\u00bb), consigliando ad Alvise di seguire la barca sulla quale fugge Laura. Tornato Enzo, Gioconda gli dice che Laura \u00e8 fuggita per paura (\u00abVedi l\u00e0, nel canal morto? Un navil che forza il corso? Essa fugge... il suo rimorso fu pi\u00f9 forte dell'amor!\u00bb). Enzo, sdegnato (\u00abNon mi dir d'avermi amato... odio sol tu porti in core!\u00bb), corre verso la riva per seguire la donna amata (\u00abL\u00e0 \u00e8 la vita\u00bb), ma Gioconda lo ferma e lo avverte del pericolo delle galee veneziane (\u00abLa \u00e8 la morte!\u00bb). Il genovese, pur di non farsi prendere, d\u00e0 fuoco alla nave (\u00bbIncendio! Guerra! Morte! Strage!\u00bb).\nAtto III - Il narcotico o la Ca' d'Oro.\nAlvise, scoperto il tradimento di Laura, giura di vendicarsi (\u00abSi, morir ella de'!\u00bb). Sar\u00e0 una vendetta terribile, degna di un Bado\u00e9ro: che le danze della festa gioiscano pure, l\u00ec il marito tradito deve vendicare il proprio onore. Decide per\u00f2 di non sporcarsi le mani, sar\u00e0 lei stessa a darsi la morte con un veleno. Quindi fa convocare Laura e la lusinga nascondendo a malapena la sua ira: egli accenna ironicamente appena al suo tradimento (\u00abBella cos\u00ec madonna, io non v'ho mai veduta\u00bb), e Laura, insospettita, gli chiede il motivo di tale comportamento (\u00abDal vostro accento insolito cruda ironia traspira\u00bb). Alvise, al massimo dell'ira, la costringe a dire la verit\u00e0, e poi le urla che morir\u00e0 subito.\nMentre Laura lamenta il suo destino (\u00abMorir, morir \u00e8 troppo orribile\u00bb), Alvise le mostra la sua bara. Da fuori risuona una canzone intonata dai gondolieri (\u00abLa gaia canzone fa l'eco languir e l'ilare suono si muta in sospir\u00bb). Alvise la obbliga a bere un veleno prima che il canto giunga alla sua ultima nota, ma di nascosto Gioconda sopraggiunge e convince Laura a bere da un'altra boccetta, che contiene un potente narcotico che \u00abdella morte finge il letargo\u00bb.\nDopo averlo bevuto, Laura entra nella camera mortuaria e si distende sul catafalco. Entra Alvise e, osservando la boccetta vuota, si convince che la donna \u00e8 morta. Gioconda invoca la madre, e riflette sconvolta su quello che ha appena fatto: salvare la rivale per amore di Enzo (\u00abIo la salvo per lui, per lui che l'ama!\u00bb).\nNel palazzo si svolge un ricevimento durante il quale gli invitati inneggiano alla Ca' d'Oro (\u00abS'inneggi alla Ca' d'Oro!\u00bb). Alvise ha fatto allestire per loro lo spettacolo della Danza delle ore.\nSopraggiunge Barnaba, che di nuovo accusa la Cieca di stregoneria. Per le strade riecheggia il suono funesto della campana dei moribondi, e Barnaba confida ad Enzo che Laura \u00e8 morta (\u00abUn'agonia? Per chi?... Per Laura!\u00bb). Quando Enzo, sconvolto, si smaschera davanti a tutti, Alvise ordina di arrestarlo e gli preannuncia una agonia dolorosa nel carcere. Infine, mostra a tutti il corpo, apparentemente senza vita, di Laura. Enzo fa per aggredirlo (\u00abCarnefice!\u00bb), ma viene fermato dalle guardie e arrestato.Gioconda sussurra a Barnaba \"Se lo salvi e adduci al lido,\nLaggi\u00f9 presso al Redentor,\nIl mio corpo t'abbandono,\nO terribile cantor.\" \nAtto IV - Il canal orfano.\nL'isola della Giudecca. Un dolce e malinconico preludio apre l'ultimo atto. Gioconda, sola, attende l'arrivo di qualcuno. Giungono gli amici cantori, che le portano il corpo di Laura, trafugato dalla cripta. Gioconda supplica i cantori di cercare la Cieca. Rimasta sola, la donna medita il suicidio (\u00abSuicidio! In questi / Fieri momenti\u00bb).\nD'improvviso la cantatrice ha l'impulso di liberarsi della rivale (\u00abSe spenta fosse!!! Siam sole... \u00e8 notte... profonda \u00e8 la laguna...\u00bb), ma viene interrotta da due voci dal canale l\u00ec vicino che segnalano la presenza di un cadavere nella laguna (\u00abEh! dalla gondola, che nuove porti? - Nel Canal Orfano ci son dei morti!\u00bb). Gioconda inorridita si blocca e invoca la piet\u00e0 dell'amato per ci\u00f2 che stava per fare.\nProprio in quel momento sopraggiunge Enzo, liberato da Barnaba grazie all'intercessione di Gioconda. Enzo \u00e8 disperato, vuole raggiungere il sepolcro di Laura e uccidersi, ma Gioconda gli dice di averla rapita. Enzo, furibondo, cerca di farsi dire dove l'ha nascosta (\u00abO furibonda iena che frughi il cimitero!\u00bb). Alla resistenza di Gioconda, sta per ucciderla (\u00abOh, gioia, m'uccide!\u00bb), quando, proprio in quel momento, si risveglia Laura, che lo chiama per nome.\nGioconda, sopraffatta dalla vergogna, si nasconde, ma Laura rivela all'amato che \u00e8 stata proprio lei a salvarle la vita. Enzo la benedice, mentre compare la barca dei cantori che intonano una Serenata, la stessa durante la quale Laura ha bevuto la pozione. Gioconda rammenta la canzone e il rosario donato a Laura dalla madre: rinnova la benedizione su Laura, e la fa fuggire sulla barca con Enzo ad Aquileia. I due giovani, commossi, la benedicono mentre si allontanano.\nDisperata, Gioconda prende la spada per uccidersi, quando si ricorda della madre, e anche del patto con Barnaba. Fa per fuggire, quando le si fa innanzi Barnaba. \u00c8 il momento di pagare il prezzo: la cantatrice ha promesso il suo corpo a Barnaba in cambio della liberazione di Enzo. Ma dopo averlo tenuto a bada lusingandolo (\u00abV\u00f2 farmi pi\u00f9 gaia... pi\u00f9 fulgida ancora...\u00bb), si lascia cadere di peso sulla spada, accoltellandosi a morte (\u00abVolesti il mio corpo, demon maledetto? E il corpo ti do!\u00bb).\nBarnaba, beffato, vuole vendicarsi rivelandole che le ha appena ucciso la madre (\u00abIer tua madre m'ha offeso... io l'ho affogata!\u00bb). Ma \u00e8 tardi: Gioconda \u00e8 gi\u00e0 morta (\u00abNon ode pi\u00f9!\u00bb). Dopo aver emesso un alto grido di rabbia, Barnaba si dilegua scappando per le calli.\nOrganico orchestrale.\nLa partitura di Ponchielli prevede l'utilizzo di:\nDa suonare sul palco:"}
{"id": "148139", "revid": "6923", "url": "https://it.wikipedia.org/wiki?curid=148139", "title": "Premi Oscar 1978", "text": "La 50\u00aa edizione della cerimonia di premiazione degli Oscar si \u00e8 tenuta il 3 aprile 1978 a Los Angeles, al \"Dorothy Chandler Pavilion\", condotto dall'attore comico statunitense Bob Hope.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Margaret Booth per il suo eccezionale contributo all'arte del montaggio nell'industria cinematografica.\nPremio umanitario Jean Hersholt.\nA Charlton Heston\nPremio alla memoria Irving G. Thalberg.\nA Walter Mirisch"}
{"id": "148154", "revid": "6923", "url": "https://it.wikipedia.org/wiki?curid=148154", "title": "Tsuburaya Productions", "text": "La Tsuburaya Productions (in giapponese \u5186\u8c37\u30d7\u30ed\u30c0\u30af\u30b7\u30e7\u30f3) \u00e8 una casa di produzione televisiva giapponese fondata dal mago degli effetti speciali Eiji Tsuburaya e di propriet\u00e0 della sua famiglia.\nStoria.\nHa cominciato le attivit\u00e0 nel 1963 producendo da allora numerose serie tokusatsu di successo fra le quali \"Ultraman\"."}
{"id": "148157", "revid": "23013", "url": "https://it.wikipedia.org/wiki?curid=148157", "title": "Vespa (biologia)", "text": ""}
{"id": "148159", "revid": "110157", "url": "https://it.wikipedia.org/wiki?curid=148159", "title": "Cenes de la Vega", "text": "Cenes de la Vega \u00e8 un comune spagnolo di 7.085 abitanti situato nella comunit\u00e0 autonoma dell'Andalusia.\nGeografia fisica.\nIl comune \u00e8 attraversato dal fiume Genil."}
{"id": "148161", "revid": "6923", "url": "https://it.wikipedia.org/wiki?curid=148161", "title": "A cappella", "text": "Oggi si definisce a cappella ogni esibizione sonora che non prevede l'intervento da parte di strumenti musicali, ammettendo tuttavia la lavorazione del suono mediante strumenti tecnologici nella musica moderna. In passato il termine si riferiva anche ad esecuzioni vocali con accompagnamento, in cui gli strumenti si limitavano a rafforzare le voci raddoppiandone le linee senza aggiungere nuove linee musicali. Il caso pi\u00f9 frequente era quello del raddoppio realizzato con l'organo.\nStoria.\nLa pratica del canto a cappella ha origini che risalgono alla preistoria, quando gli uomini e le donne dei villaggi si riunivano attorno al fuoco per cantare musiche propiziatorie o di ringraziamento per le divinit\u00e0 o di altro genere.\nIl canto a cappella trae le sue origini dalla prassi esecutiva del canto gregoriano che, non prevedendo l'ausilio n\u00e9 dell'organo n\u00e9 di alcun altro strumento, era eseguito dalle sole voci dei monaci o dei chierici che costituivano il gruppo di cantori, chiamato \"schola cantorum\".\nAlla \"schola cantorum\" veniva affidato il ruolo di guida dell'assemblea, per questa ragione i cantori spesso scendevano dal presbiterio e si ponevano a cantare in una cappella laterale della chiesa, da cui l'origine del nome.\nA cappella \u00e8 gran parte della musica corale concepita per essere svolta da gruppi vocali o da cori polifonici.\nLa produzione di musica a cappella non \u00e8 solamente sacra, ma spazia dal canto popolare, alla produzione madrigalistica alle elaborazioni di musica jazz e pop; in tal senso i vertici interpretativi a livello mondiale sono rappresentati da gruppi come i Golden Gate Quartet, King's Singers, The Chanticleer, The Swingle Singers, The Real Group, DR VokalEnsemblet, Rajaton, Perpetuum Jazzile, Take Six, Calmus Ensemble e molti altri, in un panorama in forte espansione. Negli ultimi anni grande successo hanno riscosso anche i Pentatonix, vincitori della terza stagione del \"talent show\" americano \"The Sing-Off\". Il primo brano a cappella a raggiungere la posizione n\u00ba 1 nella classifica statunitense \u00e8 stata la celeberrima \"Don't Worry, Be Happy\" di Bobby McFerrin nel 1988. In territorio italiano vi sono gruppi di levatura internazionale e curriculum consolidato come i Neri per Caso, gli Alti &amp; Bassi, Cluster, i Mezzotono. Nel panorama nazionale si situano molti altri gruppi con repertori che complessivamente abbracciano un arco temporale molto vasto, dalla musica rinascimentale fino ai nostri giorni: The Acappella Swingers, l'Anonima Armonisti, gli Alter Ego, i Blue Penguin, i Domino Vocal Group, i L'Una e Cinque, i Maybe6ix, i Mezzo Sotto, gli Occhi Chiusi In Mare Aperto, i Quattrottave, The Ring Around Quartet, i Rebel Bit, i SeiOttavi, i Sinacria Symphony, gli Spritz for Five, i Venice Vocal Jam, i Vocalica, i Vocal Cocktail, i Voceversa, i Van Canto, i Glissando Vocal Ensemble e tanti ancora.\nAlcune produzioni artistiche recenti prevedono l'uso di strumenti ausiliari e/o contaminazioni elettro-acustiche che tendono a forzare il significato del termine \"a cappella\". Secondo alcuni, queste produzioni entrano a far parte di categorie le cui espressivit\u00e0 e tecnica esulano dal contesto prettamente vocale, essendo del tutto differenti gli effetti e la ricerca delle soluzioni espressive. Ad esempio il gruppo tedesco Van Canto, definisce il proprio stile \"Hero Metal A Cappella\", nonostante all'interno della formazione sia presente anche una batteria.\nNella musica elettronica le produzioni a cappella sono fondamentali per la creazione di remix, ovvero versioni alternative dello stesso brano."}
{"id": "148162", "revid": "2220366", "url": "https://it.wikipedia.org/wiki?curid=148162", "title": "Parco nazionale dello Stelvio", "text": "Il Parco nazionale dello Stelvio (\"Nationalpark Stilfser Joch\" in tedesco) \u00e8 uno dei pi\u00f9 antichi parchi naturali italiani, istituito nel 1935, nato allo scopo di tutelare la flora, la fauna e le bellezze naturalistiche del gruppo montuoso Ortles-Cevedale, e per promuovere lo sviluppo turistico sostenibile nelle vallate alpine della Lombardia, Trentino e Alto Adige. Si estende sul territorio di 24 comuni e di 4 province ed \u00e8 a diretto contatto a nord con il Parco Nazionale Svizzero, a sud con il Parco naturale provinciale Adamello-Brenta e il Parco regionale dell'Adamello: tutti questi parchi, insieme, costituiscono una vastissima area protetta nel cuore delle Alpi, che copre quasi 400.000 ettari.\nStoria.\nFu istituito nel 1935 su un'area ampliata a 130\u00a0734 ettari nel 1977 e caratterizzata da una moltitudine di specie animali e vegetali, prendendo il nome dal comune altoatesino di Stelvio e dall'omonimo passo alpino. Nel suo territorio si trovano grandi boschi, aree agricole, masi di montagna, casali e paesi abitati. \u00c8 oggi amministrato da un consorzio costituito dal ministero dell'Ambiente, Provincia di Bolzano, Provincia di Trento e Regione Lombardia. I tre comitati di gestione (Bolzano, Trento e Lombardia) fanno riferimento ad un consiglio direttivo, in cui sono rappresentati anche figure scientifico e ambientaliste.\nIl 30 settembre 2009 un accordo tra lo Stato italiano e le province autonome di Trento e Bolzano (tramite l'organo paritetico della Commissione dei 12) ha previsto il passaggio della gestione del parco alla regione Lombardia, alla provincia autonoma di Trento e alla provincia autonoma di Bolzano, con introduzione di un comitato di indirizzo formato da 7 componenti: 3 rappresentanti dei comuni, ministero dell'Ambiente, regione Lombardia, Province di Bolzano e di Trento con l'esclusione dal consiglio di gestione delle figure scientifico-ambientalist\u00e8[\nIl Parlamento Italiano ha ratificato l'accordo nel dicembre 2010. Il PD e gli ambientalisti hanno accusato la SVP di essersi astenuta sulla fiducia al governo Berlusconi IV il 14 dicembre 2010 in cambio del via libera della maggioranza parlamentare alla suddivisione del parco; la SVP ha negato. Stefania Prestigiacomo, ministro dell'ambiente, ha abbandonato Il Popolo della Libert\u00e0 in dissenso col partito, per poi per\u00f2 rientrarvi.\nLegambiente ha denunciato il rischio di rilassamento delle norme di tutela del parco in provincia di Bolzano, con la possibilit\u00e0 di apertura alla caccia, all'utilizzo delle strade forestali, alla creazione di impianti da sci e in genere alla speculazione edilizia, con gravi rischi per la conservazione dell'habitat naturale. Nel marzo del 2011 il Presidente della Repubblica Napolitano non ha convalidato il Decreto Legge che sanciva il passaggio del Parco, rinviandolo alla commissione paritetica dei 12. Il 30 luglio 2014, su proposta dell'SVP e nonostante il parere negativo del Ministero dell'Ambiente, viene inoltrata al Consiglio dei Mammatri (in concomitanza alla legge di stabilit\u00e0) una ennesima proposta per lo smembramento del parco.\nGeografia fisica.\nOrografia.\nRientrano nel parco quasi tutte le cime Alpi dell'Ortles. La dorsale principale inizia al passo dello Stelvio (2.758 m), il secondo pi\u00f9 alto valico transitabile d'Europa che collega Bormio a Trafoi, e si innalza in numerose vette al di sopra dei 3.500 m, come la punta Thurwieser (3.652 m), il Gran Zebr\u00f9 (3.857 m), il Cevedale (3.769 m), per culminare con la vetta dell'Ortles con i suoi 3.905 m. Da questa dorsale si staccano creste secondarie, comunque molto elevate, che dividono tra loro importanti vallate. \nAltre cime importanti sono Monte Zebr\u00f9 (3.735 m), Palon de la Mare (3.703 m), Punta San Matteo (3.678 m)), Monte Vioz (3.645 m), Punta Taviela (3.612 m), Pizzo Tresero (3.602 m), Punta Pedranzini (3.599 m), Cima di Trafoi (3.565 m), Monte Pasquale (3.553 m), Cima Vertana (3.535 m), Punta Cadini (3.524 m), Angelo Grande (3.521 m), Punta dello Scudo (3.461 m), Punta delle B\u00e0ite (3.458 m), Cima Sternai (3.443 m), Gioveretto (3.439 m), Monte Cristallo (3.434 m), Cima Venezia (3.386 m), Croda di Cengles (3.375 m), Cima Solda (3.376 m), Monte Confinale (3.370 m), Corno dei Tre Signori (3.360 m), Punta di Lasa (3.305 m), Orecchia di Lepre (3.257 m), Cime dei Forni (3.247 m), Cima Careser (3.189 m), Punta di Ercavallo (3.068 m), Cima Nera (3.037 m), Monte Braulio (2.980 m), Cima Vegaia (2.890 m), Cima Tremenesca (2.882 m).\nGeomorfologia.\nL'area naturale protetta, posta in posizione centro-orientale nella catena alpina, poco pi\u00f9 a sud della catena principale alpina, al centro delle Alpi Retiche (Alpi Sud-orientali), \u00e8 immersa al centro di un vasto anfiteatro di cime che lungo lo spartiacque montuoso divide la Lombardia ad ovest dal Trentino-Alto Adige ad est, con le provincie di Sondrio ad ovest, Bolzano ad est, Brescia e Trento a sud. Il parco si estende da quote di bassa montagna fino a culminare sulle maestose vette del gruppo Ortles-Cevedale, presentando numerosi biomi e ambienti naturali pressoch\u00e9 intatti, che vanno dai pascoli, alla tundra, alle foreste di abeti e larici, alle pareti rocciose e alle formazioni nevose perenni.\nIdrografia.\nOltre a numerosi torrenti lungo le rispettive valli, nel territorio sono presenti diversi importanti ghiacciai, il pi\u00f9 importante dei quali \u00e8 il ghiacciaio dei Forni, il pi\u00f9 vasto ghiacciaio vallivo alpino italiano, situato sul versante lombardo.\nValli.\nRientrano nel parco diverse vallate alpine:\nComuni.\nI comuni interessati sono:\nAmbiente.\nFlora.\nNella fascia altimetrica che va dai 1000 ai 2000 metri, l'ambiente del parco \u00e8 dominato dalle foreste di conifere. La specie pi\u00f9 diffusa \u00e8 sicuramente l'abete rosso (\"Picea abies\"), al quale si associano pochi ed isolati gruppi di abete bianco (\"Abies alba\"), quest'ultimo presente soprattutto in val di Rabbi, zona trentina del Parco. Queste formazioni di alberi risalgono i versanti diradandosi verso il limite superiore per cedere lentamente il posto al larice (\"Larix decidua\") ed al pino cembro (\"Pinus cembra\"), diffuso principalmente in Val di Peio.\nAi boschi di aghifoglie, segue la fascia degli arbusti nani, che sale oltre il limite della vegetazione (circa 2600 metri). Dopo i 2800 metri trovano spazio le rocce, i ghiaioni, le nevi perenni e le morene glaciali, dove la presenza di forme di vita \u00e8 garantita solo da alcune tenaci specie pioniere assai specializzate come i licheni.\nAll'interno del Parco si trovano inoltre ambienti particolari come le torbiere: zone umide caratterizzate da una flora altamente specializzata come la \"Drosera rotundifolia\" e la \"Pinguicula alpina\", piccole piante carnivore, che sopperiscono alla carenza di azoto del terreno catturando piccoli insetti, o la rara \"Paludella squarrosa\", una briofita a distribuzione circumpolare-artica, presente in poche stazione delle Alpi fra la Lombardia e il Trentino-Alto Adige.\nFauna.\nIl parco include un'ampia variet\u00e0 morfologica e di ecosistemi, con grandi dislivelli (da 650\u00a0m s.l.m. ai 3900\u00a0m s.l.m. delle vette dei ghiacciai). Si possono trovare cervi, camosci, caprioli, stambecchi, marmotte, volpi, ermellini, scoiattoli, lepri, tassi e donnole. Ci sono stati avvistamenti di lupi, linci e anche orsi, provenienti dal vicino Parco naturale Adamello Brenta.\nNumerose specie di uccelli nidificano nella zona del parco: la pernice bianca, la coturnice, il gracchio alpino, il corvo imperiale, la cornacchia, il picchio, il gallo cedrone, il gallo forcello, il francolino di monte, la poiana, lo sparviero, il gufo, l'aquila reale e, grazie ad un riuscito e prezioso progetto di reintroduzione, il gipeto. Tanti animali vi trovano rifugio ed \u00e8 anche grazie al parco naturale che alcune specie in via di estinzione sono protette e accudite.\nTurismo.\nCentri visitatori.\nEsistono numerosi centri-visita attrezzati da cui \u00e8 possibile accedere al parco ed informarsi."}
{"id": "148165", "revid": "834", "url": "https://it.wikipedia.org/wiki?curid=148165", "title": "Nationalpark Stilfserjoch", "text": ""}
{"id": "148166", "revid": "767487", "url": "https://it.wikipedia.org/wiki?curid=148166", "title": "Almedinilla", "text": "Almedinilla \u00e8 un comune spagnolo di 2.549 abitanti, situato nella comunit\u00e0 autonoma dell'Andalusia."}
{"id": "148167", "revid": "29478", "url": "https://it.wikipedia.org/wiki?curid=148167", "title": "Frigiliana", "text": "Frigiliana \u00e8 un comune spagnolo di 2.213 abitanti situato nella comunit\u00e0 autonoma dell'Andalusia."}
{"id": "148169", "revid": "15756", "url": "https://it.wikipedia.org/wiki?curid=148169", "title": "Omweso", "text": "L'Omweso (o Mweso) \u00e8 il mancala tipico dell'Uganda e del Ruanda, e viene giocato in particolare dal popolo dei Baganda. Si tratta di un gioco da tavolo astratto per due giocatori, che utilizza un tavoliere composto da 4 file di 8 buche e 64 semi. L'equipaggiamento \u00e8 quindi lo stesso del Bao; tuttavia, nell'Omweso non viene attribuito alcun significato particolare alla buca \"nyumba\".\nL'Omweso \u00e8 un gioco molto importante nella famiglia dei mancala, e ne esistono in Africa meridionale e orientale numerosissime varianti, che differiscono dal gioco standard solo per pochissime regole e saranno di conseguenza presentate per differenza. Una variante minore dell'Omweso \u00e8 il Coro, giocato nella regione di Lango, in Uganda; uguale al Coro, con un diverso tavoliere, \u00e8 l'Aweet sudanese. Essenzialmente lo stesso gioco (con qualche semplificazione) viene chiamato Owela o Hus (talvolta scritto ||Hus o ||H\u00fcs) in Namibia. Ancora varianti minori dell'Omweso sono il Kombe (giocato a Lamu, Kenya), il Mongale (Mombasa, ancora Kenya), il Mongola (Congo) e l'Igisoro (Ruanda). Molto simile all'Omweso \u00e8 anche il Kiela dell'Angola.\nOrigine dei nomi.\nIl nome \"Omweso\" e i suoi derivati nascono da contrazioni dell'espressione swahili \"michezo ya mbao\", letteralmente \"giochi con tavoliere\" (dalla paola \"mbao\", tavoliere, derivano i nomi di altri mancala come il Bao). Sempre in swahili, \"kombe\" ha due possibili significati: \"scavare\" (le buche) o \"ripulire\", o \"mandare in rovina\" (l'avversario). \"Mbao ya kombe\" significa il \"tavoliere scavato\" e \"mchezo wa kombe\" significa \"il gioco del ripulire\". \"Mongola\" e \"Mongale\" sono entrambi nomi derivati dalla stessa radice di \"mancala\", l'arabo \"naqala\", \"spostare\" (i semi).\nRegole.\nDisposizione iniziale.\nNell'Omweso come nel Bao, ogni giocatore controlla due file da 8 buche e 32 semi. I semi possono essere disposti liberamente da ciascun giocatore nelle proprie buche. Alcune disposizioni tipiche sono:\nTurno di gioco.\nAl proprio turno, il giocatore preleva tutti i semi da una qualsiasi buca occupata da almeno due semi e li semina in senso antiorario.\nSe l'ultimo seme viene deposto in una buca vuota, il turno \u00e8 completato.\nSe l'ultimo seme viene deposto in una buca occupata, questo pu\u00f2 dar luogo a una cattura oppure a una semina a staffetta, rispettivamente a seconda che la buca in questione sia o meno un \"marker\". Un \"marker\" \u00e8 una buca interna contenente almeno un seme e posizionata nella stessa colonna di due buche avversarie \"entrambe\" occupate da semi. In alcuni luoghi (ma non nelle regole ufficiali dell'Uganda), anche le buche della fila esterna vengono considerate marker, sotto le stesse condizioni.\nSe l'ultimo seme viene deposto in un marker, tutti i semi avversari presenti nelle due buche di quella colonna vengono catturati e seminati dal giocatore che ha eseguito la cattura. La semina dei semi catturati riparte dalla cella successiva a quella da cui erano stati prelevati i semi che hanno condotto alla cattura; in altre parole, ripercorre le stesse caselle percorse dalla semina precedente (nel caso di semina a staffetta, ovvero di una sequenza di semine, si ripercorrono le caselle percorse dall'ultima semina della sequenza).\nCome nel Bao, semine a staffetta e catture si possono alternare liberamente nel corso di un turno.\nUna qualsiasi semina (sia all'inizio che durante un turno) pu\u00f2 anche essere eseguita, a discrezione del giocatore, in senso \"orario\", a patto che tale semini porti a una cattura e che la semina parta da una delle quattro buche pi\u00f9 a sinistra (le due interne e le due esterne pi\u00f9 a sinistra) delle file del giocatore di turno. Talvolta viene imposta la regola pi\u00f9 restrittiva per cui si pu\u00f2 seminare in senso antiorario solo durante una staffetta, se l'ultimo seme di una semina viene deposto in una delle due buche pi\u00f9 a sinistra delle file del giocatore (e comunque solo se l'inversione del senso di semina porta a una cattura).\nI giocatori sono generalmente tenuti a fare la propria mossa pi\u00f9 velocemente possibile; un'esitazione eccessiva viene talvolta pagata con l'immediata conclusione del turno. Nelle regole ufficiali usate in Uganda, per esempio, il giocatore ha tempo tre secondi per giocare; un arbitro \u00e8 preposto a contare i tre secondi, scandendo i primi due con le parole \"omu\" ed \"embiri\". Spesso si considera anche lecito, per un giocatore, saltare il proprio turno (per esempio se non sa cosa fare); se per\u00f2 anche l'avversario \"salta\", il primo giocatore \u00e8 tenuto a muovere immediatamente.\nVittoria.\nLa vittoria \"normale\" avviene quando uno dei giocatori non pu\u00f2 pi\u00f9 muovere (e quindi perde).\nL'Omweso prevede anche altre modalit\u00e0 di vittoria possibili:\nUn caso particolare di vittoria detta \"akawumbi\", avviene quando un giocatore, in un unico turno, cattura da tutte le buche avversarie (quindi l'avversario deve avere semi in tutte le buche), concludendo la sequenza di catture con una delle colonne agli estremi. Questo \"cappotto\", in un torneo, conta generalmente come pi\u00f9 (spesso molte) vittorie \"normali\".\nMosse infinite.\n\u00c8 teoricamente possibile che una semina inneschi una catena infinita (un circolo) di semine, risultando in un turno di gioco di durata infinita. Per questo motivo, nei tornei viene imposto un limite superiore di tempo alla durata di una mossa, oltrepassato il quale la partita viene annullata. Poich\u00e9 i semi catturati non vengono rimossi dal gioco, ma passano solo di mano, anche la durata della partita pu\u00f2 diventare notevole, soprattutto fra giocatori non esperti.\nVarianti.\nVariante Hus.\nLo Hus o Omwela viene giocato dalle popolazioni Berg-dama, Nama, Herero, Kanyama, Ndonga, Kwangari, Mbukushu e Heiom della Namibia. Il nome viene talvolta scritto ||H\u016bs; il \"||\" rappresenta una della consonanti clic delle lingue Khoisan, uno schiocco con la lingua simile a quello che si fa per incitare un cavallo.\nIn genere, lo Hus si gioca con un tavoliere 4x8 come quello dell'Omweso, con 48 semi (24 per giocatore). La disposizione iniziale dei semi \u00e8 come segue:\nIn Namibia sono comunque diffusi anche tavolieri da Omwela con diversi dimensionamenti; in particolare, sono abbastanza comuni quelli 4x6.\nNello Hus, solo le buche della fila interna sono considerate marker (non si pu\u00f2 catturare depositando un seme nella fila esterna). Vi sono altre due differenze rispetto allo Omweso: non \u00e8 mai consentita la semina in senso orario; e l'unica condizione di vittoria prevista \u00e8 quella \"normale\" (perde il giocatore che non \u00e8 pi\u00f9 in grado di muovere).\nVariante Igisoro.\nNell'Igisoro, la disposizione iniziale dei pezzi \u00e8 in numero di 4 per buca per ogni buca delle file interne. I marker sono, come nello Hus, le buche della fila interna posizionate nella stessa colonna di due buche avversarie occupate. Si semina in senso antiorario; ma se una semina termina in una delle quattro buche evidenziate qui sotto, e d\u00e0 luogo a una staffetta o una cattura, il verso della successiva semina pu\u00f2 essere scelto liberamente. Il senso di semina dovr\u00e0 essere mantenuto per il resto del turno (a meno che non si cada nuovamente in una di queste buche).\nVariante Coro.\nIl Coro giocato nella regione di Lango in Uganda differisce dall'Omweso per il fatto che in una cattura vengono prelevati non solo i semi avversari, ma anche quelli della propria buca antistante a quelle avversarie catturate.\nVariante Aweet.\nLo Aweet differisce dal Coro solo nelle dimensioni del tavoliere, composto da 4 file di 10 buche.\nVariante Kombe.\nLa disposizione iniziale dei semi nel Kombe segue generalmente uno schema diverso da quelli usati per l'Omweso:\nLa cattura segue le stesse regole dell'Omweso, ma vengono catturati solo i semi della buca avversaria \"interna\". Inoltre, \u00e8 sempre consentito iniziare una semina in senso orario a patto che questa conduca, almeno indirettamente, a una cattura.\nUn costume tipico dei giocatori di Kombe \u00e8 quello di distribuire i semi, durante una semina, seguendo un ordine bizzarro, non necessariamente in ordine. Il risultato finale dev'essere quello della semina convenzionale, ma non \u00e8 insolito, per esempio, che un giocatore calcoli in anticipo dove terminer\u00e0 la propria semina e deponga i semi nelle buche a ritroso, probabilmente allo scopo di confondere l'avversario (anche nel caso del Kombe si richiede che i giocatori muovano nel minor tempo possibile).\nVariante Mongale.\nIl Mongale utilizza 68 semi disposti come segue:\nVariante Mongola.\nIl Mongola usa tavolieri 4x7 anzich\u00e9 4x8, e solo 56 semi. La disposizione iniziale dei semi \u00e8 una variante della disposizione \"a scacchiera\" dell'Omweso::\nLe regole del gioco differisono da quelle dell'Omweso in due modi:\nI tavolieri tradizionali.\nOmweso.\nI tavolieri da Omweso dell'Uganda sono fra i pi\u00f9 apprezzabili come oggetti ornamentali. Le dimensioni tipiche sono 20x50cm per circa 2\u00a0cm di spessore; le case hanno pareti oblique e non vi sono spazi vuoti fra l'una e l'altra. Il tavoliere non \u00e8 quasi mai perfettamente rettangolare; i lati destro e sinistro sono leggermente curvi verso l'interno. I pezzi tipici utilizzati sono semi di \"Mesoneurum welwitschianum\", e appaiono come sfere nere quasi perfette di circa 1\u00a0cm di diametro.\nKombe.\nI tavolieri da Kombe di Lamu sono particolarmente grandi e solidi; le dimensioni tipiche sono almeno 35x70 cm per 4\u00a0cm di altezza. Di solito, la quarta buca da destra delle file interne \u00e8 quadrata; il motivo \u00e8 che questa buca ha uno speciale significato in altri giochi per i quali si usa lo stesso tavoliere (vedi Bao); inoltre, spesso sono presenti due grandi \"tasche\" sporgenti da uno dei lati del tavoliere (anche queste sono utilizzate nel Bao o nei mancala in cui i pezzi catturati vengono tolti dal tavoliere). I semi tipicamente usati sono di \"Caesalpinia bonduc\" un tipo di pisello; nell'aspetto e nelle dimensioni sono piuttosto simili a olive verdi, ma hanno la caratteristica che, a causa della mobilit\u00e0 del seme interno, scuotendoli producono un rumore di sonaglio e tendono a non rimbalzare quando li si lascia cadere sul tavoliere. Tavolieri del tutto analoghi, con questo tipo di semi, si trovano anche in altre regioni dell'Africa dove si gioca a mancala che usano lo stesso equipaggiamento, per esempio in Malawi.\nLo Omweso nella societ\u00e0.\nL'Omweso viene considerato un gioco per soli uomini, ed era associato in passato alla corte dei Kabaka, da cui il motto \"se non giochi a Omweso non sai cosa succede\" (ovvero: giocare a Omweso era un modo per trovarsi a corte ed essere informati delle decisioni dei regnanti)."}
{"id": "148175", "revid": "834", "url": "https://it.wikipedia.org/wiki?curid=148175", "title": "Nationalpark Stilfser Joch", "text": ""}
{"id": "148177", "revid": "31465", "url": "https://it.wikipedia.org/wiki?curid=148177", "title": "Sudore", "text": ""}
{"id": "148178", "revid": "287204", "url": "https://it.wikipedia.org/wiki?curid=148178", "title": "Fareed Zakaria", "text": "\"Esquire\" lo ha descritto come \u00abil pi\u00f9 influente consigliere di politica estera della sua generazione\u00bb e come \u00abuna delle 21 persone pi\u00f9 importanti del ventunesimo secolo\u00bb.\nNotizie biografiche.\nFiglio di Rafiq, scrittore e politico indiano, Zakaria si \u00e8 laureato in storia all'Universit\u00e0 Yale e, dopo aver studiato politica internazionale ad Harvard, sotto Samuel P. Huntington, \u00e8 diventato a sua volta docente. Dal 1992, all'et\u00e0 di 28 anni, fino al 2000, Zakaria \u00e8 stato redattore incaricato della rivista \"Foreign Affairs\", autorevole pubblicazione di politica internazionale e di economia. Dal mese di ottobre del 2000, \u00e8 redattore di \"Newsweek International\", rivista che raggiunge un pubblico di 3,5 milioni di persone in tutto il mondo. \nVive a New York con la moglie, Paula Throckmorton-Zakaria, il figlio e la figlia.\nArticoli.\nZakaria scrive regolarmente un articolo di novit\u00e0 settimanali per Newsweek, che compare anche a livello internazionale in Newsweek Internazional e spesso nel quotidiano che legge tutte le mattine il Presidente degli Stati Uniti, il \"Washington Post\", uno dei quotidiani pi\u00f9 letti in tutto il mondo.\nNell'ottobre 2001 ha vinto un premio per l'articolo di copertina del \"Newsweek\" dal titolo \"Why They Hate Us\".\nHa scritto per il \"New York Times\", il \"Wall Street Journal\" e per \"The New Yorker\" ed \u00e8 stato giornalista di articoli stimolanti per lo webzine \"Slate\".\nScrive articoli per la Trilateral Commission, per il Council on Foreign Relations, per l'International Institute of Strategic Studies, e per la Columbia University's International House, fra gli altri.\nApparizioni televisive.\n\u00c8 stato ospite, sulla stazione televisiva PBS, del Foreign Exchange, un settimanale televisivo di scambio di notizie dall'estero. \u00c8 inoltre membro della tavola rotonda settimanale \"News' This Week\", della stazione televisiva ABC, sulle ultime novit\u00e0, insieme a George Stephanopoulos e a un analista do notizie della ABC, ed \u00e8 frequente e conosciuto ospite dello spettacolo televisivo quotidiano \"Daily Show\".\nInoltre compare come analista di fatti politici e di economia internazionale, su parecchi altri programmi di notizie di ABC. Per esempio \u00e8 stato ospite di programmi televisivi come \"Charlie Rose\", \"Firing Line\", \"NewsHour with Jim Lehrer\", \"McLaughlin Group\", e di \"BBC World News\" e \"Meet the Press,\" trasmissioni su notizie dal mondo della BBC.\nLibri.\n\u00c8 autore di \"Democrazia senza libert\u00e0\" (\"The Future of Freedom: Illiberal Democracy at Home and Abroad\", aprile 2003), sulle tendenze politiche globali, subito venduto in gran quantit\u00e0 in America e tradotto in 18 lingue.\nIn questo libro sostiene che la democrazia funziona al meglio nelle societ\u00e0 quando \u00e8 preceduta da un liberalismo costituzionale, che definisce le norme di legge, i diritti di propriet\u00e0, i contratti e le diverse forme di libert\u00e0. La libert\u00e0 storicamente ha preceduto la democrazia e non il contrario.\nDunque nei paesi sottosviluppati, prima della democrazia, secondo le teorie del Zakaria, \u00e8 necessario emancipare alla libert\u00e0 la popolazione. Infatti, nei Paesi del Terzo Mondo nei quali si era instaurata una democrazie, senza avere l'abitudine alla libert\u00e0, si \u00e8 trasformata in breve in una dittatura, anche pi\u00f9 feroce, di quelle che si sono prodotte in Europa, prima della seconda guerra mondiale. Per esempio Hitler fu democraticamente eletto dalla popolazione tedesca.\nHa scritto \"Dalla ricchezza alla forza\" (\"From Wealth to Power\"), un esame provocatorio sull'origine insolita del ruolo dell'America sulla scena del mondo, che \u00e8 stata tradotta in parecchie lingue.\n\u00c8 uno dei redattori \"The American Encounter: The United States and the Making of the Modern World\" racolta di saggi di americanistica vertenti su come gli Stati Uniti si rapportano nella politica internazionale per costruire il mondo moderno.\nNel 2008 ha pubblicato \"L'era post-americana\" (\"The Post-American World\"), una riflessione su quanto la modernizzazione di alcuni paesi in via di sviluppo avrebbe cambiato per sempre gli equilibri di potere mondiali, trasformandoli da unipolari (egemonia americana) a multipolari.\nPremi giornalistici.\nHa vinto numerosi premi, compreso l\"Overseas Press Club Award\", il \"National Press Club's Edwin Hood Award\", il \"Deadline Club Award for Best Columnist,\" come miglior opinionista, e il \"Lifetime Achievement Award\" della \"South Asian Journalists Association\"."}
{"id": "148179", "revid": "438678", "url": "https://it.wikipedia.org/wiki?curid=148179", "title": "Sequenza (cinema)", "text": "Una sequenza \u00e8 solitamente un insieme di inquadrature che esaurisce un episodio narrativo: l'evento \u00e8 narrato senza una rigida continuit\u00e0 spazio-temporale.\nLa sequenza pu\u00f2 anche essere composta da un'unica inquadratura dotata di autonomia narrativa: in questo caso si parla di piano-sequenza."}
{"id": "148184", "revid": "1442080", "url": "https://it.wikipedia.org/wiki?curid=148184", "title": "Herrerasauridae", "text": "Gli herrerasauridi (Herrerasauridae) sono tra i dinosauri pi\u00f9 antichi e pi\u00f9 primitivi rinvenuti finora. Apparvero circa 228 milioni di anni fa, all'incirca a met\u00e0 del periodo Triassico, e si estinsero con tutta probabilit\u00e0 alla fine dello stesso periodo, anche se recentemente \u00e8 stato descritto un Herrerasauridae (ancora senza nome, ed in attesa di ridescrizione) del Giurassico superiore cileno.\nCarnivori primitivi.\nQuesti animali erano carnivori bipedi di piccole o medie dimensioni, dall'aspetto simile a quello di altri dinosauri carnivori. Molte loro caratteristiche, per\u00f2, erano cos\u00ec primitive da farli classificare al di fuori del gruppo dei teropodi, gruppo che include tutti gli altri dinosauri carnivori compresi gli uccelli. I fossili meglio conservati provengono dal Sudamerica, dove i primi esemplari vennero trovati negli anni '60 del secolo scorso. Fino al 1988, per\u00f2, questi dinosauri rimasero poco pi\u00f9 che primitivi dinosauri misteriosi; con la scoperta di uno scheletro quasi completo di \"Herrerasaurus\" proveniente dalla formazione di Ischigualasto si riusc\u00ec a comprendere meglio l'anatomia e la struttura di questi dinosauri.\nUn miscuglio di caratteristiche.\nGli herrerasauridi sembrerebbero essere un gruppo ancestrale a tutti gli altri dinosauri saurischi, o forse addirittura a tutti i dinosauri. Alcune loro caratteristiche, per\u00f2 fanno capire come i membri di questa famiglia non siano i diretti antenati degli altri gruppi di dinosauri. L'acetabolo, ovvero la zona che accoglie la testa del femore nel bacino, al contrario di tutti gli altri dinosauri, \u00e8 aperto solo in parte, e le vertebre sacrali sono solo due (il numero pi\u00f9 basso tra tutti i dinosauri). Il pube, al contrario, mostra caratteri derivati: \u00e8 ruotato posteriormente ed \u00e8 simile a quello dei tetanuri evoluti. Le zampe anteriori sono molto primitive, per il fatto di avere ancora cinque dita, anche se solo tre di esse erano lunghe e utilizzabili per afferrare.\nClassificazione e tassonomia.\nClassificazione problematica.\nQuesto gruppo di animali, negli ultimi anni, a causa delle sue caratteristiche primitive e al contempo evolute \u00e8 \"rimbalzato\" da una classificazione all'altra, finendo per essere via via una famiglia di teropodi primitivi, un gruppo di saurischi al di fuori dei teropodi, un ordine di dinosauri antichissimi o un gruppo di animali simili ai dinosauri. Anche all'interno della stessa famiglia la confusione non \u00e8 mancata: accanto a generi ben conosciuti come \"Herrerasaurus\", ve ne sono altri come \"Staurikosaurus\" ed \"Eoraptor\" che, pur basati su resti pi\u00f9 o meno completi, non sono ascrivibili con certezza al gruppo. Altri generi, poi, sono quasi sconosciuti: \"Alwalkeria\" e \"Sinosaurus\", ad esempio, potrebbero non appartenere agli herrerasauridi, mentre \"Aliwalia\" \u00e8 ora considerato un prosauropode. La recente scoperta di \"Tawa hallae\" (Nesbitt et al. 2009), un dinosauro con caratteristiche intermedie tra differenti gruppi di teropodi e gli herrerasauridi, riproporr\u00e0 probabilmente tutto il problema della classificazione degli herrerasauridi e i loro rapporti di parentela con gli altri dinosauri. \nLa seguente scheda mostra la pi\u00f9 probabile posizione di Herrerasauridae all'interno di Dinosauria."}
{"id": "148185", "revid": "438678", "url": "https://it.wikipedia.org/wiki?curid=148185", "title": "La linea di demarcazione", "text": "\"La linea di demarcazione (La ligne de d\u00e9marcation)\" \u00e8 un film del 1966, diretto da Claude Chabrol.\nTrama.\nLa storia di una Resistenza \"minore\" nella Francia occupata dai tedeschi, in un paesino che si trova proprio sul fiume che segna la linea di confine con la Francia di Vichy.\nGli abitanti vanno avanti con la loro vita; i pi\u00f9 meschini cercano di trarre vantaggio dalla situazione, chi col mercato nero e chi traghettando a caro prezzo dall'altra parte del fiume quanti sono perseguitati dai nazisti.\nAlcuni agenti della resistenza vengono paracadutati per errore sulla sponda sbagliata del fiume e, per salvare l'unico sopravvissuto, tutto il villaggio si mobilita, con l'eccezione dei soliti collaborazionisti."}
{"id": "148187", "revid": "119518388", "url": "https://it.wikipedia.org/wiki?curid=148187", "title": "Ceratosauria", "text": "I ceratosauri (Ceratosauria) sono un gruppo di dinosauri carnivori, caratteristici degli ultimi tempi del Giurassico e vissuti fino alla fine del Cretacico superiore.\nClassificazione.\nI caratteri diagnostici di questo gruppo non sono ancora molto chiari, e la superfamiglia dei celofisoidi, che spesso \u00e8 considerata includere le forme pi\u00f9 primitive dei ceratosauri, \u00e8 stata recentemente classificata in un gruppo a s\u00e9 stante a causa di molte caratteristiche peculiari, in particolare nel cranio. In sostanza, i ceratosauri differiscono dai tetanuri per alcuni particolari dello scheletro, soprattutto per quel che riguarda la regione della coda.\nEvoluzione.\nI ceratosauri includono animali di media-grossa taglia, i cui primi rappresentanti ben conosciuti sono \"Elaphrosaurus\" e \"Ceratosaurus\", del Giurassico superiore. Nel corso del Cretaceo, questi animali si estinsero nei continenti settentrionali, ma iniziarono a prosperare nel Gondwana dando origine alla stirpe degli abelisauri, carnivori che si diversificrono notevolmente e andarono a occupare le nicchie ecologiche che nell'emisfero settentrionale erano dei tirannosauridi, dei dromeosauridi e dei troodontidi. \nRecenti analisi cladistiche suggeriscono che il gruppo dei ceratosauri potrebbe essere parafiletico: i veri ceratosauri non sarebbero a tutti gli effetti parenti stretti degli abelisauri.\nClassificazione.\nLa maggior parte dei paleontologi ha postulato che Ceratosauria si sia separata dagli altri teropodi nel Triassico superiore o nel Giurassico inferiore. Nonostante questo, nessun ceratosauro \u00e8 stato scoperto prima del Giurassico medio, e anche nel Giurassico medio gli esemplari conosciuti sono piuttosto rari. Molti scienziati, come Carrano e Sampson, hanno postulato che la mancanza di esemplari \u00e8 causata da una scarsa documentazione fossile, e non per la rarit\u00e0 di questi animali in quel periodo geologico. Un uguale divario di esemplari \u00e8 presente anche nel Cretaceo inferiore, in particolare per gli Abelisauridae. Diverse recenti scoperte di possibili ceratosauri hanno iniziato a rimodellare la filogenesi di Ceratosauria riempiendo alcune di queste lacune. In particolare, questo ha permesso ai paleontologi di iniziare a modificare i sottogruppi all'interno di Ceratosauria, nel tentativo di trovare i loro membri pi\u00f9 basali.\nAttualmente, la maggior parte dei paleontologi concorda sul fatto che Ceratosauria si divide in due sottogruppi: Ceratosauridae e Abelisauroidea, con alcune differenze rispetto a quali taxa sono posti in polotomia basale. Abelisauroidea \u00e8 ulteriormente suddivisa in Abelisauridae e Noasauridae, con Abelisauridae che a sua volta contiene Carnotaurinae. Recentemente, Rauhut e Carrano hanno collocato Elaphrosaurinae all'interno di Noasauridae e contemporaneamente spostano i precedenti noasauri in Noasaurinae. Nei \"nuovi\" Noasauridae, sono stati inclusi anche \"Deltadromeus\" e \"Limusaurus\".\nIl pi\u00f9 antico ceratosauro attualmente descritto \u00e8 \"Saltriovenator\", datato a circa 200 milioni di anni fa, nonch\u00e9 il pi\u00f9 basale attualmente scoperto. Il posizionamento di \"Saltriovenator\" \u00e8 stato un argomento di discussione per lungo tempo ma recenti analisi lo hanno identificato come il pi\u00f9 antico ceratosauro noto.\nIl seguente cladogramma segue le analisi filogenetiche di Cristiano Dal Sasso, Simone Maganuco, Andrea Cau (2018):\nUna conclusione diversa \u00e8 stata raggiunta in un documento del 2017 sull'ontogenesi di \"Limusaurus\". Di seguito \u00e8 riportata l'analisi filogenetica, con codifiche composte di \"Limusaurus\". A differenza di altre analisi, Noasauridae \u00e8 stato posto pi\u00f9 basale rispetto a \"Ceratosaurus\", essendo quest'ultimo all'interno di Abelisauridae per definizione."}
{"id": "148188", "revid": "1573940", "url": "https://it.wikipedia.org/wiki?curid=148188", "title": "Tetanurae", "text": "I tetanuri (Tetanurae) sono un clade che comprende la maggior parte dei dinosauri carnivori, inclusi gli uccelli.\nTre grandi gruppi.\nI tetanuri appartengono ai dinosauri saurischi teropodi, e includono molti dinosauri famosi come \"Tyrannosaurus\", \"Allosaurus\", \"Spinosaurus\", \"Struthiomimus\", \"Archaeopteryx\", \"Compsognathus\", \"Oviraptor\" e \"Velociraptor\", oltre che, naturalmente, gli uccelli. Il primo dinosauro non aviano descritto scientificamente, \"Megalosaurus\", \u00e8 un tetanuro basale (\"primitivo\"). Nei tetanuri si possono riconoscere tre grandi gruppi: gli spinosauroidi, i carnosauri e i celurosauri.\nI tetanuri sono stati definiti da Padian et al. nel 1999 come tutti i teropodi pi\u00f9 strettamente imparentati agli uccelli moderni che a \"Ceratosaurus\". Gauthier consider\u00f2 questo clade composto da due gruppi principali, i carnosauri e i celurosauri, ma classificazioni seguenti hanno identificato alcune forme considerate carnosauri da Gauthier come celurosauri o tetanuri basali.\nCode rigide.\nIl nome tetanuri significa \"code rigide\" (per il fatto che l'alto numero di vertebre sacrali, insieme con eventuali tendini ossificati, rende la coda di questi animali pi\u00f9 rigida rispetto a quella dei teropodi meno evoluti), ed \u00e8 stato dato da Gauthier nel 1986.\nNel 1988 Gregory S. Paul cre\u00f2 il clade Avetheropoda per includere i tetanuri pi\u00f9 evoluti (carnosauri e celurosauri).\nNel 1998 Paul Sereno istitu\u00ec il clade Neotetanurae, che ora \u00e8 sinonimo di Avetheropoda.\nStoria evolutiva.\nI primi tetanuri apparvero nel Giurassico inferiore, ma i gruppi degli spinosauroidei e dei carnosauri apparvero e si diffusero dal Giurassico medio in avanti. Generi primitivi come \"Megalosaurus\" e \"Torvosaurus\" si diffusero in Europa e Nordamerica nel corso del Giurassico, insieme a carnosauri come \"Allosaurus\" e \"Sinraptor\", che raggiunsero anche l'Asia. Nel Cretaceo, gli spinosauri si insediarono in particolare nel Gondwana, insieme ad alcuni carnosauri giganti, ma si estinsero. I celurosauri, invece, si svilupparono e fiorirono proprio nel Cretaceo: si diversificarono in moltissime forme, evolvendosi negli uccelli, che sopravvissero all'estinzione di fine Mesozoico. Gli uccelli, a tutt'oggi, sono i soli tetanuri esistenti.\nSistematica.\nIl cladogramma seguente risale al 2012 ed \u00e8 tratto dall'analisi di Carrano et al."}
{"id": "148191", "revid": "767487", "url": "https://it.wikipedia.org/wiki?curid=148191", "title": "Landru", "text": "Landru \u00e8 un film del 1963 diretto da Claude Chabrol, basato sulla storia vera dell'assassino seriale Henri Landru, interpretato da Charles Denner.\nAlla stessa celebre vicenda di cronaca nera era gi\u00e0 stato ispirato \"Monsieur Verdoux\" (1947) di Charlie Chaplin.\nTrama.\nDurante la prima guerra mondiale, monsieur Landru trova un modo originale per mantenere la propria famiglia: attira con annunci matrimoniali donne sole dotate di un discreto patrimonio, le conduce nella sua villetta di campagna e, non appena riesce a farsi nominare loro erede, le uccide e le brucia nella stufa a legna, finch\u00e9 un giorno viene riconosciuto dalla sorella di una delle vittime ed imprigionato. Il suo processo coincide con la firma dei trattati di pace e il primo ministro francese Georges Clemenceau fa in modo che le notizie sul \"mostro\" abbiano il massimo rilievo sulla stampa, in modo da distogliere l'attenzione dalla sofferta Conferenza di pace.\nProduzione.\nCast.\nIl cast presenta la partecipazione amichevole dello scrittore Raymond Queneau nel ruolo di Georges Clemenceau e del regista Jean-Pierre Melville nel ruolo di Georges Mandel.\nCritica.\nIl \"Dizionario Morandini\" definisce il film \u00abelegante, capzioso e prezioso [...] sotto il segno di un macabro umorismo\u00bb."}
{"id": "148194", "revid": "714843", "url": "https://it.wikipedia.org/wiki?curid=148194", "title": "Gozzadini (cognome)", "text": ""}
{"id": "148207", "revid": "729019", "url": "https://it.wikipedia.org/wiki?curid=148207", "title": "75 Eurydike", "text": "75 Eurydike (in italiano 75 Euridice) \u00e8 un piccolo asteroide della Fascia principale. Ha probabilmente una composizione molto ricca di nichel e ferro e un elevato albedo per un asteroide.\nEurydike fu il secondo asteroide individuato da Christian Heinrich Friedrich Peters; fu scoperto il 22 settembre 1862 dall'osservatorio dell'Hamilton College di Clinton (New York, USA). Fu battezzato cos\u00ec in onore di Euridice, la ninfa moglie di Orfeo."}
{"id": "148210", "revid": "1934238", "url": "https://it.wikipedia.org/wiki?curid=148210", "title": "Chimico", "text": "Un chimico \u00e8 uno scienziato che si occupa di chimica.\nI chimici sono impiegati nelle universit\u00e0 come professori e ricercatori, nei laboratori di organismi pubblici di ricerca (tra quelli italiani ricordiamo l'INFN, l'ENEA, CNR e 'IIT, tra gli europei il CERN) e di certificazione (tra quelli italiani si ricordano l'ISS, tra quelli dell'Unione Europea l'EFSA e l'ECHA), nelle strutture ospedaliere in qualit\u00e0 di esperti per le applicazioni della chimica e biochimica in medicina o come specialisti dell'Alimentazione, nelle Agenzie Regionali per la Protezione dell'Ambiente (ARPA), nelle scuole secondarie, nei laboratori di analisi e ricerca industriali, nei laboratori di analisi privati.\nDescrizione.\nL'occupazione come chimico richiede, a seconda dell'impiego: la laurea triennale o la laurea magistrale per impieghi di maggiore responsabilit\u00e0, che sono la maggior parte di quelli da chimico; per la carriera presso le universit\u00e0 e gli enti di ricerca pubblici \u00e8 importante il dottorato di ricerca. Per esercitare in Italia \u00e8 necessaria l'iscrizione all'albo dei chimici.\nLe principali attivit\u00e0 di un chimico possono essere:\nInoltre, il Chimico specialista in Scienze dell'Alimentazione si occupa di nutrizione umana e di terapie dietetiche."}
{"id": "148211", "revid": "7336", "url": "https://it.wikipedia.org/wiki?curid=148211", "title": "ISO14000", "text": ""}
{"id": "148218", "revid": "86599", "url": "https://it.wikipedia.org/wiki?curid=148218", "title": "76 Freia", "text": "76 Freia \u00e8 un asteroide della fascia principale del diametro medio di circa . Scoperto nel 1862, presenta un'orbita caratterizzata da un semiasse maggiore pari a e da un'eccentricit\u00e0 di 0,1662011, inclinata di 2,12143\u00b0 rispetto all'eclittica.\nQuesto oggetto descrive un'orbita intorno al Sole piuttosto eccentrica e situata nella parte esterna della Fascia principale, al di l\u00e0 della maggior parte degli asteroidi; per questo \u00e8 classificato come uno dei corpi celesti appartenenti alla famiglia di asteroidi Cibele. Possiede una superficie estremamente scura e ha probabilmente una composizione superficiale molto primitiva.\nL'asteroide \u00e8 dedicato a Freia, dea della mitologia norrena."}
{"id": "148220", "revid": "287204", "url": "https://it.wikipedia.org/wiki?curid=148220", "title": "Dimostrazione per assurdo", "text": "La dimostrazione per assurdo (per cui si usa anche la locuzione latina reductio ad absurdum), nota anche come \"ragionamento per assurdo\", \u00e8 un tipo di argomentazione logica nella quale, muovendo dalla negazione della tesi che si intende sostenere e facendone seguire una sequenza di passaggi logico-deduttivi, si giunge a una conclusione incoerente e contraddittoria. Tale risultato, nella logica argomentativa, confermerebbe l'ipotesi iniziale, per mezzo della falsificazione della sua negazione. \u00c8 una delle principali forme di dimostrazione matematica.\nFilosofia.\nQuesto metodo logico fa uso del principio del terzo escluso (\"tertium non datur\"), il quale dichiara che un enunciato che non pu\u00f2 essere falso, deve essere assunto come vero non essendovi una terza possibilit\u00e0.\nLa sua teorizzazione \u00e8 giunta molto pi\u00f9 tardi dell'uso frequente che ne facevano i pensatori antichi per dimostrare le loro tesi (Zenone, Euclide sino ai filosofi della Scolastica); il metodo classico dell'esaustione esplorava tutti i casi possibili, ma era poco fecondo di nuove scoperte che avvenivano per altra via per poi essere teorizzate dai loro scopritori: fu perci\u00f2 abbandonato in epoca moderna.\nUtilizzata anche in matematica, prende il nome di dimostrazione per assurdo, che si consegue provando le conseguenze false che derivano da ipotesi o premesse erronee.\nEsempi nella filosofia e nel ragionamento quotidiano.\nUna dimostrazione per assurdo pu\u00f2 essere fatta per sostenere molte tesi. \nSi consideri il seguente dialogo, per esempio.\nEcco un altro esempio di dimostrazione per assurdo.\nL'argomento giusto \u00e8 il seguente:\nB \u2014 \"Se tutto \u00e8 possibile, allora niente \u00e8 impossibile, dunque \u00e8 impossibile che qualcosa sia impossibile. Ma se \u00e8 impossibile che qualcosa sia impossibile, allora qualcosa \u00e8 impossibile! Ci\u00f2 genera una contraddizione, quindi non tutto \u00e8 possibile.\"\nIn matematica (logica).\nSupponiamo di dover dimostrare che la proposizione \"p\" sia vera.\nIl procedimento consiste nel mostrare che assumere che \"p\" sia falsa, conduce ad una contraddizione logica. Perci\u00f2 \"p\" non pu\u00f2 essere falsa, e perci\u00f2, secondo la legge del terzo escluso, deve essere vera.\nPer fare un semplice esempio, si consideri la proposizione \"non esiste un numero razionale minimo tra quelli maggiori di zero\".\nIn una dimostrazione per assurdo, cominceremmo a supporre l'opposto: che \"esiste\" un numero razionale positivo minimo, diciamo, \"r\"0.\nAdesso poniamo \"x\" = \"r\"0/2.\nRisulta che \"x\" \u00e8 un numero razionale, ed \u00e8 maggiore di zero; e \"x\" \u00e8 minore di \"r\"0.\nMa questo \u00e8 assurdo \u2014 contraddice la nostra ipotesi iniziale che \"r\"0 fosse il pi\u00f9 piccolo numero razionale positivo.\nPerci\u00f2 possiamo concludere che la proposizione originale deve essere vera \u2014 \"non esiste un numero razionale minimo tra quelli maggiori di zero\".\nNon \u00e8 raro usare questo tipo di argomentazione con proposizioni come quella di cui sopra, riguardanti la \"non\" esistenza di qualche oggetto matematico.\nSi assume che tale oggetto esista, e quindi si dimostra che ci\u00f2 condurrebbe a una contraddizione; pertanto, tale oggetto non pu\u00f2 esistere.\nAltri esempi sono, la dimostrazione dell'irrazionalit\u00e0 della radice quadrata di due e l'argomento diagonale di Cantor.\n\u00c8 importante notare che, affinch\u00e9 la dimostrazione porti a conclusioni valide, deve essere dimostrato che, data una proposizione \"p\", il suo contrario \"non \"p\"\" (cio\u00e8 il fatto che \"p\" sia falso) implica un risultato che \u00e8 assolutamente falso nel sistema matematico usato. Il pericolo \u00e8 legato alla incoerenza logica di argomentazioni derivanti da mancanza di valutazione, ossia da situazioni in cui viene provato che \"non \"p\" implica una propriet\u00e0 \"q\"\" che \"sembra\" falsa ma la cui falsit\u00e0 non viene realmente provata in maniera definitiva. Esempi tradizionali (ma non corretti!) di questa incoerenza sono le errate dimostrazioni del quinto postulato di Euclide (il cosiddetto \"postulato delle rette parallele\") a partire dagli altri postulati. La ragione per cui queste dimostrazioni non possono essere considerati reali esempi di questa incoerenza \u00e8 che la nozione di dimostrazione matematica era differente nel XIX secolo; la geometria euclidea era vista come un riflesso reale della realt\u00e0 fisica, e quindi dedurre una contraddizione concludendo un risultato fisicamente impossibile (come la somma degli angoli di un triangolo non uguale a 180 gradi) era accettabile. Dubbi in merito alla natura della geometria dell'universo portarono, tra gli altri, matematici come Gauss, Loba\u010devskij, Riemann, Bolyai ad estendere la definizione di geometria comprendendo tutte le geometrie non euclidee.\nPer un'ulteriore esposizione in merito a questi fraintendimenti, vedi Morris Kline, \"Mathematical Thought: from Ancient to Modern Times\".\nSebbene sia frequentemente usata nelle dimostrazioni matematiche, non tutte le scuole matematiche di pensiero accettano la \"dimostrazione per assurdo\" come universalmente valida. In scuole come l'intuizionismo il principio del terzo escluso non \u00e8 accettato come vero. In base a questo modo di pensare, c'\u00e8 una differenza molto significativa tra il provare che qualcosa esiste attraverso il fatto che sarebbe assurdo se non esistesse, e provare che qualcosa esiste costruendo un esempio reale di un tale oggetto.\nNella logica matematica, la \"dimostrazione per assurdo\" \u00e8 rappresentata come:\nSopra, \"p\" \u00e8 la proposizione che desideriamo provare, e \"S\" \u00e8 un insieme di proposizioni che vengono considerate vere; queste potrebbero essere, per esempio, gli assiomi della teoria su cui stiamo lavorando, o teoremi precedentemente dimostrati. Consideriamo la negazione di \"p\" insieme a \"S\"; se questo porta alla contraddizione logica \"F\", possiamo concludere che le proposizioni \"S\" portano alla deduzione \"p\".\nNotare che l'operazione insiemistica di unione, in alcuni contesti strettamente collegata alla disgiunzione inclusiva (or), \u00e8 usata qui per insiemi di proposizioni in modo che risulti pi\u00f9 incentrata sulla congiunzione logica (and).\nIn termini equivalenti alla logica matematica, nella logica proposizionale la riduzione all'assurdo si schematizza nel modo seguente:\nEssa si dimostra assumendo le due premesse formula_4 e formula_5, applicando ad entrambe la regola del \"modus ponendo ponens\" per derivare formula_6, espressione che viola il principio di non-contraddizione e che quindi non pu\u00f2 essere vera, dalla quale si deriva la verit\u00e0 della negazione di \"P\".\nIn altre parole, alle ipotesi del teorema si aggiunge per costruzione una ulteriore ipotesi che \u00e8 la negazione della tesi. La contraddizione risultante obbliga a negare l'ipotesi aggiuntiva, vale a dire a negare la negazione della tesi. Per la regola della doppia negazione, ci\u00f2 equivale ad affermare la tesi stessa. Il passaggio viene generalmente omesso nella dimostrazione: alla contraddizione segue la riga in cui si afferma la tesi.\nFatta salva l'applicazione tautologica della tesi che si intendeva dimostrare, l'ultimo passo assume implicitamente la verit\u00e0 del principio di non-contraddizione aristotelico."}
{"id": "148228", "revid": "599013", "url": "https://it.wikipedia.org/wiki?curid=148228", "title": "Mweso", "text": ""}
{"id": "148229", "revid": "1573940", "url": "https://it.wikipedia.org/wiki?curid=148229", "title": "Heterodontosauridae", "text": "Gli eterodontosauridi (Heterodontosauridae ) sono una famiglia di noti piccoli dinosauri ornitischi erbivori rinvenuti prevalentemente nei terreni del Giurassico inferiore nell'Africa meridionale. Il gruppo \u00e8 per\u00f2 cosmopolita (o comunque sicuramente diffuso in Cina, USA e in Sud America ed Europa) ed \u00e8 stato ritrovato in giacimenti con un intervallo che va dal Giurassico inferiore alla met\u00e0 del cretaceo.\nLa caratteristica principale di questi animali risiedeva nel cranio: pur essendo erbivori, gli eterodontosauridi erano forniti di quattro \"canini\" sporgenti, con funzioni forse analoghe a quelle delle zanne degli attuali moschi (\"Moschus moschiferus\") dell'Estremo Oriente.\nDenti da mammifero, artigli, piume ed altre peculiarit\u00e0.\nGli eterodontosauridi, contrariamente alla maggior parte dei rettili e dei dinosauri, avevano ben tre tipi di denti, come i mammiferi: nella parte anteriore della bocca, sulla mascella erano posizionati degli \"incisivi\", mentre nella mandibola vi era il caratteristico osso predentale tipico dei dinosauri ornitischi. Pi\u00f9 indietro erano sistemati i suddetti quattro \"canini\" e nella parte posteriore della bocca risiedevano i \"molari\" adatti a triturare il materiale fibroso. Il particolare posizionamento di quest'ultimo tipo di denti nelle fauci degli eterodontosauridi ha indotto i paleontologi a pensare che questi piccoli erbivori possedessero una caratteristica evoluta che altri gruppi di ornitischi primitivi (ad esempio i fabrosauridi) non possedevano: le guance per trattenere il cibo.\nNumerose sono le caratteristiche singolari di questo clade, con alcuni ceratopsidi condividono la presenza di enigmatiche strutture, probabilmente simili a piume, lungo il dorso (per ora non sono state trovate altrove, ma \u00e8 logico aspettarsi un Heterodontosauridae piumato), mentre la maggior parte mostra numerosi adattamenti convergenti con alcuni teropodi nelle zampe (ad esempio il tarsometatarso) e nel bacino.\nInoltre \u00e8 possibile che alcune specie di Heterodontosauridae di piccola taglia siano gli autori di singolari tane sotterranee, oppure che occupassero queste dopo che altri animali le avevano abbandonate, oppure ancora che fossero coinquilini di animali scavatori.\nAltra caratteristica degli eterodontosauridi era quella di avere zampe anteriori particolarmente robuste e dotate di cinque dita terminanti in forti artigli, fatto insolito per dei veloci erbivori: probabilmente questi animali, oltre che sulla corsa, facevano affidamento su altre forme di difesa contro i carnivori del periodo. Malgrado le caratteristiche evolute, gli eterodontosauridi sono considerati pi\u00f9 basali dei veri ornitopodi, e andrebbero a occupare una posizione collaterale nell'albero filogenetico degli ornitischi, a meno che, come sostenuto da alcuni, non siano all'origene dei Marginocephala. \nIl genere pi\u00f9 noto \u00e8 \"Heterodontosaurus\", conosciuto per uno scheletro completo e per un cranio isolato, molte specie sudafricane conosciute per piccoli frammenti potrebbero essere sinonimi junior di questa.\nNumerosi sono gli Heterodontosauridae di piccola taglia poco conosciuti e conosciuti solo per resti frammentari."}
{"id": "148230", "revid": "14691", "url": "https://it.wikipedia.org/wiki?curid=148230", "title": "Bawo", "text": ""}
{"id": "148231", "revid": "22356", "url": "https://it.wikipedia.org/wiki?curid=148231", "title": "Abrictosaurus", "text": ""}
{"id": "148232", "revid": "6923", "url": "https://it.wikipedia.org/wiki?curid=148232", "title": "Massacro di Lauria", "text": "Il massacro di Lauria fu una strage compiuta tra il 7 ed il 9 agosto 1806 dalle truppe napoleoniche comandate dal generale Andrea Massena a danno della popolazione locale che si era ribellata all'occupazione francese parteggiando per la corona borbonica.\nLa strage.\nIl fatto di sangue, anche noto nelle fonti ottocentesche come \"Sacco di Lauria\" o \"Assedio di Lauria\", si verific\u00f2 nella citt\u00e0 lucana, fedele ai sovrani borbonici, poich\u00e9 la popolazione locale ostacol\u00f2, con l'ausilio di militari napoletani, l'avanzata delle truppe francesi dalla capitale alla Calabria.\nIl 7 agosto l'armata francese part\u00ec all'alba da Lagonegro e giunse nei pressi di Lauria prima di mezzogiorno, cos\u00ec come risulta dalla relazione che il maresciallo Massena scrisse per il sovrano il 9 agosto, una volta superato Castelluccio e giunto a Rotonda.\nLauria era un focolaio di rivolta, alimentato dagli stessi briganti, cos\u00ec denominati dai francesi, in realt\u00e0 insorgenti capeggiati da Vincenzo Geniale Versace, che il 4 agosto avevano abbandonato Lagonegro. \nLa quasi totalit\u00e0 degli abitanti di Lauria non era intenzionata a consegnare il paese allo straniero e riversava la propria rabbia, anche con la violenza fisica, contro gli stessi concittadini che invece consigliavano la resa. Gi\u00e0 il 5 agosto, in quella che era la campagna delle Due Calabrie, Andrea Massena, provvisoriamente accampato nei pressi di Lagonegro, marciava verso la citt\u00e0 ribelle. Distinte furono le sue parole rivolte ai soldati, quando il primo aiutante di campo, inviato in ricognizione, gli rifer\u00ec che si sentiva suonare la campana a martello: - Che suonino la loro morte! - Un secondo aiutante di campo, a sua volta, lo port\u00f2 a conoscenza che la sparatoria era cominciata: - Bruceranno! - E Massena, laconico come uno spartano, mantenne la sua parola: Lauria fu data alle fiamme. I soldati si distribuirono, infatti, una volta arrivati a destinazione, su due fronti: il primo, comandato dal generale Gardanne, si diresse sulle colline, nella parte alta del paese; il secondo fu condotto da Massena ad accerchiare la borgata. Le truppe furono accolte a fucilate dagli abitanti che, nell'attesa, avevano predisposto delle barricate; quindi i francesi appiccarono il fuoco alle case per costringere i ribelli ad uscire allo scoperto.\nMolti furono i morti, presumibilmente intorno ai mille: oltre un centinaio di abitanti furono sgozzati nelle grotte dove si erano nascosti e i fuggiaschi puniti con la fucilazione o la forca; non vennero risparmiati nemmeno i bambini e le donne; queste ultime subirono in gran numero anche violenza carnale. Le cronache del tempo narrano che i soldati c\u00f2rsi, tra i pi\u00f9 efferati, si accanirono contro gli inermi, massacrando anche i malati ritrovati nel proprio letto e impossibilitati a fuggire.\nConseguenze.\nLe relazioni militari dell'epoca riportano, oltre all'eccidio di circa un migliaio di abitanti di Lauria sui novemila dell'epoca, dell'incendio e della distruzione di edifici sacri e di palazzi istituzionali, nonch\u00e9 del tremendo saccheggio di cui il Mass\u00e9na concesse licenza alle sue truppe. I corpi degli abitanti uccisi, insieme a quelli dei partigiani napoletani, vennero gettati in una fossa comune ricordata come l\"'onda dei morti \"e scoperta durante i lavori per l'edificazione della villa comunale del rione superiore, ove una lapide \u00e8 stata eretta in memoria dei caduti nel bicentenario del tragico evento (2006).\nLa vendita dell'enorme bottino accaparrato dai francesi frutt\u00f2 loro non meno di ducati. Lauria (gi\u00e0 sede dell'omonimo cantone nel 1799) fu inoltre punita con l'abrogazione e l'allontanamento, principalmente verso Lagonegro, di tutti gli uffici amministrativi, giudiziari e finanziari che l\u00ec erano presenti.\nNel 1815, una volta tornati sul trono di Napoli, i Borbone conferirono alla citt\u00e0 di Lauria il titolo di \"Semper Fidelis\" per il coraggio mostrato dagli abitanti nel resistere all'invasore francese."}
{"id": "148234", "revid": "1540383", "url": "https://it.wikipedia.org/wiki?curid=148234", "title": "Merzario", "text": "La Merzario \u00e8 stata una squadra di Formula 1 fondata dal pilota italiano Arturo Merzario.\nStoria.\nAlla fine degli anni settanta, dopo una lunga carriera in Formula 1 con team anche prestigiosi, egli decise di seguire le orme di Emerson Fittipaldi e di creare una scuderia gestita direttamente.\nStrinse una collaborazione con l'esperto costruttore svizzero Guglielmo Bellasi, che aveva gi\u00e0 fatto correre sue vetture nel campionato del mondo. La Merzario A1, di colore rosso e dotata del classico motore Ford Cosworth DFV, presentava alcune soluzioni originali come i radiatori immediatamente dietro alle ruote anteriori, frutto dell\u2019esperienza accumulata dal pilota italiano in altre squadre. Tuttavia, dopo qualche gara, venne a mancare il supporto finanziario di uno dei suoi sponsor e cos\u00ec la vettura si trov\u00f2 costretta a lottare per la qualificazione in ogni gara; inoltre, proprio in quegli anni la F1 abbandonava definitivamente l'impostazione semi professionale che permetteva anche a piccoli team di figurare con una certa dignit\u00e0 (si pensi ad Ensign, Surtees, Hesketh) per transitare in una dimensione gestibile solo da team blasonatissimi (come la Ferrari) o con alle spalle costruttori industriali, spesso scesi direttamente in campo (la Renault, fra tante). In ogni caso, si trattava del secondo costruttore italiano presente nella massima formula.\nLa vettura riusc\u00ec a raggiungere il traguardo solo al Gran Premio di Svezia dove fin\u00ec sedicesima, ma a 8 giri dal vincitore, risultando quindi non classificata.\nNel Gran Premio d'Austria debutt\u00f2 la Merzario A1b con modifiche di dettaglio alle sospensioni, nuove parti in titanio e radiatori pi\u00ec piccoli. Al Gran Premio d'Italia, grazie alla collaborazione della rivista Autosprint, Merzario schier\u00f2 due vetture: una (la prima A1) fu messa a disposizione del pilota Alberto Colombo, ma non riusc\u00ec a pre-qualificarsi.\nNel 1979, con i modelli A2 e A3, Merzario continu\u00f2 la sua avventura in Formula 1 ma i risultati stentavano ad arrivare. A met\u00e0 stagione rilev\u00f2 tutto il materiale della scuderia Kauhsen in un ultimo tentativo di riscossa ma ancora una volta la nuova A4 era spesso la pi\u00f9 lenta del plotone.\nIn tre stagioni complete di F.1 la Merzario \u00e8 riuscita ad arrivare al traguardo una sola volta, nel GP del Belgio del 1977 (per altro con un telaio March). La vettura interamente costruita dal team Merzario invece non \u00e8 stata classificata nell'unica gara portata a termine (GP di Svezia 1978). Nel Gp d'Italia 1979 la Merzario fu protagonista di un curioso aneddoto: la vettura del team principale infatti ebbe sulla livrea uno sponsor molto particolare: un'agenzia di pompe funebri, che si chiamava \"La Varesina Sofar\".\nPer il 1980 Merzario aveva in progetto un nuovo modello per rientrare nel giro mondiale dal Gran Premio del Belgio ma fu soltanto una pre-iscrizione. La A4 venne adattata ai pi\u00f9 piccoli motori BMW di Formula 2 e con questa macchina, chiamata M1, Arturo disput\u00f2 tutto il Campionato Europeo della specialit\u00e0. Insieme al pilota-costruttore, una seconda vettura venne schierata nelle prove dell'Europeo F2 ed affidata a Guido Dacc\u00f2 e poi a Piero Necchi.\nDopo due anni nei quali il pilota comasco decise di far correre in Formula 2 numerose March-Bmw trasformate in Italia, nel 1983, in collaborazione con l'Ing. Degan, ex Autodelta, venne costruito un telaio in carbonio che, affidato al francese Dallest, riusc\u00ec a dare finalmente qualche soddisfazione. Ancora una volta i pochi mezzi a disposizione resero impossibile lo sviluppo della monoposto tanto che, a met\u00e0 stagione 1984, la Merzario dovette ritirarsi dalle competizioni."}
{"id": "148238", "revid": "74801", "url": "https://it.wikipedia.org/wiki?curid=148238", "title": "Livio Agresti", "text": "La vita e l'opera.\nAllievo del pittore forlivese Francesco Menzocchi, appartiene perci\u00f2 alla scuola forlivese di pittura.\nRisulta iscritto all'Accademia romana di San Luca gi\u00e0 nel 1534, mentre nel 1535 produce una serie di affreschi, tra cui l\"'Eucaristia\" e i \"Profeti\", nella cappella del Battistero del Duomo di Forl\u00ec, poi staccati nel 1841 e custoditi nella locale Pinacoteca. \nNel 1539 lavora nella chiesa di Santa Maria dei Servi; nel 1542, su incarico dell'abate Corrado Grassi, va a Ravenna: nella chiesa dello Spirito Santo, gi\u00e0 cattedrale degli Ariani, si conserva una sua famosa tela, detta dei \"Vescovi colombini\".\nA Roma, nel 1544, affresca con \"Figure allegoriche\" (\"Carit\u00e0\" e \"Abbondanza\") e con il \"Martirio dei Santi Pietro e Paolo\", la Sala Paolina di Castel Sant'Angelo, lavorando a fianco di Perin del Vaga.\nNel 1555 \u00e8 ancora a Roma e nel 1557 porta a termine quello che \u00e8 forse il suo capolavoro, gli affreschi nella cappella Gonzaga della chiesa di Santo Spirito in Sassia, con il \"Presepe\", la \"Piet\u00e0\", la \"Resurrezione\" e le \"Scene bibliche\", impegno continuato nel 1574 nella cappella della Trinit\u00e0 con il \"Ges\u00f9 risana lo storpio\", \"Ges\u00f9 risana il cieco\" e altre \"Scene bibliche\", e nella volta della cappella, con la \"Visitazione\", l'\"Annunciazione\" e l'\"Incoronazione di Maria\", e la pala dell'\"Assunzione\" nell'altare. Rimarranno incompiuti alla sua morte nel 1579 gli affreschi della \"Nascita\" e della \"Circoncisione di Ges\u00f9\", completati da un allievo. Del grande successo di quest'opera testimoniano le lettere al committente Alfonso I Gonzaga di Novellara dello stesso Agresti e di Girolamo da Ponte, che scrive di aver invitato il vecchio Michelangelo a vedere gli affreschi.\nTra il 1557 e il 1560 compone un insieme di opere, per lo pi\u00f9 firmate e datate, per le citt\u00e0 umbre di Amelia, dove dipinge la \"Crocefissione con i santi Firmina e Olimpiade\", di Narni, con un\u2019\"Annunciazione\" ora nel Museo civico e una \"Consegna delle chiavi\" nel Duomo, e di Terni, con una \"Circoncisione\" nel Duomo. Torna a Roma nel 1561 per decorare la Sala Regia in Vaticano con l'affresco \"Pietro d'Aragona offre il suo regno a Innocenzo III\".\nAl suo rientro a Roma, \u00e8 ormai celeberrimo, e la sua attivit\u00e0 \u00e8 richiestissima.\nTra il 1564 e il 1565 si reca in Germania al seguito del cardinale di Augusta Otto von Waldburg. Non \u00e8 Livio Agresti il membro dell'Accademia fiorentina del Disegno, nell'ottobre 1565, insieme con Marco da Faenza e Prospero Fontana, opera a Palazzo Vecchio sotto la direzione di Giorgio Vasari che lo definisce suo seguace da lungo tempo, bens\u00ec il suo concittadino Livio Modigliani.\nNel gennaio 1568 l'Agresti s'impegna col cardinale di Ferrara, Ippolito II d'Este, a terminare in tre mesi con sette assistenti le decorazioni di tre sale della Villa d'Este a Tivoli. Nel 1571 firma e data due \"Decollazioni del Battista\", del tutto simili fra loro, per l'Oratorio della Misericordia di Amelia e per quello dell'omonima Confraternita nella vicina Lugnano in Teverina; dopo la demolizione di quest'ultimo, il dipinto si trova ora nella chiesa Collegiata.\nNel giugno 1571 inizia a Roma l'affresco della \"Passione di Cristo\" nell'Oratorio del Gonfalone, che porta a termine a dicembre insieme con l\"'Ultima cena\"; dello stesso periodo \u00e8 un'opera recentemente ritrovata nella Cattedrale di Cesena (2009), un dipinto su rame raffigurante San Giovanni Battista che l'artista cesenate Alex Cavallucci ha attribuito al maestro forlivese. Dopo un lungo periodo trascorso fra Firenze e Amelia, dove dipinge affreschi, ormai scomparsi, sopra il portale del Palazzo degli Anziani, alla fine del 1574 torna a Roma per intraprendere la decorazione della Cappella della Trinit\u00e0 nella chiesa di Santo Spirito in Sassia; malato, nell'annesso convento fa testamento il 21 gennaio 1575, nominando suoi eredi la sorella Bernardina e l'assistente Litardo Piccioli, pittore originario di Amelia. Vivr\u00e0 ancora quattro anni ma non riuscir\u00e0 a terminare la decorazione della chiesa.\nLa valutazione critica.\nVasari lo presenta come amico e collaboratore \u2013 ma l'Agresti assorb\u00ec poco o nulla dello stile del pittore aretino - e lo definisce correttamente \"buono e fiero disegnatore, pratico coloritore, copioso ne' componimenti delle storie e di maniera universale\": dunque un pittore \"pratico\" e l'Agresti fu infatti uno dei pi\u00f9 facili artisti del tempo, con una disponibilit\u00e0 ad adeguarsi alle richieste dei pi\u00f9 diversi committenti che dimostra i limiti dei suoi risultati artistici; insieme a pale e affreschi di buona qualit\u00e0, convivono in lui opere prive di originalit\u00e0 e persino di correttezza formale.\nAll'iniziale formazione nell'ambito della scuola forlivese segu\u00ec presto l'approccio alla pittura pi\u00f9 moderna rappresentata a Roma, negli anni Quaranta del secolo, dalla cerchia dell'antico allievo di Raffaello, Perin del Vaga; i continui viaggi nell'Italia centrale e la frenetica attivit\u00e0, se gli permisero la conoscenza delle esperienze pittoriche pi\u00f9 diverse, non ne favorirono l'elaborazione di una sintesi artistica meditata e originale ma lo portarono ad adeguarsi alla soluzione pi\u00f9 facile e comoda di un moderato accademismo aderente alle convenzioni del \"decoro\", secondo i recenti dettati dell'arte controriformistica."}
{"id": "148251", "revid": "14691", "url": "https://it.wikipedia.org/wiki?curid=148251", "title": "Oware", "text": ""}
{"id": "148253", "revid": "228587", "url": "https://it.wikipedia.org/wiki?curid=148253", "title": "Uci", "text": ""}
{"id": "148255", "revid": "465169", "url": "https://it.wikipedia.org/wiki?curid=148255", "title": "Contoide", "text": "In fonetica, un contoide \u00e8 un fono che non ha caratteristiche di vocoide e quindi ha una configurazione almeno parzialmente chiusa del tratto vocale. \nI contoidi si differenziano per: modo di articolazione, luogo di articolazione e vibrazione o meno delle corde vocali.\nModo d'articolazione.\nIl modo di articolazione pu\u00f2 variare notevolmente, fermo restando che il passaggio dell'aria pneumonica nella cavit\u00e0 orale \u00e8 in qualche modo limitato o bloccato completamente.\nEsistono contoidi con caratteristiche intermedie, cio\u00e8 semi-occlusivi (con occlusione incompleta), semi-costrittivi (tra costrittivi e approssimanti) e cos\u00ec via. Ci sono poi contoidi che utilizzano aria non-pneumonica: sono gli \"eiettivi\", con sollevamento della glottide; gli \"iniettivi\", con abbassamento della glottide; gli \"avulsivi\" o \"deiettivi\" o \"clicks\", che sfruttano l'aria contenuta nella bocca o nella faringe.\nLuogo d'articolazione.\nIl luogo di articolazione \u00e8 determinato dal punto di massimo avvicinamento degli organi fonatori, oltre ad altre caratteristiche secondarie, soprattutto labializzazione, palatalizzazione e velarizzazione. Per convenzione si usa il nome dell'organo superiore o posteriore coinvolto nell'articolazione.\nI principali luoghi d'articolazione sono:\nGrado di articolazione.\nI contoidi possono essere sonori o non-sonori (sordi), a seconda della vibrazione o meno delle pliche vocali; possono esserci foni di sonorit\u00e0 intermedia e altri come , che a rigore non \u00e8 n\u00e9 sonoro n\u00e9 non-sonoro. La sonorit\u00e0 \u00e8 collegata al parametro detto \"grado di articolazione\".\nAnche l'assenza di realizzazione fonica pu\u00f2 essere considerata fono: \u00e8 il cosiddetto \"fono zero\"."}
{"id": "148258", "revid": "2194416", "url": "https://it.wikipedia.org/wiki?curid=148258", "title": "Registro (informatica)", "text": "Un registro (in inglese: \"processor register\"), in informatica e nell'architettura dei calcolatori, \u00e8 una piccola parte di memoria utilizzata per velocizzare l'esecuzione dei programmi fornendo un accesso rapido ai valori usati pi\u00f9 frequentemente e/o tipicamente, i valori correntemente in uso in una determinata parte di un calcolo. \nDescrizione.\nIl termine \u00e8 usato spesso per riferirsi esclusivamente al gruppo di registri che possono essere direttamente indirizzati dalle istruzioni di input e output del microprocessore. Pi\u00f9 propriamente, questi registri sono definiti \"architected registers\". Per esempio, nell'architettura x86 \u00e8 disponibile un set di otto registri utilizzabili dalle istruzioni del linguaggio macchina, ma la CPU conterr\u00e0 molti pi\u00f9 registri per uso interno o con funzioni speciali.\nI registri costituiscono il punto pi\u00f9 alto della gerarchia della memoria, e sono il meccanismo pi\u00f9 rapido per il sistema di manipolare i dati. I registri sono normalmente misurati in base al numero di bit che possono contenere (ad esempio, registri a 8 bit o registri a 32 bit). Attualmente i registri sono implementati normalmente con file dei registri, ma in passato sono stati implementati usando flip-flop individuali, memoria a nuclei di ferrite ad alta velocit\u00e0, memoria \"thin film\" e vari altri modi.\nLa maggior parte delle moderne architetture dei computer (RISC, o pi\u00f9 genericamente architetture \"load-store\") \u00e8 basata su un'architettura a pipeline che trae beneficio dal limitare l'accesso in memoria alle sole istruzioni load e store, utilizzando soltanto registri e costanti per l'esecuzione di tutte le altre istruzioni.\nClassificazione.\nClassi di registri.\nVi sono molte classi di registri:\nI registri hardware a livello firmware sono simili ai registri dei processori, ma sono presenti esternamente alle CPU.\nRegistri del microprocessore.\nI registri del microprocessore forniscono un livello di memoria pi\u00f9 veloce e ridotto rispetto alla memoria principale e svolgono principalmente le seguenti due funzioni:\nEsempi.\nIl numero di registri varia significativamente tra le varie architetture in funzione dell'et\u00e0 dell'ISA e della tipologia di architettura: per esempio le architetture RISC tendono a essere dotate di un elevato numero di registri mentre le architetture CISC che sono mediamente pi\u00f9 vecchie tendono ad avere un numero ridotto di registri anche se spesso gli ultimi processori dispongono di un elevato numero di registri nascosti che vengono utilizzati per implementare l'esecuzione superscalare dei programmi."}
{"id": "148266", "revid": "110157", "url": "https://it.wikipedia.org/wiki?curid=148266", "title": "Lago Nasser", "text": "Il lago Nasser () \u00e8 un grande \nlago artificiale che si trova nella parte meridionale dell'Egitto e si estende fino al Sudan. &lt;br&gt;\nIn senso stretto il nome del lago Nasser (che \u00e8 dovuto al presidente egiziano Gamal Abdel Nasser, il quale ebbe l'idea della costruzione della diga) si riferisce solo alla parte del bacino che si trova in Egitto, l'83% della superficie totale, mentre i sudanesi preferiscono chiamare la parte nel loro territorio \"lago di Nubia\" ().\nGeografia.\nIl bacino \u00e8 lungo circa 550 chilometri e largo 35\u00a0km nel punto di larghezza massima, approssimativamente al Tropico del Cancro. Occupa una superficie di circa 6.000\u00a0km\u00b2 con una capacit\u00e0 di circa 157 chilometri cubi di acqua.\n\u1e14 il secondo bacino idrico artificiale pi\u00f9 grande al mondo fra quelli costruiti nel XX secolo.\nStoria.\nIl lago fu creato dalla costruzione della diga di Assuan sul Nilo tra il 1958 e il 1970.\nSituata vicino a centri urbani classificati come ad elevato rischio sismico, vicino alle faglie di Kalabsha, Seiyal e Khor El-Ramla., la diga fu costruita allo scopo di frenare l'esondazione delle acque nella valle di Kalabsha, a circa 60 km a sud di Aswan High Dam, e nei primi anni 2000 l'\"High and Aswan Dams Authority\" (HADA), l'autorit\u00e0 idrica locale, ha proposto un piano per la costruzione di una diga di roccia in questa zona.\nL'aumento del livello delle acque rese necessaria una serie di progetti per spostare i resti archeologici presenti nella zona. Molti siti archeologici della Nubia furono smontati pezzo per pezzo e spostati, tra tutti il pi\u00f9 famoso \u00e8 il tempio di Abu Simbel. Questi lavori furono eseguiti lungo tutti gli anni sessanta. \nIl porto fluviale sudanese e la stazione ferroviaria di Wadi Halfa furono ricoperti dalle acque e fu necessario creare una nuova citt\u00e0 per sostituirli.\nAnche l'intera comunit\u00e0 nubiana dell'Egitto (diverse centinaia di migliaia di persone) che abitava in quelle zone dovette essere trasferita.\nEconomia.\nIl lago presenta scenari incantevoli ed \u00e8 una localit\u00e0 apprezzata per la pesca, soprattutto del persico del Nilo."}
{"id": "148268", "revid": "149485", "url": "https://it.wikipedia.org/wiki?curid=148268", "title": "Emilio Ghione", "text": "Era il compagno dell'attrice Kally Sambucini e il padre dell'attore Emilio Ghione Jr.\nBiografia.\nLa prima comparsa cinematografica di Ghione fu come cascatore stuntman.\nDurante un viaggio in Francia Ghione si rese conto dell'attrattiva popolare che avevano i personaggi quali Arsenio Lupin e ambientazioni di tipo gotico, crepuscolare.\nFu allora che Ghione, tornato in Italia nel 1915, imperson\u00f2 per la prima volta Za la Mort, personaggio allo stesso tempo brutale e patetico nell'omonimo film. Segu\u00ec la serie di film \"I topi grigi\" composta da otto episodi realizzati tra il 1916 e il 1918, in cui interpretava sempre Za la Mort, che gli port\u00f2 fama e successo.\nGhione fu accompagnato in questi anni da Calliope Sambucini, sua compagna sullo schermo e nella vita, in arte Kally Sambucini, che invece impersonava Za la Vie e che gir\u00f2 assieme al compagno le pellicole di Za la Mort, interpretando il ruolo della compagna fragile, pietosa e malmenata.\nIl figlio Emilio Ghione Jr. tent\u00f2 in seguito di riportare alla ribalta il personaggio di Za la Mort con il film \"Fumeria d'oppio\" del 1947. Nonostante la regia di Raffaello Matarazzo ed un cast di livello, l'operazione ebbe un successo inferiore alle aspettative e non ebbe dei seguiti.\nGhione \u00e8 stato sepolto nel Cimitero Parco di Torino."}
{"id": "148270", "revid": "2164596", "url": "https://it.wikipedia.org/wiki?curid=148270", "title": "Commensalismo", "text": "In biologia, il commensalismo \u00e8 un'interazione non obbligatoria fra due esseri viventi in cui uno approfitta del nutrimento o degli scarti dell'altro senza procurare sofferenza o disturbo. Un organismo tra i due trae dei benefici dall'altro e l'altro non \u00e8 n\u00e9 danneggiato n\u00e9 aiutato. Altri autori ritengono il commensalismo la condivisione dei medesimi spazi ambientali in cui cibarsi, anche dello stesso alimento, senza procurare danno o ridurre le possibilit\u00e0 nutrizionali dell'altra specie. Un brillante esempio pu\u00f2 essere quello della mucca e della capra, che si cibano di erba, entrambe utilizzando il medesimo prato o spazio.\nDescrizione.\nIl termine deriva dalla parola \"commensale\" (dal latino \"cum\" = con e \"mensa\" = tavola, condividere la tavola), indicante qualcuno che partecipa ad un pasto, dividendo il cibo con gli altri, come d'uso nelle interazioni tra molte comunit\u00e0 animali.\nCome in tutte le interazioni ecologiche, il commensalismo pu\u00f2 variare per forza e durata. Pu\u00f2 andare da un livello \u201cintimo\u201d e di lunga durata (simbiosi) ad una remota e sottile interazione in cui agiscono degli intermediari.\nOriginariamente il termine era usato per descrivere l'uso di grandi quantit\u00e0 di cibo da parte di altri animali, in attivit\u00e0 come lo sciacallaggio (ovvero il cibarsi dei resti delle carcasse lasciate come avanzi del pasto da predatori pi\u00f9 grandi, che vengono seguiti appositamente durante la caccia, sino al termine del pasto).\nTipi di commensalismo sono:\nLa questione dei casi in cui la relazione tra gli esseri umani ed alcuni tipi di Microbiota umano sia commensale o mutualistica rimane ad oggi talvolta senza risposta.\nAlcuni biologi hanno compreso che qualsiasi relazione stretta tra due organismi, verosimilmente, non \u00e8 neutrale per entrambe le parti, e che queste relazioni identificate come commensali sono spesso mutualistiche o parassitarie in una maniera non ancora ben definita. Per esempio, le piante epifite sono dei \u201cpirati della nutrizione\u201d, che possono intercettare ed assorbire anche discrete quantit\u00e0 di minerali nutrienti che sarebbero normalmente state assimilate dalle piante che le ospitano. Un largo numero di epifite su una stessa pianta ospitante pu\u00f2 anche spezzarla o oscurarla, riducendo la sua attivit\u00e0 fotosintetica.\nEsempi.\nAltri esempi di commensalismo sono:"}
{"id": "148274", "revid": "2160814", "url": "https://it.wikipedia.org/wiki?curid=148274", "title": "Diritto medievale", "text": "Il diritto medievale fu il diritto vigente in Europa a partire dalle ultime fasi del diritto romano, coincidenti con la disgregazione dell'impero romano d'Occidente del V secolo, all'inizio dell'et\u00e0 moderna, intorno al XV-XVI secolo, periodo che la storiografia tradizionale indica come Medioevo. Gli storici del diritto hanno evidenziato come tale esperienza giuridica si contraddistinse per alcuni peculiari caratteri tanto che \u00e8 stata definita come \u00abuna nuova mentalit\u00e0 giuridica incarnatasi in un complesso armonico di comportamenti, regole, riflessioni, con un suo volto di intensa tipicit\u00e0\u00bb.\nCon l'assestamento dei regni romano-germanici si and\u00f2 verso un ordinamento caratterizzato dalla personalit\u00e0 del diritto: alle popolazioni latine assoggettate venne concesso di mantenere l'antico diritto romano, mentre i rapporti interni alla comunit\u00e0 dei dominatori barbari erano regolati con il proprio diritto. Sebbene il diritto germanico fosse perlopi\u00f9 di tipo consuetudinario e trasmesso oralmente, non mancarono alcuni regnanti che vollero raccogliere la tradizione giuridica del proprio popolo per iscritto; tuttavia tali raccolte non avevano, n\u00e9 volevano avere, un carattere universale, occupandosi prevalentemente di diritto penale e famigliare, lasciando ampio spazio alle antiche consuetudini per gli argomenti non trattati. La mancanza di un potere centrale intenzionato a disporre del monopolio sulla produzione giuridica fu uno degli aspetti che pi\u00f9 influenzarono tutta la storia del diritto del Medioevo. Tra le pi\u00f9 importanti raccolte di diritto dell'Alto Medioevo si possono citare la \"Lex Burgundionum\" fatta redigere da Gundobado agli inizi del VI secolo, l\"'Edictum\" del monarca dei Goti Teodorico il Grande, l'Editto di Rotari promulgato dal re longobardo Rotari nel 643 e i vari capitolari emanati dai sovrani franchi. Menzione a parte meritano le regole monastiche, una delle forme pi\u00f9 caratteristiche della produzione giuridica alto-medievale.\nDopo l'anno mille l'Europa speriment\u00f2 un periodo di rinascita culturale ed economica. Per rispondere alle nuove esigenze di una societ\u00e0 sempre pi\u00f9 complessa, si assistette a una riscoperta del diritto romano, antico ma tecnicamente sofisticato. I testi raccolti nel \"Corpus iuris civilis\" di Giustiniano furono ricostruiti e studiati dalla scuola dei glossatori, iniziata da Irnerio a Bologna intorno agli inizi del XII secolo. Da qui inizi\u00f2 ad affermarsi sempre di pi\u00f9 un ceto di dotti giuristi formatisi in scuole di diritto, che daranno origine alle universit\u00e0 medievali e alla elaborazione di un nuovo sistema giuridico, il diritto comune, destinato a diffondersi in tutta Europa. Tra le figure pi\u00f9 significative del nuovo sistema figurava il notaio, dalle cui attivit\u00e0 emersero importanti istituti giuridici, talvolta ripresi dal diritto romano ma altre volte frutto di elaborazioni autonome, per regolare i molteplici aspetti della vita pratica: commerci, navigazione, organizzazione dei liberi comuni, ecc. Notevole fu lo sviluppo del diritto canonico realizzato attraverso le raccolte di fonti e la produzione di glosse, tra cui il celebre \"Decretum Gratiani\" della met\u00e0 del XII secolo. Il sistema di \"diritto comune\", in latino \"ius commune\", si trov\u00f2 a convivere, e talvolta a scontrarsi, con il diritto prodotto dalle autorit\u00e0, lo \"ius proprium\", tuttavia \u00ablasciando al giurista il compito di elaborare un impianto di fondo che desse una coerenza unitaria a tale molteplicit\u00e0\u00bb. Solo con l'et\u00e0 moderna e l'affermazione degli stati nazionali l'autorit\u00e0 centrale acquister\u00e0 il pieno controllo della produzione e amministrazione del diritto, ponendo fine all'esperienza del diritto medievale e dando inizio a quello moderno.\nPremessa: periodizzazione e caratterizzazione.\nL'inizio del diritto medievale si pu\u00f2 far coincidere con la progressiva decadenza, cominciata verso la fine del IV secolo, dell'Impero romano d'Occidente e dei suoi raffinati e complessi istituti giuridici culminata, secondo la storiografia tradizionale, con la deposizione dell'ultimo imperatore occidentale Romolo Augusto ad opera del barbaro Odoacre nel 476. I successivi circa anni che usualmente si indicano come Medioevo videro in Europa il susseguirsi di diverse forme di governo, dai regni romano barbarici, all'Impero carolingio, al feudalesimo, ai comuni medievali, ai principati e signorie senza dimenticare la complessa costituzione del Sacro Romano Impero; tutti questi ordinamenti furono accomunati, tuttavia, da una mancanza di sovranit\u00e0, tipica della precedente esperienza romana e dei successivi stati moderni, che si riflett\u00e9 in un relativo disinteresse nella produzione di diritto. Fu cos\u00ec che progressivamente andarono a crearsi diversi diritti, inizialmente frutto di consolidazioni consuetudinarie e poi di elaborazione di giuristi dotti.\nTradizionalmente il Medioevo viene distinto tra Alto Medioevo e Basso Medioevo, la cui demarcazione temporale non \u00e8 univocamente ben definita: se per l'Italia solitamente si assume l'XI secolo come spartiacque, per le regioni dell'Europa settentrionale tale periodo si sposta avanti di un paio di secoli. Nonostante tali incertezze, in questa voce si \u00e8 scelto di rispettare la tradizione storiografica italiana tenendo comunque ben presente che \u00e8 soprattutto una divisione \"di comodo\" e che non corrisponde ad un mutamento sostanziale dell'esperienza giuridica medievale che, secondo molti storici, come Paolo Grossi, rimane unica nei suoi caratteri pi\u00f9 peculiari fino alla fine del Medioevo. Tuttavia, lo stesso Grossi parla di \u00abofficina della prassi\u00bb per quanto riguarda il periodo alto-medievale, in relazione al frequente ricorso alla consuetudine da parte dei giuristi del tempo, e al \u00ablaboratorio sapienziale\u00bb per quello basso-medievale caratterizzato da citt\u00e0 e commerci dove una nuova classe di giuristi elaborarono nuove soluzioni sulla base di materiale gi\u00e0 esistente.\nA seconda dei diversi autori il Medioevo finisce a cavallo tra la fine del XV e l'inizio del XVI secolo: in tale periodo si pu\u00f2 far coincidere anche il declino del diritto medievale, soffocato dall'affermazione degli stati nazionali, sempre pi\u00f9 inclini ad assumere su di s\u00e9 la produzione giuridica, e da una riforma religiosa che cambi\u00f2 definitivamente l'Europa a seguito di una profonda riflessione antropologica maturata in oltre due secoli all'interno della societ\u00e0 cristiana occidentale del tempo.\nDiritto romano cristiano tra IV e V secolo: le prime codificazioni.\nA partire dalla met\u00e0 del III secolo, l'Impero romano si trovava in una situazione politica ed economica in deterioramento a causa del susseguirsi di guerre civili e delle continue invasioni dei popoli confinanti. In tale scenario, le tradizionali istituzioni della costituzione repubblicana furono definitivamente abbandonate dalla monarchia assoluta del dominato. Contemporaneamente and\u00f2 in crisi anche l'antico sistema di diritto romano classico con il progressivo abbandono delle molteplici fonti legislative che lo caratterizzava, come le aveva elencate Gaio nelle sue \"Istituzioni\", e della scomparsa di quel ceto di giuristi che considerava il diritto come scienza, a favore di una sola fonte predominante costituita da decisioni del potere centrale nella forma di editti e rescritti. \nBen presto, la moltitudine di tali editti e la vastit\u00e0 e complessit\u00e0 che l'impero aveva raggiunto avevano creato diversi problemi d'incertezza legislativa al suo interno e pertanto tra i giuristi dell'epoca inizi\u00f2 a maturare la necessit\u00e0 di possedere un'unica raccolta razionale delle leggi. Cos\u00ec si arriv\u00f2 alla compilazione di \"codici\", che tuttavia non vanno accostati alla codificazione illuministica nata nel XVIII secolo, giacch\u00e9 non si trattava di leggi scritte dal nuovo in un unico testo normativo, ma pi\u00f9 che altro di raccolte di leggi vetuste, riadattate con interpolazioni, armonizzazioni e con l'aggiunta di poche novit\u00e0.\nUn primo esempio in tal senso risult\u00f2 il Codice Gregoriano, una raccolta di costituzioni imperiali, realizzata da privati intorno al 292-293, che comprendeva tutti i rescritti rilasciati dal regno di Adriano (117-138) a circa met\u00e0 di quello di Diocleziano (284-305). A questo segu\u00ec, pochi anni dopo, il Codice Ermogeniano composto soprattutto da rescritti organizzati secondo del rubriche del Gregoriano. Oltre un secolo pi\u00f9 tardi, nel 438, l'imperatore Teodosio II promulg\u00f2, dopo quasi un decennio di lavori, il Codice teodosiano, la prima raccolta ufficiale di leggi dell'Impero. Nell'imponente opera, composta di ben 16 libri, trovarono collocazione anche i \"tractatus\" dei giuristi del periodo classico e i \"responsa prudentium\". Inizialmente era previsto che dovesse contenere anche norme non pi\u00f9 in vigore con un intento didattico, ma ci\u00f2 non venne attuato. Il Codice teodosiano rappresent\u00f2 un evento epocale, dato che fu il primo voluto da un imperatore e come tale reso vigente in virt\u00f9 di una novella. La sua portata risult\u00f2 tale che esercit\u00f2 influenze sul diritto occidentale fino a dopo il mille. Tuttavia, nonostante fossero a quel tempo le principali fonti di cognizione di diritto romano, le tre sopracitate codificazioni \u00abcon le loro finalit\u00e0 anguste e le loro strutture elementari e sommariamente imperfette [...] furono lo specchio fedele di un mondo decadente\u00bb. \nParallelamente alla codificazione del diritto romano inizi\u00f2 anche una raccolta sistematica delle regole riguardanti la chiesa cristiana, evento che port\u00f2 alla formazione del sistema di diritto canonico. Gi\u00e0 nel 313, gli imperatori Costantino I e Licinio, avevano sottoscritto un accordo in cui si riconosceva libert\u00e0 di culto all'interno dell'Impero e si restituivano ai cristiani i luoghi, beni e possedimenti in precedenza acquistati, requisiti o tolti durante il lungo periodo delle persecuzioni. Tali disposizioni sono considerate il punto di partenza da cui si svilupper\u00e0 l'inalienabilit\u00e0 dei beni ecclesiastici, che nei secoli a venire render\u00e0 \"intoccabili\" i possedimenti della chiesa. Divenuto Costantino I nel 324 unico imperatore, impresse ancor pi\u00f9 la sua filo-cristianit\u00e0 sul diritto: ad esempio furono facilitate le manomissioni degli schiavi, posti limiti al divorzio, equiparati figli maschi e femmine in tema di successione \"mortis causa\".\nNel 380, grazie all'editto di Tessalonica, il cristianesimo divent\u00f2 l'unica e obbligatoria religione dello Stato, comportando non poche conseguenze di ordine giuridico. Gi\u00e0 nel V secolo era iniziato un dibattito su chi, tra papa e imperatore, costituisse la massima guida della popolazione cristiana, con papa Gelasio I che teorizz\u00f2, in una lettera indirizzata all'imperatore Anastasio I Dicoro, di come il mondo fosse governato da due supreme autorit\u00e0, senza per\u00f2 rivendicare la superiorit\u00e0 papale al potere politico, cosa che avverr\u00e0 solo durante l'XI secolo. Sotto la spinta di questi dibattiti, il pontificato di Gelasio si contraddistinse per una felice prolificazione di compilazioni di diritto canonico, come la \"Collectio Quesnelliana\" o la \"Collectio Dionysiana\" scritta dal monaco Dionisio. In quest'ultima, che verr\u00e0 utilizzata per secoli, vennero inseriti sia i canoni promulgati dai vari concili sia i decretali emanati dai pontefici. Nonostante questi tentativi di codificazione, la chiesa cristiana appariva tutt'altro che unita e nelle varie regioni erano nati dei codici autonomi. Il pi\u00f9 importante di questi fu senza dubbio la \"Collecto Hispana\", la quale traeva fondamento dalla Dionysiana a cui erano state aggiunte alcune deliberazioni di concili locali.\nDiritto nell'Alto Medioevo.\nDiritto nei regni romano-barbarici.\nTradizionalmente si fa coincidere la deposizione dell'imperatore Romolo Augusto, avvenuta nel 476, con la caduta dell'Impero romano d'Occidente e l'instaurarsi nelle sue province dei regni romano-barbarici. Questi erano di fatto regni autonomi, malgrado formalmente rimasero spesso dipendenti dall'Impero romano d'Oriente; i loro capi barbari erano al contempo reggenti e sovrani dei rispettivi popoli per il monarca di Costantinopoli. In origine, i popoli germanici possedevano una forma di diritto che si basava soprattutto sulle consuetudini e che per lungo tempo era stato trasmesso solamente per via orale. Ogni popolo aveva il suo diritto come parte integrante della propria identit\u00e0; inoltre, non si conoscevano formali autorit\u00e0 o istituzioni che lo imponessero al popolo e il suo rispetto derivava soprattutto dalla tradizione.\nQuando le popolazioni germaniche migrarono nell'Impero, almeno inizialmente, rifiutarono di recepire il diritto romano, bench\u00e9 non vollero nemmeno imporre la loro legge. In tal modo, and\u00f2 a formarsi un sistema basato sulla personalit\u00e0 del diritto: alla popolazione romana a loro assoggettata venne permesso di mantenere le proprie leggi, nell'ambito dei rapporti privati, mentre gli appartenenti alla stirpe dei conquistati seguivano un proprio diritto. Nella pratica, sullo stesso territorio coesistevano diversi diritti applicati ai rispettivi popoli. Consci che la popolazione di tradizione latina non avrebbe mai accettato le loro antiche consuetudini, i germani cominciarono a produrre raccolte di leggi romane utili al fine di risolvere i casi pratici. Inizi\u00f2 cos\u00ec, nel tempo, un processo di assimilazione del diritto che tuttavia ebbe risultati diversi tra un popolo e l'altro.\nI Visigoti, originari della Scizia e della Dacia, si stanziarono dapprima nella regione della Gallia e successivamente nell'attuale Spagna meridionale. Nel 506, per volere del re Alarico II, venne emanata la \"Lex Romana Visigothorum\", una raccolta di leggi dedicate alla popolazione latina assoggettata, che andava ad affiancare il Codice di Eurico, destinato invece a regolare i rapporti tra appartenenti al popolo visigoto, in accordo con il principio di personalit\u00e0 del diritto. Il rispetto dei Visigoti per il diritto romano resta comunque ben testimoniato dal fatto che la \"Lex Romana Visigothorum\" era sostanzialmente un compendio del Codice teodosiano. Il sistema dei due ordinamenti distinti rimase in vigore fino al regno di Chindasvindo che fece elaborare un codice valido per tutti i suoi sudditi (principio della territorialit\u00e0 del diritto) e che venne promulgato tra il 642 e il 643; il codice visigoto rimarr\u00e0 in vigore fino alla conquista islamica della penisola iberica avvenuta nei primi anni dell'VIII secolo.\nGi\u00e0 nei primi anni del V secolo i Burgundi erano scesi nell'attuale Borgogna fondando l'omonimo regno. Come per i Visigoti, anche in questo caso convissero due diritti differenti: la \"Lex Romana Burgundionum\", consistente in principi di diritto romano rielaborati e semplificati, si applicava ai soli cittadini romani presenti nel regno; la \"Lex Burgundionum\", un codice unitario composto da 46 libri, era destinata ai Burgundi con l'intenzione di facilitarli all'adozione delle norme scritte in quanto ancora abituati a seguire le antiche consuetudini. Al re Gundobado si dovette l'emanazione dei due codici nei primi anni del VI secolo.\nTra i Franchi il diritto appariva ancora pi\u00f9 frammentato, in quanto a loro volta erano divisi in diverse etnie regolate da diverse leggi tramandate oralmente come consuetudini. Il loro re Clodoveo I si convert\u00ec, primo fra tutti i capi germanici, al cristianesimo nel 496, favorendo cos\u00ec l'integrazione tra Franchi e popolazione romana. Grazie a lui venne emanata anche la legge salica, che introdusse pene pecuniarie per determinati reati di sangue al fine di evitare pericolose faide tra le famiglie. Nella nuova legislazione trov\u00f2 posto anche l'antico istituto del \"trustis\", successivamente evolutosi nel vassallaggio. Clodoveo trasse ispirazione dal modello romano per quanto concerne l'organizzazione amministrativa del suo regno che venne diviso tra duchi e conti.\nNel 493, Teodorico il Grande, a capo degli Ostrogoti, sconfisse Odoacre portando a termine la conquista della penisola italiana. Il suo governo fu incentrato su un profondo dualismo tra il popolo ostrogoto e quello latino-romano: il comando militare pass\u00f2 totalmente in capo ai nuovi conquistatori, che rimasero di religione ariana e anche gli assetti sociali restarono ben distinti. In tema di diritto non vi fu una sostanziale integrazione, con gli Ostrogoti che continuarono a osservare le proprie tradizioni giuridiche; tuttavia, l\"'Edictum Theodorici Regis\" promulgato da Teodorico verso la fine del suo regno trae certamente ispirazione dai principali istituti giuridici romani e, tra i suoi obiettivi, si poneva anche quello di creare degli strumenti idonei a dirimere le controversie tra ostrogoti e latini.\nL'opera legislativa di Giustiniano.\nNel 527 Giustiniano I sal\u00ec al trono imperiale di Costantinopoli, rafforzando il governo grazie a una politica centralistica in cui la figura dell'imperatore assumeva sempre pi\u00f9 connotati teocratici e cesaropapisti. Oltre alle sue imprese belliche di \"restauratio imperii\" e alle grandi opere architettoniche, Giustiniano \u00e8 ricordato per aver promosso un'intensa attivit\u00e0 legislativa che culmin\u00f2 con l'incarico dato ai giuristi di corte, guidati da Triboniano, di riorganizzare e rielaborare il diritto vigente dando vita, dopo cinque anni di lavoro (dal 529 al 534), a un'imponente opera unitaria nota successivamente come \"Corpus iuris civilis\". La commissione che si occup\u00f2 della sua realizzazione fece un largo uso degli antichi testi e in particolare di quelli del diritto romano classico, sottoponendoli tuttavia a una modernizzazione e a un'interpolazione.\nDivenuto unica fonte del diritto nell'Impero, il \"Corpus iuris civilis\" era a sua volta costituito da quattro testi: le \"Istitutiones\", opera didattica in quattro libri destinata a coloro che studiavano il diritto sul modello delle Istituzioni di Gaio; il \"Digesto\" (o \"Pandectae\") antologia in cinquanta libri (due, detti \"terribiles\", dedicati al diritto penale) di frammenti estrapolati (non senza modifiche) dalle opere dei pi\u00f9 eminenti giuristi della storia di Roma; il \"Codex\", una raccolta di costituzioni imperiali da Adriano allo stesso Giustiniano; infine, le \"Novellae Constitutiones\", raccolta delle costituzioni emanate da Giustiniano dopo la pubblicazione del \"Codex\", fino alla sua morte.\nNell'opera traspare l'esistenza di un diritto civile, proprio di ogni singolo individuo, e di un diritto naturale, comune a tutti gli uomini; quest'ultimo non era \"statico\" ma doveva essere continuamente scoperto e ricreato a seguito di riflessioni critiche basate anche sulla dottrina cristiana. Il diritto viene visto cos\u00ec, non solo come una serie di disposizioni date dall'autorit\u00e0, ma un fenomeno in continua elaborazione, adattato alle varie esigenze della vita comune.\nInizialmente pensato per essere utilizzato in Oriente, su richiesta di papa Vigilio Giustiniano fece estendere l'uso del \"Corpus\" anche in parte dell'Occidente, da poco riconquistato dopo una guerra contro i Goti, come aveva ordinato nella prammatica sanzione \"pro petitione Vigilii\". Tuttavia, la successiva invasione dei Longobardi non permise una sostanziale diffusione del testo che and\u00f2 in disuso, anche per via della sua complessit\u00e0, con l'eccezione delle regioni italiane in cui i Bizantini riuscirono a resistere alle pressioni degli invasori germanici. Riscoperta intorno alla seconda met\u00e0 dell'XI secolo, l'opera legislativa promossa da Giustiniano, che aveva chiuso la millenaria storia del diritto romano, ha successivamente rappresentato per secoli la base del diritto comune europeo, sino agli inizi del XIX secolo quando venne considerato superato dal codice napoleonico che ne fu \u00abla soluzione di continuit\u00e0 [...] sostituendo, alla libera \"interpretatio\" dei giuristi come fonti del diritto, un sistema codificato dall'autorit\u00e0 dello Stato\u00bb. Tuttavia, l'utilizzo in forma modernizzata del \"Corpus\" continu\u00f2 fino all'alba del XIX secolo e grazie alla pandettistica tedesca esso contribu\u00ec alla \u00abnascita delle moderne categorie concettuali ed interpretative del diritto privato in tutto il mondo\u00bb.\nLe \"regulae\" monastiche.\nFin dal III secolo alcuni cristiani, inizialmente in Egitto, scelsero di ritirarsi a vivere in completa solitudine (anacoreti) o in piccoli gruppi (cenobiti) allo scopo di condurre un'esistenza conforme a una rigida visione dell'ideale cristiano. Fin dal principio, le comunit\u00e0 di cenobiti (detti poi \"monaci\") si dettero delle \"regole\" funzionali a organizzare la loro vita secondo le proprie aspirazioni ascetiche. La regola benedettina, dettata nel 534 da Benedetto da Norcia, monaco fondatore dell'abbazia di Montecassino, risult\u00f2 certamente quella che ebbe maggior diffusione venendo adottata da moltissimi monasteri, soprattutto grazie al sostegno che ricevette da papa Gregorio Magno. Uno degli aspetti peculiari della regola di Benedetto fu una rigida impostazione della vita dei monaci e dell'importanza data al lavoro manuale che andava a coniugarsi con il tempo da dedicare alla preghiera, riassumibile nella massima \"ora et labora\" (prega e lavora). Con la riforma voluta da Ludovico il Pio, figlio di Carlo Magno, la regola benedettina divenne l'unica a cui dovevano uniformarsi tutte le case religiose dell'Impero carolingio. Della regola benedettina si \u00e8 detto che \u00ab\u00e8 un documento straordinario, unico per longevit\u00e0 della sua vigenza ed \u00e8 un concentrato di saggezza giuridico-istituzionale che conferma la vocazione occidentale per la scrittura della legge\u00bb.\nLe comunit\u00e0 monastiche costituivano delle istituzioni indipendenti, spesso separate nettamente dal mondo secolare fuori da loro, tanto che in epoca carolingia (tra VIII e X secolo) apparivano al di fuori della giurisdizione laica. L'unica e indiscussa autorit\u00e0 dei monasteri risiedeva nell'abate a cui i monaci facevano voto di obbedienza, rinunciando cos\u00ec totalmente alla propria volont\u00e0. Per coloro che avessero trasgredito alla regola o agli ordini dell'abate erano previste punizioni corporali. Si statuiva inoltre che l'abate fosse eletto dai monaci in virt\u00f9 delle sue qualit\u00e0 morali e non dell'anzianit\u00e0.\nI monasteri erano, inoltre, spesso autosufficienti sia grazie al lavoro dei monaci sia alle donazioni, talvolta cospicue, dei fedeli. In taluni casi divennero delle vere e proprie aziende che presero parte attiva nel sistema della economia curtense. Negli ultimi secoli del primo millennio, si diffuse la pratica, da parte di laici ricchi, di fondare un monastero, conferendogli parte dei loro possedimenti in cambio della possibilit\u00e0 di apportare modifiche alla regola in uso e in particolare a quanto concerneva le modalit\u00e0 di elezione dell'abate in modo che potesse essere di gradimento ai benefattori. Ci\u00f2 contribu\u00ec al decadimento dell'istituzione monastica, almeno per quanto riguardava gli aspetti etici; bisogner\u00e0 aspettare la riforma iniziata nel X secolo nell'abbazia di Cluny perch\u00e9 riprendesse vigore l'antico modello di ascesi su cui traeva fondamento l'istituzione monastica.\nI Longobardi e l'editto di Rotari.\nNel 568, la popolazione germanica dei Longobardi si stanzi\u00f2 in gran parte della penisola italiana, portando a conclusione una lunga migrazione iniziata secoli prima. Una volta stabilitisi, essi dettero vita a una solida struttura organizzativa che, tuttavia, almeno inizialmente, non elimin\u00f2 le istituzioni autoctone di tradizione romana sovrapponendosi, ma funzionando in maniera parallela. Il regno era diviso in ducati e ognuno veniva guidato da un duca, una figura che col tempo non fu pi\u00f9 solo il capo di una \"fara\" ma divenne funzionario regio, depositario dei poteri pubblici e affiancato da funzionari minori (sculdasci e gastaldi). A capo del regno vi era il re, il quale rispondeva a un'assemblea di guerrieri, la \"Gairethinx\". Nel primo secolo di dominazione, continu\u00f2 a rimanere in vigore la personalit\u00e0 del diritto, con la popolazione latina che continuava ad avvalersi del diritto romano semplificato mentre tra i dominatori sopravviveva il diritto consuetudinario di origine germanica. Con l'abbandono da parte dei Longobardi dell'arianesimo a favore del cristianesimo del credo niceno inizi\u00f2 anche un processo d'integrazione sociale, culturale e di diritto che port\u00f2 a una sostanziale fusione giuridica tra le due etnie.\nLa prima e principale opera di diritto compilata dai Longobardi fu l\"'Edictum Rotharis Regis\" (editto del re Rotari) promulgato nel 643 e valido solo per il proprio popolo. Grazie a questo lavoro vennero messe per iscritto e in lingua latina (con l'eccezione di qualche termine che rimase in lingua longobarda perch\u00e9 intraducibile) le antiche tradizioni consuetudinarie giuridiche (\"cawarfidae\") trasmesse fino a quel momento principalmente per via orale. Si tenga presente che l'opera di Rotari, nella sua innegabile importanza, si rivel\u00f2 comunque una semplice consolidazione, senza \u00abalcuna pretesa di inserirvi la totalit\u00e0 dell'ordinamento\u00bb, ma dedicando largo spazio in particolare ai temi di diritto famigliare e penale. \nCon l'editto venne istituzionalizzato il guidrigildo, ovvero un'indennit\u00e0 pecuniaria congrua a risarcire il danneggiato o i suoi parenti in caso di danni inferti e commisurata al valore sociale dell'offeso. Con tale rimedio si cercava di evitare il fenomeno della faida che minava la pace tra le famiglie del regno. Le norme processuali contenute nell'editto erano ancora sostanzialmente arcaiche, come dimostra il ricorso al duello ordalico, gi\u00e0 abbandonato nel diritto romano. Largo spazio si concedeva al diritto di famiglia e allo stato giuridico della donna, ala quale veniva attribuita capacit\u00e0 giuridica ma non capacit\u00e0 di agire, in quanto la sua potest\u00e0 era attribuita ai parenti maschi pi\u00f9 stretti (istituto del \"mundio\"). Secondo l'editto di Rotari, nella successione a causa di morte le donne erano svantaggiate, ma il loro consenso era imprescindibile per contrarre un matrimonio. Integrato e innovato dai regnanti longobardi successivi, come Grimoaldo, Liutprando e Astolfo, la fortuna dell'editto di Rotari non termin\u00f2 con la caduta del regno, ma la sua circolazione prosegu\u00ec pure nel Basso Medioevo, dove le consuetudini locali adottate nella penisola italiana saranno ad esso debitrici di una profonda influenza; le leggi longobarde (integrate da editti e capitolari del Regno d'Italia) vennero raccolte nel \"Liber papiensis\" e poi nel \"Liber legis Langobardorum\".\nDiritto nell'epoca carolingia.\nI Carolingi furono una stirpe di Franchi che regn\u00f2 in Europa dal 750 al 987 e che con Carlo Magno diedero vita a un Impero caratterizzato da una rinascita culturale che coinvolse anche il diritto. Le costituzioni emanate dai sovrani carolingi presero il nome di \"capitolare\" (\"capitulare \" in latino), un termine utilizzato solitamente per la legislazione ecclesiastica, e perseguivano l'obiettivo di assimilare il potere temporale con quello spirituale per accrescerne la legittimit\u00e0. Un capitolare era una collezione di singoli capitoli raggruppati in un unico testo; vi erano poi capitolari \"specialia\" dedicati a particolari esigenze locali, capitolari \"generali\" di ordine universale, capitolari \"ecclesiastici\" per regolare faccende relative alla Chiesa o ai monasteri, capitolari \"munadana\" solo per questioni riguardanti il mondo temporale, capitolari \"missorum\" con cui s'impartivano ordini ai \"missi dominici\", funzionari che l'imperatore inviava come suoi rappresentanti nelle varie parti dell'Impero. \nL'imponente produzione legislativa di Carlo Magno e del figlio Ludovico il Pio venne raccolta nei quattro \"liber legiloquus\" tra l'826 e l'827 dall'abate Ansegiso di Fontenelle, due di questi erano dedicati a dirimere questioni inerenti al mondo laico, due per quello ecclesiastico. I capitolari in vigore nel \"Regnum Italiae\" vennero raccolti nel \"Capitulare Italicum\" successivamente parte del \"liber papiensis\". \nIl \"liber papiensis\" fu prodotto dalla scuola giuridica di Pavia che fior\u00ec, in particolare tra il X e l'XI secolo, all'interno del palazzo Reale, complesso che si strutturava su un vasto insieme di edifici, che non solo ospitava la corte del sovrano, ma anche l'amministrazione del regno e, in particolare, il suo principale tribunale. Verosimilmente la scuola nacque quindi per formare i giudici regi. L'opera pi\u00f9 importante della scuola pavese \u00e8 l'\"Expositio ad librum papiensem\", redatta intorno al 1070, nella quale viene commentata analiticamente tutta la legislazione fino all'imperatore Enrico II il Santo. Il lavoro riveste particolare interesse, innanzitutto perch\u00e9 testimonia che nella scuola lavorarono molti maestri, alcuni di essi definiti \u00abantichissimi\u00bb, che, nel corso degli anni, mutarono le interpretazioni giuridiche riguardo a determinate norme. Vi \u00e8 poi una nuova, e innovativa, modalit\u00e0 di studio del diritto, interpretando e mettendo in relazione le diverse norme grazie a principi e meccanismi tecnici, quali l'idea di legge generale e speciale o di successione di leggi nel tempo. Inoltre, nell\"'Expositio\", si intravede un certo recupero del diritto romano, definito \"Lex generalis omnium\", e utilizzato come diritto sussidiario per ricavare principi atti a interpretare le leggi longobarde e franche e per colmare le loro lacune.\nI vari popoli che vivevano nell'Impero carolingio obbligarono, ancora una volta, a ricorrere alla personalit\u00e0 del diritto, con tutte le conseguenze di difficolt\u00e0 nell'omogeneit\u00e0 nelle cause che riguardavano persone di origine diversa e quindi soggette a diritti diversi. Per ovviare a ci\u00f2, come avveniva gi\u00e0 in epoca longobarda, anche in epoca carolingia si us\u00f2 esplicitare nei singoli atti notarili la legge a cui si avrebbe dovuto fare riferimento in caso di controversia. \nAlmeno inizialmente, l'origine germanica dei Carolingi si rifletteva in modo particolare nelle modalit\u00e0 di emanazione delle disposizioni legislative. Si usava, infatti, presentare le nuove leggi alle diete imperiali di primavera indette per preparare le campagne belliche e a cui partecipavano i pi\u00f9 grandi notabili dell'Impero senza che vi fosse la necessit\u00e0 di una formale approvazione da parte di un'assemblea come avverr\u00e0 pi\u00f9 tardi. Infatti, a partire dalla fine dell'VIII secolo le diete iniziarono a svolgere un ruolo di supervisione delle leggi e il loro consenso divenne fondamentale perch\u00e9 una norma divenisse imperativa.\nFeudalesimo e autonomie.\nIl feudalesimo fu un sistema politico, economico, giuridico e sociale basato sui rapporti di reciproca dipendenza e protezione tra uomini di diversa estrazione, come tra il re e i suoi pi\u00f9 potenti sudditi. Bench\u00e9 di tale sistema si scorsero i primi accenni gi\u00e0 a met\u00e0 dell'VIII secolo, fu la progressiva frammentazione del potere che si riscontr\u00f2 nell'Impero carolingio all'indomani della morte di Carlo Magno a darne l'impulso decisivo. Alla base del rapporto feudale si configurava l'omaggio, un rito formale tramite il quale veniva siglato il patto di vassallaggio in cui un signore riconosceva la superiorit\u00e0 di un altro nobile (\"senior\") promettendogli fedelt\u00e0 e aiuto militare in caso di guerra, in cambio di protezione e, talvolta, di un \"beneficium\" ovvero una propriet\u00e0 fondiaria o immobiliare. Tale istituto si distinse in origine per la sua natura consuetudinaria, assumendo fin da subito una fondamentale importanza giuridica nell'ordinamento dell'epoca; il tradimento del patto, detto \"fellonia\", era considerato un grave reato. Nell'Europa mediterranea il rito dell'omaggio assunse anche la forma di patto scritto. \nIl rapporto feudale, nei primi tempi, non prescindeva dal tipo esclusivamente personale, ma ben presto inizi\u00f2 a essere trasmesso per via ereditaria al primogenito maschio, prima per via consuetudinaria e poi per via istituzionale tramite l\"'Edictum de Beneficiis\" concesso da Corrado il Salico nel 1037. Proprio per questo, era sorta contemporaneamente la pratica di concedere il beneficio a vescovi o ad alti ecclesiastici in quanto privi di discendenza. \nA sua volta, chi aveva ricevuto il beneficio, poteva legare a s\u00e9 altri nobili di rango inferiore conferendo loro un omaggio, andando a costituire una rete di rapporti feudali che talvolta raggiunse fino a cinque livelli. Per dirimere le situazioni, non rare, nelle quali uno stesso soggetto si ritrovasse vassallo di due signori diversi, s'introdusse, alla fine dell'XI secolo, il concetto di \"omaggio ligio\", volto a individuare un rapporto privilegiato. Il rapporto di vassallaggio rimaneva comunque diretto solamente tra signore e vassallo, non estendendosi agli altri ranghi, in base alla massima \"il vassallo del mio vassallo non \u00e8 mio vassallo\"; in questo modo, il re aveva il controllo solo su coloro che avessero prestato l'omaggio a lui stesso e solo a partire dal XIII secolo in Francia il sovrano conquister\u00e0 il controllo diretto su tutti i feudatari del regno.\nDiritto nell'Inghilterra anglosassone.\nNel V secolo l'Inghilterra venne invasa dagli anglosassoni, una trib\u00f9 germanica, che in breve tempo dette vita ad una eptarchia. Uno dei antichi documenti di diritto anglosassone a noi pervenutoci \u00e8 una raccolta, scritta in lingua germanica e non in latino come fu consuetudine per le fonti europee, realizzata intorno al 602-603 durante il regno di Etelberto del Kent. In essa vengono catalogate le sanzione per diversi illeciti secondo il metodo del ristoro pecuniario tipico del diritto germanico (il guidrigildo). Verso la fine del IX secolo Alfredo il Grande promosse la realizzazione di un articolato codice giuridico composto dalle sue stesse leggi, seguito da un con quelle del suo predecessore. In esso erano raccolte le pene per i vari illeciti, caratterizzate da una certa severit\u00e0 non lesinando la condanna capitale. Nell'introduzione, il sovrano spieg\u00f2 che la raccolta si basava anche su testi antichi e si era ordinato \u00abdi riportare per iscritto molte delle norme che i nostri antenati osservavano, quelle che mi piacevano. Ho rifiutato di riportare molte di quelle che non mi hanno convinto su suggerimento dei miei consiglieri, apportandovi delle modifiche\u00bb.\nCaratteri del diritto nell'Alto Medioevo.\nNei primi secoli dell'alto Medioevo, a seguito del consolidamento dei regni romano barbarici, si afferm\u00f2 la personalit\u00e0 del diritto, ovvero un diritto diverso applicato ai vari popoli che abitavano nella stessa regione ma che differivano per stirpe e ceppo etnico di appartenenza. Tuttavia, l'integrazione sempre maggiore tra i gruppi coabitanti nello stesso territorio fece s\u00ec che tale sistema andasse in crisi gi\u00e0 a partire dal secolo IX. Sin dagli inizi dell'VIII secolo il vescovo Agobardo di Lione lamentava il fatto che \u00abcinque uomini siedano insieme e nessuno abbia in comune con gli altri la legge di questo mondo, mentre nelle cose perenni sono tutti legati dall'unica legge di Cristo\u00bb. Per ovviare a ci\u00f2 si prese inizialmente l'abitudine di esplicitare su quale diritto si basasse ogni singolo negozio giuridico, ma poi si ricorse sempre di pi\u00f9 al diritto consuetudinario. Poco o nulla si sa di come nacquero tali usanze, spesso locali tanto da arrivare a essere tipici di ogni villaggio o addirittura di ogni singola parcella di terra, ma tra il IX e l'XI secolo esse rappresentavano spesso la base del diritto in Europa. Il diritto nell'alto Medioevo fu cos\u00ec principalmente caratterizzato dal consolidarsi delle antiche consuetudini che, a seguito del crollo degli elaborati istituti di diritto romano, venivano percepite come adeguate ad organizzare una societ\u00e0 molto pi\u00f9 semplice, basata sull'agricoltura e insediata in piccoli borghi rurali. Compito dei giuristi appariva soprattutto quello di ordinare tali consuetudini e di tramandarle, spesso mettendole per iscritto. Non mancarono anche delle norme emanate dai sovrani, come i capitolari carolingi, ma queste erano in genere volte ad affrontare tematiche contingenti o sopperire a lacune delle consuetudini tutt'altro che esaustive.\nSulla consuetudine si fondava anche la stratificazione sociale del tempo. Abbandonata oramai la condizione di schiavit\u00f9 tipica dell'antichit\u00e0 e ben presente nel diritto romano, permaneva comunque lo stato servile. Il servo, tuttavia, a differenza dello schiavo, non era considerato una semplice \"cosa\" ma un soggetto di diritto, nonostante gli fosse negata la libert\u00e0 di movimento, di compiere scelte famigliari e di godere di beni comuni. I liberi, in genere contadini, lavoravano su terre non proprie (\"pars massaricia\") pagandone il canone al proprietario (signore, ente ecclesiastico o monastero) e, talvolta, prestando la propria opera nelle sue terre (\"pars dominica\").\nFu innegabile l'influenza del diritto canonico su tutti gli aspetti giuridici, e non solo, della societ\u00e0 alto-medievale. L'assenza di uno Stato forte, come quello romano, venne parzialmente colmata da una Chiesa sempre pi\u00f9 viva e capillare che non manc\u00f2 di plasmare la morale e la vita del tempo. La Santa Sede appare \u00abimmersa nella temporalit\u00e0 e da queste inquinata che, esprimendosi in potere, individua nel diritto un cemento prezioso dello stesso potere\u00bb. La Chiesa si impegn\u00f2 fin da subito a costruire un proprio diritto, fondato sul diritto romano, in cui vi era una concezione sacra della societ\u00e0. Tuttavia la sua realizzazione and\u00f2 pari passo con le difficolt\u00e0 affrontate dalla stessa Chiesa, minacciata, all'interno dalla nascita di eresie e, all'esterno, dalle profonde ingerenze laiche, spesso mascherate da forme di protezione, come avvenne nel caso di molti monaci carolingi. Fu soprattutto verso la fine dell'XI secolo e l'inizio del Basso Medioevo che il diritto della Chiesa romana inizi\u00f2 a strutturarsi e a concorrere, talvolta superandolo, con quello laico.\nDiritto nel Basso Medioevo.\nRiforma ecclesiastica dell'XI secolo.\nIl sistema cesaropapista perseguito dalla dinastia imperiale ottoniana aveva messo in crisi la missione pastorale della Chiesa; lo stesso clero era funestato da un decadimento morale. Una tale situazione fin\u00ec per scuotere il popolo dei fedeli e dal mondo monastico, in particolare dall'abbazia di Cluny, part\u00ec nella seconda met\u00e0 del X secolo un movimento riformatore che chiedeva l'autonomia della Chiesa dai poteri temporali e un maggior rigore nella vita degli uomini consacrati. Grazie al supporto dell'imperatore Enrico III di Franconia (1016 - 1056) la riforma ecclesiastica arriv\u00f2 a Roma in virt\u00f9 del succedersi di papi riformatori che contribuirono a cambiare profondamente la Chiesa del tempo, sia nell'aspetto religioso, sia in quello giuridico. Uno dei passi pi\u00f9 importanti verso l'emancipazione avvenne nel 1059 con la promulgazione da parte di papa Niccol\u00f2 II del cosiddetto \"Decretum in electione papae\", grazie al quale si affidava l'elezione del pontefice al collegio cardinalizio sottraendola al controllo dei poteri laici.\nMa l'apice della riforma avvenne durante il pontificato di papa Gregorio VII. Intorno al 1075 Gregorio scrisse il celebre \"Dictatus papae\", una raccolta di natura ignota contenente 27 affermazioni, ciascuna delle quali enunciava uno specifico potere del pontefice romano, sia nei confronti della societ\u00e0 ecclesiastica che di quella temporale. Secondo il \"dictatus\", al pontefice, tra l'altro, deve essere attribuito il potere di deporre gli imperatori, nominare i vescovi e presiedere i concili personalmente o tramite un legato. Alle risolute prese di posizione di Gregorio segu\u00ec una dura schermaglia con l'imperatore Enrico IV di Franconia che passer\u00e0 alla storia come \"lotta per le investiture\".\nIl successo finale della riforma ebbe molteplici conseguenze sul diritto della Chiesa: si consacr\u00f2 infatti definitivamente il primato papale, si diede un'organizzazione pi\u00f9 omogenea alla vita monastica, si impose una svolta moralizzatrice al clero (proibendo il concubinato e promuovendo il celibato) e, infine, si condannava nuovamente la simonia. La chiesa assunse un'organizzazione di tipo verticistico, con il papa al di sopra di tutti, simile a una monarchia. L'intensa produzione di documenti scritti in questi anni contribuir\u00e0 pochi decenni pi\u00f9 tardi, al consolidarsi di un diritto canonico basato su codici e raccolte. Il modello feudale inizi\u00f2 a incrinarsi, la perdita di autorit\u00e0 del potere imperiale contribu\u00ec a dare origine a nuove forme politiche, come i comuni medievali in Italia settentrionale, oltre al rafforzamento delle monarchie nazionali altrove.\nRiscoperta del diritto romano.\nOltre che a un rinnovamento nella sfera religiosa, a partire dalla fine del X secolo, l'Europa and\u00f2 incontro anche a un periodo di rinascita nel campo economico, sociale e culturale con inevitabili ripercussioni sul diritto. Il sistema vigente, basato in larga parte sulle consuetudini, sui codici longobardi e sui capitolari carolingi, si dimostr\u00f2 sempre meno in grado di servire una societ\u00e0 che diventava ogni giorno pi\u00f9 complessa. Sebbene si possano notare sui rogiti notarili degli inizi del XI secolo nuove formule che attestano una cultura giuridica pi\u00f9 profonda, il punto di svolta si fa tradizionalmente coincidere negli atti di un placito tenutosi a Marturi (nei pressi di Poggibonsi) nel 1076. In tale occasione, per la prima volta dopo tanti secoli, comparve una citazione testuale del \"Digesto\", parte di quel \"Corpus iuris civilis\" fatto redigere da Giustiniano I nel VI secolo, segno della necessit\u00e0 di poter disporre di fonti di un diritto pi\u00f9 articolato. L'ammissibilit\u00e0 di un cos\u00ec antico diritto come parte del diritto positivo vigente va ricercata anche nel fatto che gli imperatori del Sacro Romano Impero si consideravano legittimi successori degli imperatori romani. Agli studiosi di diritto del tempo, il \"corpus iuris\" si presentava come \u00abun deposito sapienziale e normativo corroborato non solo dal decorso del tempo, ma dall'accettazione collettiva; in quanto ricevuto da una lunga catena di generazioni era svincolato dal particolare, voce di una grande \"communio\", e perci\u00f2 garanzia sicura e fondazione solida\u00bb. Si noti che la riscoperta del diritto romano fu comunque relativa, in quanto una sua traccia, sebbene rudimentale e ben distante dalla sua antica raffinatezza e complessit\u00e0, non si era mai del tutto sopita n\u00e9 nel diritto civile n\u00e9 e soprattutto nel diritto canonico.\nSuccessivamente si stratific\u00f2 un lento ma costante crescendo dell'utilizzo nei processi giudiziari di citazioni e argomentazioni dotte provenienti dal diritto giustinianeo: chi le utilizzava, veniva a trovarsi in vantaggio nel procedimento e quindi anche gli avversari erano spronati a ricorrere a esse con un evidente \"effetto moltiplicatore\". Cos\u00ec, il diritto romano con i suoi strumenti e i suoi istituti torn\u00f2 a essere fondamentale per l'ordinamento giuridico, ponendosi la necessit\u00e0 di adattarlo alle condizioni del tempo e di poter disporre di giuristi in grado di padroneggiarlo.\nLa scuola bolognese dei glossatori.\n \nCon la riscoperta del \"corpus iuris civilis\", si rese contemporaneamente necessaria una corretta interpretazione, in maniera tale da renderlo utilizzabile per le necessit\u00e0 coeve. Secondo quanto racconta Odofredo Denari, uno dei primi giuristi ad approcciarsi scientificamente al diritto giustinianeo fu un certo Pepo, forse lo stesso \"Pepone legis doctore\" citato nel placito di Marturi, che inizi\u00f2 a dare lezioni nella citt\u00e0 di Bologna. Tuttavia, il fondatore di quella che passer\u00e0 alla storia come la scuola bolognese dei glossatori \u00e8 da ricercarsi nella figura del giurista e \"magister\" Irnerio. L'innovazione di Irnerio consist\u00e9 nell'insegnare il diritto come disciplina autonoma, all'epoca escluso dalle arti liberali, e utilizzando come fonte il \"corpus iuris civilis\" di Giustiniano nella sua forma originale; inoltre, prese l'abitudine di aggiungere al margine del testo alcuni appunti, detti \"glosse\", con cui dava una interpretazione al passo, poneva in relazione le varie norme contenute, risolveva ambiguit\u00e0 e ne estendeva l'applicabilit\u00e0 ad altre fattispecie simili. Senza dubbio fu in gran parte merito suo se il diritto romano pot\u00e9 riprendere a circolare in Europa.\nLa pratica della glossa continu\u00f2 con i suoi allievi e successori, conosciuti come i \"quattro dottori\" di Bologna: Bulgaro, Martino Gosia, Jacopo e Ugo. Grazie a essi la scuola Bolognese non si ridusse a un episodio temporaneo, conseguente all'insegnamento di Irnerio, ma divent\u00f2 esempio di un nuovo modo di fare diritto. La loro fama raggiunse un tale livello che lo stesso imperatore Federico Barbarossa si avvalse nella dieta di Roncaglia del 1158 del loro parere al fine di sostenere su basi giuridiche la supremazia del potere imperiale; non a caso l'argomentazione adottata dai quattro dottori coincise con quanto contenuto nel \"Corpus iuris civilis\", ovvero che il volere dell'imperatore assumeva funzione di potere legislativo in analogia alla massima ulpianea \"Quod placuit principi, habet vigorem legis\".\nAlla scuola di Bologna affluirono studenti da tutte le regioni d'Europa, che a loro volta esportarono gli insegnamenti nei loro paesi di provenienza. Cos\u00ec, in breve tempo, sorsero nuove scuole a Padova, a Napoli, a Parigi, a Reims, in Normandia, in Inghilterra, in Irlanda, in Catalogna, in Germania. Le glosse, inizialmente poco pi\u00f9 di un chiarimento ai margini del testo giuridico, realizzate dai maestri, venivano poi utilizzate dagli allievi che a loro volta le integravano, talvolta aggiungendo ad esse nuove conclusioni. Ben presto prese forma una scienza giuridica in continua espansione e perfezionamento.\nIl \"Decretum Gratiani\" e il diritto canonico.\nLa riscoperta del diritto romano ebbe ripercussioni anche sul diritto della Chiesa cattolica, gi\u00e0 parzialmente influenzato dalla riforma dell'XI secolo, che volle dotarsi essa stessa di un sistema di qualit\u00e0 pari a quello che si stava sviluppando nelle scuole laiche. Intorno al 1140 Graziano, probabilmente un monaco originario dell'Umbria e operante anch'egli a Bologna, port\u00f2 a termine una poderosa compilazione in cui riun\u00ec quasi scritti che andavano dai testi dei padri della Chiesa, ai canoni dei grandi concili e sinodi locali, ai documenti prodotti dai vari pontefici. Largo spazio trov\u00f2 la produzione di Sant'Agostino e di papa Gregorio Magno, prendendosi in considerazione anche passi tratti da testi di diritto romano secolari senza tralasciare i documenti approntati durante e subito dopo il pontificato di papa Gregorio VII per fondare il primato papale nella Chiesa.\nGraziano non fu comunque il primo a tentare una tale impresa. Gi\u00e0 alla fine del XI secolo erano state compilate raccolte di fonti canoniche autorevoli accompagnate dal tentativo di armonizzarne i contenuti e di risolvere le antinomie. Prima di Graziano, Anselmo di Lucca aveva curato la redazione della \"Collectio canonum\", una raccolta in tredici libri di fonti del diritto canonico attinte soprattutto dalle \"Regulae Ecclesiasticae\" di Burcardo di Worms, mentre Ivo di Chartres aveva realizzato un compendio di diritto canonico in tre libri. L'innovazione del lavoro di Graziano, pi\u00f9 psicologico e proiettato all'utilizzo futuro rispetto ai predecessori, risult\u00f2 quella di aggiungere brevi commenti ai testi con l'obiettivo di chiarirne il significato e risolvere le contraddizioni; tale intento \u00e8 ben chiaro dal titolo originale dell'opera: \"Concordia discordantium canonum\". Se il lavoro di Ivo di Chartes \u00e8 stato definito da Paolo Grossi un \u00abmagazzino di testi\u00bb, quello di Graziano appare qualitativamente pi\u00f9 ricercato e pi\u00f9 vicino ai problemi affrontati dai primi glossatori.\nSebbene il \"decretum\" non venisse mai riconosciuto ufficialmente dalla Chiesa, esso contribu\u00ec enormemente alla successiva produzione giuridica, similmente a quello che avvenne con i glossatori di Bologna. I pi\u00f9 grandi giuristi che contribuirono a questa \"et\u00e0 classica del diritto canonico\" furono, tra gli altri, Uguccione da Pisa e Giovanni Teutonico, che realizz\u00f2 la glossa ordinaria al lavoro di Graziano, successivamente corretta e ampliata da Bartolomeo da Brescia.\nAnche i papi non si devono omettere tra i protagonisti di questa florida et\u00e0 del diritto, avendo infatti promosso la redazione di raccolte di decretali. L'apice si ebbe nel 1234 quando il giurista Raimondo di Pe\u00f1afort pubblic\u00f2, su incarico di papa Gregorio IX, il \"Liber Extra\" in cui si portava a termine, cent'anni dopo Graziano, una vastissima opera di sistemazione organica di tutte le fonti giuridiche ecclesiastiche, comprese le definizioni dogmatiche e le norme liturgiche. Ma l'attivit\u00e0 ordinatrice pontificia non si ferm\u00f2: papa Bonifacio VIII promulg\u00f2 nel 1298 il \"Liber Sextus\" come integrazione al \"Liber Extra\", mentre nel 1317, con papa Giovanni XXII, videro la luce le \"Clementinae\", una raccolta di decretali e codici del concilio di Vienne precedentemente realizzata da papa Clemente V, il quale era deceduto prima della loro promulgazione. \"Decretum\" di Graziano, \"Liber Extra\", \"Liber Sextus\" e \"Clementinae\" costituiranno, gi\u00e0 dalla prima definizione data durante il concilio di Basilea del 1431, il \"Corpus Iuris Canonici\" che, nella sua versione susseguente al concilio di Trento, rappresenter\u00e0 la base del diritto canonico fino alla redazione del codice Piano Benedettino del 1917.\nTra i pi\u00f9 importanti tratti caratteristici del diritto canonico d'epoca medievale vi fu il massiccio ricorso all'equit\u00e0 come metodo di giudizio; papa Onorio III non manc\u00f2 di contrapporla alla rigida impostazione delle norme prodotte dal diritto laico, considerandola un criterio sicuro di giudizio e un'autorevole fonte. A tal proposito, agli inizi del XIII secolo, Papa Innocenzo III invitava ad agire \"aequitas saudente\" (come suggerisce l'equit\u00e0) e \u00aba soppesare tutto alla luce dell'equit\u00e0\u00bb. Necessitando di porre un marcato confine tra la Chiesa, entit\u00e0 perfetta e priva di peccato, e la comunit\u00e0 dei fedeli, imperfetti e peccatori, i canonisti elaborarono soluzioni innovative, spinti nel contempo dalla necessit\u00e0 di avere a che fare con una vasta organizzazione composta da varie entit\u00e0 come diocesi, parrocchie, abbazie, congregazioni, confraternite. Il diritto canonico medievale divenne cos\u00ec uno tra i primi a delineare con estrema nettezza e autonomia la figura della persona giuridica, al tempo ancora un soggetto giuridico dai confini sfumati nel diritto civile. Tale innovazione si deve in particolar modo al giurista italiano Sinibaldo Fieschi, poi eletto nel 1243 al soglio pontificio con il nome di papa Innocenzo IV, che introdusse il concetto di \"persona ficta\", un \u00absoggetto artificiale esistente soltanto nella costruzione del diritto ma che, in questa costruzione, ha una sua perfetta autonomia e una esistenza indipendente\u00bb.\nProfessioni giuridiche del Basso Medioevo.\nLa necessit\u00e0 di disporre di giuristi capaci di padroneggiare un diritto sempre pi\u00f9 complesso dette l'impulso in Europa continentale alla nascita di scuole sull'esperienza della scuola bolognese dei glossatori. Ben presto queste comunit\u00e0 di allievi e professori arriveranno a costituire una struttura ben definita, anche giuridicamente, che sar\u00e0 poi il nucleo delle prime universit\u00e0 medievali. La didattica verteva quasi totalmente sul \"Corpus iuris civilis\", affrontato in un corso di due anni, che, tuttavia, doveva essere ripetuto pi\u00f9 volte per chi ambiva a un'istruzione superiore. La durata complessiva non era prefissata, ma solitamente, per una completa formazione in ambito di diritto civile, lo studente doveva dedicare circa 7-8 anni, mentre per il diritto canonico ne erano sufficienti 6. Alla fine del ciclo, il laureando faceva formale richiesta a un professore di sua scelta, per poter svolgere l'esame finale. La lingua universale era il latino, ci\u00f2 facilitava gli spostamenti tra sedi, anche molto distanti tra loro, di professori e studenti oltre a rendere agevole la circolazione dei manoscritti. Studenti e professori, inoltre, provenivano dalle pi\u00f9 disparate classi sociali: accanto ai rampolli dei patrizi e della ricca borghesia, vi erano anche giovani provenienti da famiglie di modesta estrazione, certi che un tale percorso avrebbe loro consentito di raggiungere incarichi di prestigio, magari al servizio di un comune o di un principe; gli studi giuridici rappresentarono, quindi, un valido strumento di mobilit\u00e0 sociale. \nTra le prime citt\u00e0 italiane che, dopo Bologna, ospitarono importanti centri di studi giuridici si posso citare Mantova, dove insegnarono Piacentino e Giovanni Bassiano; Piacenza, sede scelta da Carlo di Tocco; Vicenza; e Padova. Celebre il caso di quella che sar\u00e0 considerata la prima universit\u00e0 pubblica: l'Universit\u00e0 di Napoli; questa venne fondata nel 1224 dall'imperatore Federico II di Svevia che aveva colto la necessit\u00e0 di poter disporre di una classe di giuristi accuratamente formata che lo avrebbe aiutato nella definizione dell'ordinamento statale e nell'esecuzione delle leggi.\nUna delle professioni giuridiche pi\u00f9 importanti del Basso Medioevo, soprattutto per quanto riguardava l'Italia settentrionale, fu quella del notaio. Da circa la met\u00e0 del XII secolo i rogiti notarili, in virt\u00f9 della loro formalit\u00e0 e della sottoscrizione autografa del rogante, iniziarono ad assumere valore probatorio, offrendo cos\u00ec piena prova di quanto asserito e soppiantando di fatto il ricorso alle dichiarazioni dei testimoni o alle ordalie. Solo l'impugnazione per falso dell'atto poteva metterlo in discussione. Ci\u00f2 rappresent\u00f2 una svolta di non poco conto, in quanto con l'atto scritto si sottraevano alla validit\u00e0 dei negozi privati i \u00abrischi del tempo e le incertezze del procedimento probatorio\u00bb prolungandone la vita oltre quella dei notai e dei testimoni. Inoltre i notai, chiamati a elaborare nuove soluzioni ai problemi che nascevano in una societ\u00e0 sempre pi\u00f9 votata al commercio, contribuirono a dare vita a originali istituti giuridici rendendoli di fatto protagonisti dello sviluppo economico del tempo.\nSe la figura del notaio ebbe un grande successo nei comuni italiani e della Francia meridionale, dove il potere centrale era maggiormente autoritario, non venne concesso di lasciare a privati una tale prerogativa su funzioni pubbliche di cos\u00ec vasta portata e dunque se ne limitarono le funzioni. Ad esempio, le Costituzioni di Melfi di Federico II di Svevia imponevano restrizioni nel numero e nei poteri dei notai, mentre nel 1320 re Edoardo II d'Inghilterra arriv\u00f2 a proibire del tutto il ruolo del notaio, estromettendolo definitivamente dal sistema di \"common law\".\nNell'Italia comunale vennero istituite corporazioni, o meglio \"collegi\", a cui appartenevano giudici e avvocati. Le regole per farne parte erano descritte negli statuti cittadini e comprendevano le competenze tecniche necessarie al candidato e i metodi per accertarle da parte delle autorit\u00e0. Anche il possesso della cittadinanza assunse la fisionomia di un requisito sempre pi\u00f9 necessario per entrare in tali associazioni.\nDiritto proprio e diritto comune.\nL'esperienza giuridica del Medioevo fu, dunque, contraddistinta da una moltitudine di diritti e di fonti non sottoposte ad una gerarchia in senso moderno ma in convivenza tra loro. Da una parte si colloc\u00f2 il cosiddetto diritto proprio (o \"ius proprium\") termine con cui si designa il diritto degli ordinamenti locali (feudi, comuni, corporazioni ecc.), dall'altra il diritto comune (\"ius commune\" o \"utrumque ius\") costituito dal diritto romano giustinianeo e dal diritto canonico cos\u00ec come furono rielaborati ed interpretati dalla dottrina e dalla giurisprudenza.\nParticolarismo giuridico, lo \"ius proprium\".\nLo \"ius proprium\" si contraddistinse a sua volta da un marcato particolarismo, in quanto il Medioevo vide persistere nella societ\u00e0 una pluralit\u00e0 di ordinamenti giuridici, tra i quali comuni, corporazioni delle arti e mestieri, istituzioni monarchiche e signorie feudali.\nIl sistema politico pi\u00f9 tipico del Medioevo fu quello feudale, regolato perlopi\u00f9 da consuetudini diverse da luogo a luogo. Nel XII secolo, il giudice milanese Oberto Dall'Orto scrisse due lettere in cui illustrava alcuni fondamenti del diritto applicato ai feudi, riempiendo in siffatta maniera una lacuna nella scienza giuridica del tempo, tanto che il suo lavoro inizi\u00f2 a essere inserito nei libri del \"Corpus iuris civilis\" come appendice alle \"Novellae Constitutiones\". Ne deriv\u00f2 un'enorme circolazione che fece diventare le \"consuetudines feudorum\" di Dall'Orto il testo base per lo studio del diritto feudale in Europa su cui molti giuristi, tra cui Pillio da Medicina, elaborarono glosse e commentari.\nUn caso assai particolare riguard\u00f2 l'Italia settentrionale dove, tra la fine dell'XI e gli inizi del XII secolo, nacquero i comuni, esperienza che poi si estese, seppur con forme diverse, in gran parte d'Europa. L'origine dei comuni si ebbe quando alcune citt\u00e0 diedero il via alla pratica di eleggere autonomamente i propri consoli, con mandato temporaneo, conferendo loro alcuni poteri che erano prima in carico a conti o vescovi. Dopo alcune lotte, nel 1183 con la pace di Costanza, l'imperatore Federico Barbarossa concesse ai comuni italiani diverse autonomie, quali la giurisdizione sul loro territorio, la possibilit\u00e0 di battere moneta e di mantenere le proprie consuetudini, ma senza riconoscerne il potere legislativo, mantenendo una, almeno teorica, subordinazione all'Impero. L'emergere di fazioni in perenne lotta tra di loro port\u00f2, all'inizio del XIII secolo, all'abbandono del sistema basato sui consoli a favore di un podest\u00e0 chiamato dall'esterno nella speranza che una maggiore imparzialit\u00e0 facesse cessare i conflitti. Successivamente si arriv\u00f2 a nominare un capitano del popolo allo scopo di ottenere maggiori garanzie. Nei comuni si viveva divisi nelle corporazioni delle arti e mestieri che riunivano i cittadini a seconda delle loro professioni. Le corporazioni svolgevano anche un'attivit\u00e0 legislativa per regolare i propri appartenenti, spesso creando originali profili giuridici. Nel corso del XIV secolo l'ordinamento comunale and\u00f2 in crisi e venne soppiantato dalle signorie, nelle quali il controllo sulla citt\u00e0 non era pi\u00f9 in mano a cariche temporanee, ma a un unico potente signore locale, con autorit\u00e0 legislativa estesa fino all'emendamento degli statuti cittadini.\nLa dinamica vita economica e commerciale dei comuni dell'Italia origin\u00f2 un nuovo diritto, che in breve divenne protagonista del particolarismo giuridico del tempo: il diritto commerciale. Istituti giuridici particolari e innovativi, come la lettera di cambio, la commenda, l'accomandita, l'assicurazione, il fallimento, la societ\u00e0 commerciale, furono il frutto di elaborazioni sviluppate da notai e commercianti per risolvere i problemi che si erano presentati con lo sviluppo dell'attivit\u00e0 commerciale e artigianale. Per venire incontro alle esigenze di queste nuove attivit\u00e0, che necessitavano di rimedi semplici e veloci, lontani dagli eccessivi formalismi del diritto romano, vennero definite procedure snellite, basate spesso sul principio di equit\u00e0. Inizialmente il diritto commerciale rimase circoscritto all'ambiente dei mercanti, ma dalla fine del XIV secolo venne preso in considerazione anche dai giuristi accademici; celebre il primo trattato sistematico sulle assicurazioni, \"Tractatus de assecurationibus et sponsionibus mercatorum\", pubblicato da Pedro de Santar\u00e9m solamente agli inizi del XVI secolo.\nUlteriore frutto della societ\u00e0 basso medievale si rivel\u00f2 il diritto della navigazione, sviluppato per regolare diverse situazioni pratiche come la disciplina a bordo, i poteri del capitano, il naufragio o l'avaria della nave. Inizialmente consuetudinario, per la sua importanza venne messo per iscritto dalle repubbliche marinare; tra i principali esempi le Tavole amalfitane dell'XI secolo, il \"Constitutum usus\" del 1160 emanato dalla Repubblica di Pisa, le disposizioni contenute nei \"Liber statutorum civitatis Ragusii\" e il \"Capitulare nauticum\" in uso nella Repubblica di Venezia a partire dal 1225. Una prima raccolta generale fu il Consolato del mare, redatto nel 1484, che, diffondendosi attraverso le rotte commerciali, soppiant\u00f2 molte delle consuetudini locali imponendosi come fonte universale.\nDiversa fu l'esperienza in altre zone d'Europa dove invece inizi\u00f2 il processo di formazione degli Stati nazionali. In Italia meridionale i Normanni, giunti poco dopo il 1000, importarono il sistema feudale, ma garantendo una forte concentrazione del potere nella figura del sovrano. L'imperatore Federico II di Svevia arriv\u00f2 ad un potere quasi assoluto sul regno di Sicilia e fu l'artefice delle Costituzioni di Melfi del 1231. Nella penisola iberica, a causa dei diversi regni che la componevano, il panorama giuridico-istituzionale appariva assai variegato; verso la met\u00e0 del Duecento, re Alfonso X di Castiglia fall\u00ec nel tentativo di imporsi come legislatore sui \"fueros\" locali. Grazie a Filippo Augusto, nel Regno di Francia la dinastia capetingia and\u00f2 ad assumere un potere che all'epoca non aveva eguali nell'Europa continentale. Il monarca francese possedeva l'autonoma autorit\u00e0 di emettere ordinanze valide su tutto il regno, mentre la giustizia locale veniva amministrata da siniscalchi e balivi di nomina regia e il parlamento di Parigi funzionava come tribunale di ultima istanza. Dal XIV secolo inizi\u00f2 a operare la corte dei conti con funzioni di controllo sulle finanze dello Stato. Singolare il caso di alcune vallate della Svizzera in cui le popolazioni decisero di associarsi, con il patto eterno confederale del 1291, in una confederazione per difendersi dalle ingerenze degli Asburgo.\nUna delle caratteristiche del particolarismo del diritto medievale si estrinsecava nell'applicazione di diverse normative a seconda del ceto sociale del soggetto; vi erano inoltre specificit\u00e0 per alcune categorie come per le donne, gli ebrei e il clero regolare e secolare. Come ceto, quello degli schiavi apparteneva oramai all'antichit\u00e0, ma la servit\u00f9 della gleba appariva frequente, sebbene fosse regolata da forme contrattuali che legavano il contraente, e talvolta gli eredi, a vita. Ma la figura giuridica pi\u00f9 frequente fu il colono, un contadino libero che lavorava la terra altrui secondo un preciso contratto agrario, con obblighi e doveri. Di solito il colono riceveva la terra per un periodo di ventinove anni ed era tenuto a versare al proprietario un canone in denaro o in prodotti. Particolare fu il contratto di mezzadria, sviluppatosi in Toscana e poi diffusosi in tutta Europa, il quale prevedeva che la met\u00e0 dei prodotti di un fondo spettassero al lavoratore e met\u00e0 al proprietario. Per quanto riguarda i diritti sulle terre comuni (come prati, boschi, corsi d'acqua), per lungo tempo ci si bas\u00f2 su antiche consuetudini; solo a partire dal XII secolo queste iniziarono a essere trascritte negli statuti cittadini.\nAffermazione del diritto comune.\nNel corso del XII secolo, a partire dall'Italia, inizi\u00f2 a imporsi nella societ\u00e0 il diritto comune elaborato dai glossatori e dai professionisti formatisi nelle prime scuole di diritto; esso rappresent\u00f2 per i contemporanei un vero e proprio \u00abpatrimonio dell'intera umanit\u00e0 civilizzata, fondato sulla ragione\u00bb grazie al quale era possibile ricavare soluzioni universalmente valide. Tuttavia nessuna autorit\u00e0 civile si era mai interessata a recepirlo in via ufficiale ed esclusiva, cos\u00ec ci si trov\u00f2 di fatto in una situazione in cui convivevano diversi diritti: ad esempio, nelle materie pi\u00f9 complesse come obbligazioni, successioni e contratti si ricorreva agli elaborati istituti del diritto romano, mentre i rapporti famigliari erano ancora regolati dal pi\u00f9 semplice diritto longobardo. Il diritto comune si presentava quale quello dotto, sia utilizzato per la formazione culturale dei giuristi, sia come criterio per l'interpretazione e la soluzione di eventuali lacune del diritto locale. Si ricordi inoltre che si trattava di un diritto scritto in un'epoca in cui le consuetudini erano ancora una fonte legislativa ampiamente utilizzata. Per la sua diffusione e sviluppo, il periodo che intercorre tra il 1100 e il 1250, \u00e8 conosciuto per gli storici come l'et\u00e0 classica del diritto comune.\nDalla met\u00e0 del XIII secolo al Trecento si pu\u00f2 oramai affermare la presenza di un vero e proprio \u00absistema di diritto comune\u00bb. Le glosse ai testi giuridici erano oramai diffusissime e rappresentavano un modello irrinunciabile per fare diritto; se nel Sud Italia il giurista Marino da Caramanico glossava il \"Liber Augustalis\" del Regno di Sicilia e Sebastiano Napodano faceva lo stesso riguardo alle \"consuetudini napoletane\", nella Repubblica di Venezia il diritto comune regolava incontrastato i rapporti giuridici. In questo periodo la figura professionale del giurista conobbe un'affermazione che probabilmente ebbe uguali solo nell'antica Roma. I pi\u00f9 celebri dottori di diritto erano \u00abcircondati da un alone di saggezza miticizzata\u00bb, le loro elaborazioni dottrinali erano considerate una sorta di \"summa\" di sapienza e ragionevolezza, i loro servizi erano contesi dalle universit\u00e0 e dalle autorit\u00e0 dei liberi comuni.\nNel frattempo il movimento dei glossatori and\u00f2 in crisi, sia a causa dell'incapacit\u00e0 di offrire contributi originali, sia per l'oramai esagerata stratificazione di glosse marginali, opera di diversi maestri, che finivano per sovrapporsi, rendendo cos\u00ec incomprensibile la lettura dei testi. La soluzione a tali problemi avvenne grazie al giurista Accursio, attivo nella prima met\u00e0 del XIII secolo a Bologna, che si pose l'obiettivo di formare un apparato in grado di ovviare all'esigenza scientifica di quel tempo: ordinare la miriade di glosse che si erano accumulate in oltre un secolo. Il risultato del suo lavoro, la \"Magna glossa\", ebbe un enorme successo, tanto che per secoli verr\u00e0 considerato la \"glossa ordinaria\" sancendo, secondo le parole di Francesco Calasso, una \u00abserrata delle glosse, un punto fermo della elaborazione scientifica, di l\u00e0 dal quale era possibile procedere, ma solo per altra via\u00bb\". La glossa di Accursio segner\u00e0 l'apoteosi della scuola bolognese e fonder\u00e0 le basi per la successiva attivit\u00e0 della scuola dei commentatori.\nConfronto tra \"ius proprium\" e \"ius commune\".\nCon lo \"ius commune\" oramai diffuso e praticato dalla maggior parte dei giuristi pi\u00f9 dotti, ci si trov\u00f2 a convivere, anzi, a competere con gli altri diritti territoriali e lo \"ius proprium\", emanati da un'autorit\u00e0 civile sempre pi\u00f9 presente. Dove e quando i vari ordinamenti locali acquistarono maggiore autonomia rispetto alla compagine universale dell'Impero, il diritto giustinianeo fin\u00ec con l'assumere un carattere integrativo e sussidiario, volto a regolare le fattispecie concrete, nei casi in cui il diritto locale, spesso lacunoso e frammentario, non disponesse di adeguate soluzioni. Riguardo ai comuni, solitamente gli statuti prevedevano che le disposizioni ivi contenute venissero applicate letteralmente e che fossero la fonte primaria superiore alla consuetudine e al diritto comune, ma nella pratica, con sempre maggiore frequenza, i giuristi adoperavano tali disposizioni nella \u00abforma che ledesse il meno possibile il patrimonio giuridico comune\u00bb. I contrasti tra \"ius commune\" e \"ius proprium\" si tradussero in scontri tra i professionisti del diritto che lamentavano la scarsa qualit\u00e0 della legislazione locale e i legislatori che invece accusavano i primi di \u00abdistruggere il diritto del luogo\u00bb. Il politico Dino Compagni arriv\u00f2 ad accusare i \u00abmaledetti giudici\u00bb colpevoli, a suo avviso, di interpretare a loro piacimento le leggi.\nUn caso singolare si verific\u00f2 a Venezia dove, a partire dal Trecento, il diritto comune, che nel secolo precedente aveva vissuto un periodo di splendore, venne messo da parte in quanto considerato dalla nobilt\u00e0 mercantile troppo legato a Roma e al Sacro Romano Impero. I giudici della Serenissima Repubblica, appartenenti al Supremo Tribunale della Quarantia, faranno d'ora in avanti affidamento, prima alle leggi e alle consuetudini, e successivamente, all'equit\u00e0 e al prudente apprezzamento.\nNella teoria il tema era stato risolto da Accursio nella sua \"Magna glossa\" con il principio \u00abn\u00e9 il papa nelle questioni secolari, n\u00e9 l'imperatore nelle questioni spirituali\u00bb (\"Ergo apparet quod nec Papa in temporalibus, nec Imperator in spiritualibus se debeant immiscere\"), ovvero che le questioni secolari e temporali dovevano essere regolate dal diritto laico, quelle spirituali dal diritto canonico. Un principio che si rifaceva alla teoria di papa Gelasio I sulle due sfere di competenza. In questo modo il diritto canonico assunse il ruolo di diritto universale \"speciale\", incaricato di disciplinare la situazione giuridica dei fedeli all'interno del corpo sociale della Chiesa, organizzando la gerarchia degli organi interni alla stessa e regolandone l'attivit\u00e0. Tuttavia l'apparentemente chiaro confine tra il diritto canonico e quello civile si rivelava, nella pratica, molto pi\u00f9 sfumato, soprattutto per quanto concerneva il tema dei reati. Non pochi furono i giuristi, come Cino da Pistoia, che accusarono i canonisti di un'eccessiva dilatazione della loro giurisdizione, sottolineando che alla Chiesa spettava solo il giudizio sui crimini direttamente attinenti alla religione, come l'eresia, e non tutti gli altri sulla sola base che fossero la conseguenza di un peccato.\nL'amministrazione della giustizia.\nAgli inizi del Basso Medioevo, ovvero fino alla fine dell'XI secolo, l'amministrazione della giustizia soffriva ancora di incertezze procedurali, mancanza di istituzioni adeguate e persistenza delle antiche consuetudini, come l'ordalia e il duello giudiziario. In un tale contesto di difficolt\u00e0 \u00e8 chiaro che i giuristi nutrissero un sostanziale interesse verso le problematiche inerenti il procedimento giudiziario. Nonostante gli sforzi di glossatori e studiosi, la riscoperta del diritto processuale romano avvenne con difficolt\u00e0 e lentezza; agli inizi del XII secolo i placiti con la partecipazione dell'autorit\u00e0 pubblica erano ancora molto rari, mentre era ben pi\u00f9 facile incorrere in una giustizia arbitraria, amministrata da corti presiedute da vescovi e consoli. Tuttavia, a partire dagli anni 1240, questi ultimi iniziarono a essere affiancati da giuristi dotti (\"sapientes\") che fornivano un loro parere (\"consilium\") non vincolante, ma tenuto in debita considerazione; dieci anni prima, a Venezia, gi\u00e0 erano stati esclusi gli ecclesiastici dal processo, mentre nella Repubblica di Pisa iniziavano a essere predisposte leggi complesse che regolavano i procedimenti nei quali le testimonianze avevano maggior peso del duello giudiziario. Altrove, comunque, persistevano ancora i processi tenuti sulla base del diritto longobardo-franco.\nSostanziali diversit\u00e0 si riscontravano tra le corti di diritto canonico e quelle laiche. Nelle prime, il processo romano canonistico si diffuse pi\u00f9 velocemente, aiutato dal vasto e uniforme apparato ecclesiastico europeo. A cavallo tra XI e XII secolo, il processo canonico si trasform\u00f2 da pubblico e svolto in forma orale a scritto, fondato su prove documentali e testimoniali, e con la partecipazione di giuristi dotti formatisi nelle universit\u00e0. Nonostante ci\u00f2, ci volle parecchio tempo perch\u00e9 l'ordalia venisse abbandonata: se il canonico Stefano di Tournai alla fine del XII secolo le ammetteva solo per l'imputato che si dichiarasse innocente nel caso di un crimine manifesto, il suo contemporaneo Uguccione da Pisa si dichiarava contrario. Si dovr\u00e0 aspettare il 1215 perch\u00e9 il concilio Lateranense IV proibisse definitivamente la partecipazione del clero alle ordalie e ai duelli giudiziari. Soltanto la tortura come mezzo di prova, ben presente nel diritto romano, non fu abbandonata, persistendo fino all'et\u00e0 moderna, nonostante alcune voci contrarie che, tuttavia, riuscirono solo a imporne l'applicazione esclusivamente in mancanza di altri elementi di prova e senza che il ricorso a questa pratica lasciasse segni permanenti sul corpo dell'indagato.\nInvece, il duello giudiziario persistette per molto tempo nelle corti laiche, arrivando in certi casi fino al Quattrocento. Tuttavia, la sempre maggior diffusione della figura del notaio, port\u00f2 alla prevalenza del processo in forma scritta amministrato da giudici esperti. Nel comune medievale, infatti, era prassi che i podest\u00e0 affidassero la giustizia a giudici formatisi nelle oramai diffuse universit\u00e0 italiane e francesi. Nel Trecento, nelle citt\u00e0 pi\u00f9 avanzate, la tecnica processuale si mostrava alquanto raffinata, tanto che comparvero le prime perizie mediche a sostegno del dibattimento, mentre i notai trascrivevano accuratamente tutte le fasi.\nNonostante gli sforzi dei giuristi in senso contrario, il raffinamento del procedimento processuale ne aument\u00f2 anche la durata, rendendolo spesso inadeguato per le esigenze del ceto mercantile che abbisognava di soluzioni veloci, lontane da rigidi formalismi tipici del processo comune. Pertanto nacquero soluzioni parallele come tribunali propri di alcune arti e corporazioni dove si escogitarono procedure per l'accertamento dei debiti e per la soddisfazione equa dei crediti in caso di fallimento, sia di privati sia di societ\u00e0. A Venezia, a partire dal XIII secolo, si abbandonarono progressivamente i tribunali di diritto comune a favore del pi\u00f9 flessibile Supremo Tribunale della Quarantia, un'assemblea di giudici non dotti che, secondo Mario Ascheri, \u00abrisolvevano i casi con un occhio alla legge scritta e un altro alla saggezza consuetudinaria\u00bb. Il tribunale della Rota Romana, istituito nel 1331, \u00e8 un altro tribunale particolare del tempo, l'unico medievale che sopravvive ancora al 2021, e che in modo inedito arriv\u00f2 a crearsi una propria giurisprudenza, cosa inaudita per il tempo.\nRiguardo all'esecuzione della pena, il patibolo e la mutilazione fisica erano le punizioni pi\u00f9 comuni, in quanto si riteneva che fossero validi deterrenti. Tuttavia quantit\u00e0 di denaro, talvolta ingenti, potevano spesso evitare anche le condanne pi\u00f9 gravi, mentre i perdoni erano molto frequenti. Solamente in citt\u00e0 si poteva ricorrere alla carcerazione, perch\u00e9 vi erano le strutture adatte e la possibilit\u00e0 di pagare i custodi, anche se il sostentamento dei prigionieri era demandato alla piet\u00e0 delle istituzioni caritatevoli. Anche la messa al bando era una pena frequente con la quale il condannato veniva legalmente esposto ad atti di rappresaglia e dunque costretto a fuggire per trovare riparo altrove. Le frequenti faide tra famiglie consigliarono, sia nel processo penale sia in quello civile, di ricorrere alla stipula di tregue giurate e a pacificazioni giuridicamente vincolanti. La mancanza di strutture e di forze di polizia in campagna fece s\u00ec che si arrivasse a considerare tutta una comunit\u00e0 solidalmente e oggettivamente responsabile dei fatti commessi da un ignoto in modo da favorire la delazione. Un \"sindacus\" era obbligato a denunciare alle autorit\u00e0 cittadine i reati pi\u00f9 gravi accaduti nel proprio circondario rurale, creando cos\u00ec un terreno favorevole a gravi ingiustizie.\nIn un mondo che prima di allora aveva conosciuto solo il sistema accusatorio, si deve fare una menzione a parte riguardo alla nascita, all'inizio del Duecento, del sistema inquisitorio. Esso prevedeva un processo penale di confronto tra accusa e difesa in cui il giudice era solo un terzo che presiedeva la contesa. In occasione della repressione dei Catari venne introdotta l'inquisizione, un sistema in cui l'autorit\u00e0 godeva della possibilit\u00e0 di procedere contro il sospettato a prescindere dalla presenza di un'accusa formale da parte del danneggiato.\nDiritto nell'Inghilterra medievale.\nNel 1066 i Normanni, guidati da Guglielmo I conquistarono l'Inghilterra ai danni degli Anglosassoni. I nuovi padroni dell'isola importarono il proprio diritto, senza tuttavia cancellare del tutto quello gi\u00e0 esistente; i due, entrambi di tipo consuetudinario e distanti dal diritto romano, si fusero insieme e dettero origine a un nuovo diritto oggi conosciuto come \"common law,\" che nei secoli successivi influenzer\u00e0 una buona parte dei sistemi giuridici del mondo. Pur avendo basi e principi diversi dal diritto continentale, detto di \"civil law\", i due sistemi non mancheranno di interagire e influenzarsi a vicenda fino a oggi.\nIl sistema di \"Common law\".\nAgli esordi, il \"common law\" dei primi conquistatori normanni si basava soprattutto sul rapporto di vassallaggio tra il sovrano, proprietario di tutte le terre, e i suoi sudditi, ai quali, in cambio della loro fedelt\u00e0, erano concessi i fondi, la tutela e la sicurezza. Fondamentale si rivel\u00f2 la compilazione, ordinata da Guglielmo I, del \"Domesday Book\" nel 1086 circa, con il quale vennero censite tutte le terre del Regno d'Inghilterra. La giustizia era amministrata in nome del re dagli sceriffi locali, nominati dallo stesso sovrano e sempre revocabili, ma nei casi in cui la controversia non veniva affrontata localmente o l'attore non ritenesse di aver avuto giustizia, questi poteva appellarsi a Londra alla \"curia regis\", la corte del re. La costante crescita delle cause portate davanti alla \"curia regis\" dette vita a corti itineranti di giudici regi, che si recavano nelle varie contee ad amministrare la giustizia senza che le parti dovessero recarsi nella capitale. La predominanza delle corti reali sulle corti locali di contea, dimostra una tendenza accentratrice verso la figura del re nel \"common law\", al contrario dell'inclinazione centrifuga del sistema adottato nel feudalesimo continentale. Un'altra differenza con il \"civil law\" continentale si pales\u00f2 nella rigida distinzione tra la giurisdizione regia e quella ecclesiastica, cosa che port\u00f2 ai ben noti scontri tra Guglielmo e l'arcivescovo di Canterbury Anselmo d'Aosta.\nIl regno di Enrico II d'Inghilterra, sul trono dal 1154 sino al 1189, vide un grande sviluppo del diritto anche grazie al suo intervento personale. In primo luogo, si ebbe il rafforzamento del sistema dei \"writ\", delle \"azioni\" che un litigante poteva ottenere dalla cancelleria reale nel caso non avesse avuto giustizia presso la corte del suo signore o dalla corte di contea amministrate dallo sceriffo. Il \"writ\", rilasciato dietro pagamento, conteneva il rimedio alla contesa e la procedura che si doveva seguire. Questo sistema contribu\u00ec sia ad accentrare sempre di pi\u00f9 il potere nella corte regia e, quindi, nel re, ma anche ad affermare il ruolo dei giudici che rilasciavano i \"writ\", i quali, in breve tempo, dettero forma a una serie di decisioni che dalla fine del XII secolo alla met\u00e0 di quello successivo arrivarono a costituire un complesso sistema giuridico. Con grande verosimiglianza, il precoce e rapido sviluppo dei \"writ\" fece in modo che in Inghilterra non arrivassero le influenze del diritto romano che si stava riscoprendo nelle universit\u00e0 europee in quegli stessi anni, plasmando cos\u00ec l'ordinamento di \"common law\" basato sul ruolo eminente dei giudici e della loro creativit\u00e0 di decisioni e sentenze su casi specifici, che andarono a cristallizzarsi in un complesso sistema di regole e principi. Il diritto di \"common law\" si svilupp\u00f2, quindi, come diritto giurisprudenziale di pratica, con un ruolo marginale della dottrina, dove non vi era distinzione tra pubblico e privato.\nCon Enrico II si fecero anche \u00abimmensi passi avanti nella storia del diritto penale\u00bb. Innanzitutto, ricorrendo a una finzione giuridica si cominci\u00f2 a ritenere che ogni atto criminale fosse considerato come una \u00abrottura della pace del re\u00bb e che di conseguenza fosse perseguibile davanti alla corte del re stesso. Ci\u00f2 dar\u00e0 origine, verso la met\u00e0 del XIII secolo, al \"writ of trespass\", una delle azioni pi\u00f9 importanti dell'epoca; concesso inizialmente a chi avesse subito un abuso, presto i giudici lo utilizzarono per tutelare dai danni causati da numerose tipologie di illecito.\nLa costante crescita delle controversie presentate alla \"curia regis\" port\u00f2, durante il regno di Enrico II, alla sua ramificazione in tre corti con differenti compiti e prerogative: la \"Court of Common Pleas\" era chiamata a giudicare i casi tra privati che non riguardavano il re; la \"Court of Exchequer\" aveva giurisdizione su questioni fiscali, amministrative e finanziarie; la \"Court of King's Bench\" trattava i casi criminali, civili e feudali pi\u00f9 rilevanti, spesso alla presenza del re. Inoltre, la \"Court of Exchequer\" (o corte del Cancelliere) inizi\u00f2 ad occuparsi sempre di pi\u00f9 di questioni di \"equity\", un insieme di principi giuridici basati sul diritto naturale. Tale divisione in tre corti rimase invariata fino al \"Judicature Act\" del 1873 con il quale il Parlamento del Regno Unito riorganizz\u00f2 il sistema giudiziale.\nLo sviluppo del sistema del \"common law\" \u00e8 noto grazie soprattutto al lascito di due importanti giuristi inglesi dell'epoca: Ranulf de Glanvill, gran giustiziere del regno, scrisse o supervision\u00f2 intorno al 1187 il \"Tractatus de legibus et consuetudinibus regni Angliae\", un trattato pratico sulle forme di procedura della \"curia regis\" e sulla formazione dei primi \"writ\" che ben dimostra \u00abi grandi passi compiuti nell'organizzazione di un sistema di diritto centralizzato nel corso del regno di Enrico II\u00bb; Henry de Bracton, cui si attribuisce il \"De legibus et consuetudinibus Angliae\", redatto intorno al 1250, in cui si descrivono le fondamenta e i principi del \"common law\" oramai maturo, derivandoli da un complesso di circa 500 decisioni giuridiche del tempo.\nProfessionisti e giurati.\nLa complessit\u00e0 del sistema giuridico che si stava formando e la necessit\u00e0 di seguire le cause presso le corti regie di Londra, rese necessaria la nascita di diverse professionalit\u00e0. In primo luogo gli \"attorneys\", successivamente conosciuti come \"sollecitor\", rappresentavano nel procedimento la parte attore, mentre la difesa del convenuto era affidata ai \"naratores\" (pi\u00f9 avanti conosciuti anche come \"serjeants\", almeno per una parte di loro) a cui era demandato anche il compito di illustrare la fattispecie all'inizio del dibattimento. Quest'ultimo avveniva in francese giuridico ma il verbale veniva trascritto in lingua latina nei \"plea rolls\". Una volta che i fatti venivano verbalizzati, la loro esposizione non risultava pi\u00f9 modificabile, a differenza di quanto avveniva durante il dibattimento. All'azione dell'attore, la parte convenuta aveva diverse possibilit\u00e0: negare il fatto, negarne una parte, confermarlo ma aggiungendo particolari che ne modificavano il significato, confermarlo ma argomentare la sua conformit\u00e0 al diritto. Nell'ultimo caso, il giudice era chiamato a dirimere la questione, ma nei primi tre era demandato soprattutto alla giuria il compito di decidere tra le due versioni.\nNonostante vi siano alcuni esempi della met\u00e0 del XII secolo di insegnamento del diritto romano all'universit\u00e0 di Oxford da parte del giurista Vacario, nel sistema di \"common law\" la formazione giuridica fu molto diversa da quella adottata sul continente. Nel Regno d'Inghilterra, infatti, \"sollecitor\" e \"serjeants\" non si formavano presso le universit\u00e0 ma con l'esperienza accumulata nella frequentazione delle corti centrali, seguiti da lettori particolarmente esperti. Nel loro percorso di formazione, i praticanti svolgevano simulazioni dei processi in cui si addestravano al dibattimento e partecipavano ai giudizi prendendo appunti. Una volta che i \"narratores\" terminavano la propria formazione, entravano a far parte di una delle \"Inn of court\", quattro delle quali, \"Lincoln's Inn\", \"Gray's Inn\", \"Inner Temple\" e \"Middle Temple\", continuano a sopravvivere. Il sovrano, poi, sceglieva tra i \"serjeants\" quelli che avrebbero svolto le funzioni di giudice delle corti centrali.\nFin dal principio la giuria popolare rivest\u00ec un ruolo di protagonista nel sistema di \"common law\". A partire dal XII secolo, per difendersi in una controversia immobiliare, al convenuto era data la facolt\u00e0 di ricorrere, al posto delle tradizionali prove ordaliche, alla \"grande assise\", composta da dodici cavalieri, che giudicassero il suo caso. Nell'era di Enrico II d'Inghilterra i giudici potevano concedere un \"writ\" mediante il quale uno sceriffo era tenuto a convocare dodici uomini del luogo affinch\u00e9 attestassero la legittimit\u00e0 di uno spoglio fondiario, nel caso di ricorso. Sempre con re Enrico venne concesso all'accusato di un delitto di potersi difendere con la testimonianza di dodici vicini invece che con il duello giudiziario; tale scelta divenne quella abituale dopo che con il Concilio Lateranense IV si viet\u00f2 il duello. Ad ogni modo, per la sentenza non era necessaria l'unanimit\u00e0 dei giurati, in quanto la decisione finale spettava al giudice.\nLa \"Magna Carta\".\nApprofittando di una crisi nel potere regio, nel 1215 i baroni inglesi riuscirono a costringere l'impopolare re Giovanni d'Inghilterra (detto \"Senzaterra\") a rilasciare un documento, conosciuto come \"Magna Carta Libertatum\" (dal latino medievale, \"Grande Carta delle libert\u00e0\"), in cui venivano concessi una serie di poteri e diritti. La \"Magna Carta\" sar\u00e0 promulgata pi\u00f9 volte dai vari sovrani che sedettero sul trono d'Inghilterra, talvolta con modifiche, fino alla redazione definitiva del 1225. Tra le diverse concessioni previste, si fa menzione della libert\u00e0 della Chiesa inglese, della citt\u00e0 di Londra, si riconobbero alcuni poteri, anche giudiziari, dei signori sugli abitanti dei loro territori. Inoltre, si stabil\u00ec che nessun uomo libero potesse essere imprigionato, esiliato o privato dei suoi possedimenti, senza che vi fosse un regolare giudizio da parte dei suoi pari. \nLa \"Magna Carta\" non rappresent\u00f2 certamente una novit\u00e0, in quanto non si tratt\u00f2 dell'unico documento di questo tipo redatto in Europa in quell'epoca ma, a differenza di molti altri simili concessi nel continente, questa si mantenne viva e costantemente citata nei secoli successivi, tanto che il grande giurista dell'et\u00e0 elisabettiana Edward Coke la qualific\u00f2 come \u00abla fonte di tutte le leggi fondamentali del Regno\u00bb.\nPassaggio all'et\u00e0 moderna.\nNel campo del diritto il passaggio da Medioevo a et\u00e0 moderna si rivel\u00f2 meno significativo rispetto a quello che avvenne per la politica, l'economia, l'arte, la cultura e la religione. Infatti, sotto molti aspetti, fino alla fine del XVIII secolo, ovvero all'avvento dell'illuminismo e delle codificazioni, alcuni tratti caratteristici dell'esperienza giuridica medievale, quali il binomio tra diritto comune e diritto proprio, si mantennero sostanzialmente intatti. Tuttavia \u00e8 anche vero che l'emersione dell'assolutismo monarchico modific\u00f2 profondamente le prerogative del potere pubblico allora esistenti, comportando innegabili ricadute anche nel settore giuridico. L'affermazione del potere del monarca, la centralizzazione della giustizia, la delega di poteri giuridici a funzionari alle dirette dipendenze della corona, furono tutti elementi caratteristici della nuova era che portarono ad un affievolimento delle autonomie territoriali e delle antiche consuetudini, elementi su cui si poggiava il diritto del Medioevo. Se fino al XIV secolo i protagonisti del mondo giuridico erano stati glossatori e commentatori, nel diritto dell'et\u00e0 moderna si assister\u00e0 al successo del potere pubblico statale nel rivendicare tale ruolo."}
{"id": "148276", "revid": "1745361", "url": "https://it.wikipedia.org/wiki?curid=148276", "title": "Jonathan Demme", "text": "Nel 1991 ottiene il plauso di pubblico e critica per aver diretto il film \"Il silenzio degli innocenti,\" con il quale si aggiudica il Premio Oscar come miglior regista e l'Orso d'argento per il miglior regista al Festival internazionale del cinema di Berlino.\nBiografia.\nFiglio di un'attrice e di un albergatore, trascorse l'infanzia a New York e intorno ai 15 anni di et\u00e0 si trasfer\u00ec con la famiglia a Miami. Appena trentenne, diresse il film \"Femmine in gabbia\" (1974), che non ottenne un grande successo. Dopo altri titoli minori, si afferm\u00f2 con il thriller \"Il segno degli Hannan\" (1979), che vinse il \"New York Film\", e con la commedia \"Una volta ho incontrato un miliardario\" (1980). Ottenne favorevoli consensi dalla critica e dal pubblico con \"Qualcosa di travolgente\" (1986), interpretato da Melanie Griffith e Jeff Daniels, e con \"Una vedova allegra... ma non troppo\" (1988), con Michelle Pfeiffer e Matthew Modine.\nNel 1992 vinse il Premio Oscar per la miglior regia per \"Il silenzio degli innocenti\", con protagonisti Anthony Hopkins e Jodie Foster (cui Demme avrebbe tuttavia preferito Meg Ryan), gi\u00e0 premiato l'anno precedente anche al Festival di Berlino con l'Orso d'Argento e il DGA Award. Nel 1993 ottenne un altro grandissimo successo con \"Philadelphia\", che avrebbe fatto guadagnare a Tom Hanks il primo Oscar. Co-protagonista del film fu Denzel Washington, che nel 2004 torn\u00f2 a lavorare con Demme in \"The Manchurian Candidate\", al fianco di Meryl Streep, a sua volta prima attrice del suo ultimo lavoro \"Dove eravamo rimasti\" (2015). Mor\u00ec il 26 aprile 2017, all'et\u00e0 di 73 anni, a causa di un cancro all'esofago di cui soffriva da tempo.\nRiconoscimenti.\nPremio Oscar\nGolden Globe\nBritish Academy Film Awards\nDirectors Guild of America Award\nFestival internazionale del cinema di Berlino\nNational Board of Review\nPremio C\u00e9sar"}
{"id": "148278", "revid": "712828", "url": "https://it.wikipedia.org/wiki?curid=148278", "title": "Revan", "text": "Revan \u00e8 un personaggio dell'universo espanso fantascientifico di Guerre stellari. \u00c8 un Jedi vissuto nel periodo della Vecchia Repubblica. Il personaggio fa la sua prima apparizione nel videogioco \"\" ed \u00e8 completamente gestibile dal giocatore che pu\u00f2 sceglierne aspetto e sesso. Il canone stabilito da LucasArts vede Revan come un maschio. Nel videogioco, la voce del personaggio maschio \u00e8 data da Rino Romano.\nIn seguito il personaggio viene menzionato anche in ' e compare in ', nel fumetto \"Knights of the Old Republic\" e nel romanzo \"\".\nStoria.\nNon si sa molto sull'infanzia di Revan. La sua prima maestra, Kreia, afferma che sia nato in un pianeta dell'Orlo Esterno. Revan viene addestrato su diversi pianeti da numerosi maestri Jedi durante la sua giovinezza; Kreia, Arren Kae, Dorak, e Zhar Lestin sono quelli che danno il maggior contributo alla sua formazione.\nQuando le guerre mandaloriane iniziarono, la Repubblica aveva un bisogno disperato di ricevere supporto dal Consiglio Jedi, ma i Maestri che lo presiedevano rifiutarono di dare il loro appoggio. Le ferite della grande guerra Sith contro Exar Kun erano ancora aperte e il Consiglio non si sentiva in grado di affrontare una nuova guerra dopo cos\u00ec poco tempo. Inoltre avevano percepito, a ragion veduta, una minaccia che si nascondeva dietro la guerra. Alcuni Jedi erano per\u00f2 in disaccordo con la loro posizione, apparentemente inattiva. Da quando il giovane Revan era salito al grado di cavaliere, grazie al suo carisma, aveva cominciato ad attirare l'attenzione di molti giovani dell'Ordine. Revan e il suo amico Alek (che durante la guerra cambier\u00e0 nome in Malak) capeggiarono quindi un gruppo di jedi che si adoper\u00f2 a sostegno dell'esercito della repubblica, tuttavia essi erano in troppo pochi per poter fare davvero la differenza. Le cose cambiarono dopo il massacro di Cathar: l'esercito mandaloriano, alla guida del generale Cassus Fett, annient\u00f2 l'intera popolazione del pianeta (per lo pi\u00f9 composta da civili disarmati). Revan e i pochi jedi al suo seguito assistettero al fatto tramite una visione della forza. Fu tramite questa visione che Revan pot\u00e9 vedere che un mandaloriano si oppose all'eccidio e che per questo fu brutalmente ucciso. Revan decise di prendere la sua maschera in un atto simbolico tramite il quale assorbire lo spirito e la causa del guerriero caduto. L'episodio gener\u00f2 sdegno in tutta la galassia e migliaia di jedi tra padawan, cavalieri e maestri si unirono alla causa di Revan.\nL'entrata di Revan in guerra nel 3.963 BBY segn\u00f2 un'importante svolta, e per la prima volta i mandaloriani dovettero arretrare di fronte al genio tattico del giovane unito alla straordinaria efficienza bellica dei Jedi. Revan e Malak vennero in breve promossi fino a ricevere il completo controllo della flotta della Repubblica. Insieme liberarono Taris, combatterono contro Cassus Fett - lo stratega primario del Mandalore - nel Grappolo di Jaga, e distrussero una buona parte della armata Mandaloriana ad Althir. Revan scopr\u00ec l'Accademia Trayus, un luogo costruito dall'antico Impero Sith di Naga Sadow. In quel luogo Revan scopr\u00ec dell'esistenza dell'Impero Sith, che si pensava fosse stato sconfitto nella Grande Guerra Iperspaziale, e cap\u00ec che la minaccia era imminente, in grado di distruggere la Galassia. Arriv\u00f2 alla conclusione che la Repubblica era troppo malata e incapace di difendersi da una minaccia cos\u00ec potente, e quindi si doveva creare un nuovo governo privo di debolezze per sostituire quello inefficace, un nuovo Impero fondato sugli insegnamenti Sith. Avrebbe salvato la Galassia conquistandola, e in quel momento Revan abbandon\u00f2 gli insegnamenti Jedi, prendendo il titolo di Signore Oscuro dei Sith e divent\u00f2 Darth Revan, prendendo con s\u00e9 Malak come apprendista. Revan pianific\u00f2 l'ultima battaglia su Malachor V. Fece costruire dal tecnico iridoniano Bao-Dur, un dispositivo: il generatore di masse oscure, capace di amplificare notevolmente la gravit\u00e0 del pianeta. Le flotte dei mandaloriani e della repubblica si schiantarono al suolo, schiacciate dalla gravit\u00e0 del pianeta. E in un solo giorno Revan sconfisse tutti i suoi nemici.\nDopo la vittoria di Malachor nel 3.960 BBY, la Repubblica accolse Revan e Malak come eroi, ma gli insegnamenti Sith si stavano gi\u00e0 diffondendo nei loro ranghi. Revan si stava preparando per la sua campagna di conquista della repubblica, ma sapeva di non aver a disposizione un esercito sufficientemente potente. Per questo tramite le mappe stellari si mise in cerca della Star Forge, una fabbrica in grado di fornirgli le risorse belliche di cui aveva bisogno. Scoperta e sfruttata la Star Forge, nel 3.959 BBY, Revan e Malak tornarono nello spazio conosciuto, alla testa di un'enorme flotta Sith. La campagna di conquista di Revan, passata alla storia come la guerra civile Jedi, era orchestrata in modo da ribaltare la Repubblica arrecando il minore danno possibile alle risorse industriali e alle infrastrutture pi\u00f9 importanti. Sotto la sua guida le forze Sith lasciarono da parte i pianeti militarmente pi\u00f9 importanti. Grazie a una brillante strategia e ad alleanze tattiche, l'Impero Sith di Revan nel giro di due anni conquist\u00f2 un terzo dello spazio e mise in ginocchio la Repubblica.\nNel 3.957 BBY la Repubblica e i Jedi lanciarono un attacco disperato alla nave di Revan. Darth Malak scelse quel momento per attaccare la nave ammiraglia della flotta Sith su cui era Revan, per eliminare sia il suo Maestro che la minaccia principale alla flotta Sith. Bastila Shan rimase l'unica persona in piedi sulla nave di Revan. La ragazza vide che il giovane Revan era quasi morto, ed era rimasta solo una piccola scintilla di vita in lui. Decise quindi di curarlo attraverso la Forza e di portarlo dagli Jedi, che lo curarono e la sua mente venne riprogrammata dal Consiglio per nascondere la sua identit\u00e0 di Signore Oscuro e per permettere a Bastila di accedere al suo subconscio, per trovare un modo di sconfiggere la flotta Sith.\nRevan, sotto un nome falso, venne messo al servizio di Bastila sulla nave \"Endar Spire\". Nell'orbita del mondo di Taris, la \"Endar Spire\" venne attaccata dalla flotta Sith e venne distrutta. Bastila riusc\u00ec a fuggire sulla superficie del pianeta, seguita tempo dopo da Revan e dal soldato Carth Onasi. Revan, Bastila, e Carth, assieme alla giovane twi'lek Mission Vao, allo wookie Zaalbar, e al mandaloriano Canderous Ordo, riuscirono ad evitare il bombardamento del pianeta e fuggirono a bordo di una nave sottratta a uno dei signori del crimine di Taris, la \"Ebon Hawk\". Revan e compagni arrivarono sul mondo di Dantooine, dove Bastila convinse il Consiglio Jedi a riaddestrare il dimentico Revan nelle vie dei Jedi. Revan assunse in brevissimo tempo il grado di Padawan e gli venne assegnata una missione di elevata importanza dal Maestro Vandar: cercare le mappe stellari per localizzare la Star Forge.\nDurante il viaggio per trovare la quarta mappa stellare la Ebon Hawk venne catturata con un raggio traente dalla Leviathan, la nave di Saul Karath. Revan scelse un membro del gruppo adatto da mandare di nascosto sul ponte della nave per liberare il gruppo intrappolato. Il membro libero salv\u00f2 tutto il gruppo e arrivando sul ponte dell'hangar Carth, Bastila e Revan incrociarono Saul Karath, che venne ucciso da Carth. Non riuscirono a lasciare la Leviathan per\u00f2, senza prima imbattersi nello stesso Darth Malak. Il vecchio apprendista raccont\u00f2 allo sbalordito Revan la verit\u00e0 sul suo conto e i due combatterono in un duello feroce. Revan non era ancora abbastanza forte per battere Malak, e Bastila si sacrific\u00f2 facendosi catturare per permettere al gruppo di fuggire.\nDopo aver tracciato la posizione della Star Forge, Revan e i compagni partirono all'assalto della fabbrica. Liberata Bastila dall'influsso del lato oscuro che Malak esercitava su di lei, Revan si prepar\u00f2 al confronto finale con Malak. Revan riusc\u00ec a batterlo ferendolo a morte. La Star Forge venne distrutta, e l'equipaggio della Ebon Hawk venne ricevuto sul pianeta dei rakata da centinaia di soldati e civili. Il Maestro Vandar regal\u00f2 una medaglia a ogni membro del gruppo, con cui celebr\u00f2 il ritorno alla Luce di Revan, il Cavaliere prodigo.\nDopo anni dalla sconfitta di Malak, Revan comincia ad interrogarsi sul suo passato, chiedendosi cosa abbia spinto i mandaloriani ad attaccare la Repubblica. Revan ricorda l'esistenza dell'Impero Sith, di esserne venuto a contatto dopo la scoperta dell'accademia di Trayus su Malachor V, e in particolare di un pianeta, Nathema, ove si dirige dopo aver salutato la moglie Bastila incinta. Arrivato su Nathema, Revan viene attaccato e catturato da Nyriss (vecchia e potente Sith, facente parte del Consiglio Oscuro) e Lord Scourge (giovane Signore dei Sith), i quali sono venuti a conoscenza dell'intenzione di attaccare la Repubblica da parte dell'Imperatore. I due sith si trovavano su Nathema per osservare la scempiaggine compiuta dall'Imperatore nell'eseguire il rituale che lo rese immortale. Esso \u00e8 infatti un pianeta morto, privo di qualsiasi traccia della Forza, che qui appare come \"strappata via\", sostituita da una grande sensazione di vuoto. I due Sith tengono prigioniero Revan su Dromund Kaas, capitale imperiale, dove nel frattempo complottano per fermare l'intento dell'Imperatore di attaccare la Repubblica, ritenendola una mossa avventata che porter\u00e0 l'Impero alla distruzione. Revan resta imprigionato per tre anni. Nel frattempo Meetra Surik, ovvero l'Esule jedi che aiut\u00f2 anni prima Revan su Malachor V, parte per salvarlo, dopo aver saputo da Bastila dove egli si fosse recato. Meetra e Scourge hanno entrambi l'intento di fermare l'Imperatore, e convengono che l'unico modo sia liberare Revan dal palazzo di Darth Nyriss, dove viene tenuto prigioniero. Per farlo, Scourge va dall'Imperatore in persona, rivelandogli l'intento di Nyriss di fermarlo; il palazzo della signora oscura viene dunque attaccato, e Revan fugge insieme ai compagni T3-M4, Lord Scourge e Meetra. I quattro si nascondono, in attesa del momento di attaccare l'Imperatore. Il gruppo parte dunque per la Cittadella a Kaas City, dove, neutralizzate le guardie, hanno accesso alla sala del trono. L'Imperatore si rivela sorpreso dal ritorno di Revan, ed inizia il grande scontro. Durante il combattimento, per\u00f2, Scourge ha una visione, nella quale vede l'Imperatore sconfitto da un jedi, che per\u00f2 non corrisponde n\u00e9 a Revan n\u00e9 a Meetra. Terrorizzato dal fatto che quel combattimento possa essere l'ultimo per lui e timoroso di morire, Scourge tradisce i jedi e uccide Meetra, trafiggendola alle spalle. Revan rimane senza sensi dopo un attacco dell'Imperatore e viene rinchiuso in una cella di stasi, nella quale rester\u00e0 per oltre 300 anni. Mentre Revan \u00e8 imprigionato in questa camera, l'Imperatore si insedia nella sua mente, per estrarre informazioni riguardanti la Repubblica, in vista del suo prossimo attacco. Il legame mentale per\u00f2 consente anche a Revan di insediarsi nella mente dell'Imperatore, influenzandolo, e ritardando l'attacco alla Repubblica di oltre 200 anni. Cos\u00ec facendo, Bastila ed il loro figlio Vaner avrebbero potuto vivere la loro vita in modo sereno e senza guerre.\nSesso e controversie.\nMentre nel videogioco il sesso di Revan \u00e8 specificato dal giocatore, il canone di Guerre stellari stabilisce che Revan \u00e8 da considerarsi maschio nella continuit\u00e0, come specificato da Leland Chee. Il volume \"Chronicles of the Old Republic\", pubblicato prima del rilascio di \"\", e \"The New Essential Chronology\" descrivono Revan come maschio. L'affermazione di ci\u00f2 ha provocato critiche e discordie tra i fan di Guerre stellari che hanno giocato entrambi i giochi, che hanno citato come la canonizzazione sia vicina alla considerazione di George Lucas che ritiene Guerre stellari essere un \"film per ragazzi\". Il capo sviluppatore del videogioco, David Gaiver, ha specificato di preferire Revan come femmina e Dan Wallace, autore di \"The New Essential Chronology\" spiega che:\nNel romanzo \"Darth Bane - Il sentiero della distruzione\", l'autore Drew Karpyshyn evita i riferimenti al sesso del personaggio e usa limitatamente i pronomi che si riferiscono a Revan. Nella storia Revan viene mostrato come mascherato e visto in uno holocron da Darth Bane, il personaggio principale della storia.\nNonostante lo stesso Lucas accetti il canonico Revan come maschio, i fan considerano questo un problema che genera controversie. Una domanda riguardo al sesso del personaggio, posta sul sito Lucasforums mostra comunque che il 57% si trova d'accordo con la spiegazione \"canonica\"."}
{"id": "148280", "revid": "824274", "url": "https://it.wikipedia.org/wiki?curid=148280", "title": "Mara Santangelo", "text": "Ex tennista professionista, in carriera ha vinto 1 torneo WTA in singolare e 9 in doppio, specialit\u00e0 nella quale si \u00e8 aggiudicata il Roland Garros nel 2007, diventando la prima italiana in assoluto a vincere un torneo del Grande Slam nel doppio. Ex n\u00ba 27 del mondo, ha conquistato la Fed Cup nel 2006, arrivando in finale l'anno successivo, mentre il suo miglior risultato nei tornei dello Slam sono stati gli ottavi di finale raggiunti agli Australian Open 2004.\nIl 24 gennaio 2007 il Presidente della Repubblica, Giorgio Napolitano, le ha conferito l'onorificenza di Cavaliere Ordine al merito della Repubblica italiana.\nHa annunciato il ritiro dalle competizioni nel 2011, all'et\u00e0 di 30 anni. Oggi \u00e8 Team Manager della squadra di Fed Cup, \u00e8 Presidente della commissione atleti della Federazione Italiana Tennis e rappresentante degli atleti per il Consiglio Nazionale del CONI, oltre a commentare spesso alcune partite di tennis per il canale sportivo SuperTennis.\nBiografia.\nVita privata.\nMara Santangelo \u00e8 nata a Latina, ma \u00e8 vissuta in valle di Fiemme. Ha cominciato a giocare a tennis all'et\u00e0 di 5 anni, come da tradizione familiare. All'et\u00e0 di 12 anni \u00e8 stata convocata al \"Centro Tecnico Federale\" ed ha sempre fatto parte della squadra Nazionale fin dalle giovanili. Nel 1997 ha avuto un grave lutto in famiglia e a fine 2009 ha subito un infortunio al piede che ha comportato l'asportazione di un nervo (malformazione congenita derivata da un neuroma di Morton). Tale infortunio ha quindi bloccato la sua carriera sportiva. \nNel 2010 ha deciso di recarsi in pellegrinaggio presso la Madonna di Me\u0111ugorje, dove lei stessa dichiara di aver vissuto esperienze molto forti che l'hanno portata a scrivere un libro autobiografico, \"Te lo prometto\", che racconta sia la sua carriera da sportiva sia la sua vita spirituale.\nNel 2012, un anno dopo l'abbandono dell'attivit\u00e0 agonistica, ha conseguito un Master in Sport &amp; Management alla Bocconi, oltre ad essersi diplomata in Socio Psico Pedagogia. Il 18 marzo 2015 si \u00e8 laureata in Scienze dell'Educazione e della Formazione. Ha collaborato e lo fa tuttora con l'azienda Robert Bosch tenendo seminari di formazione per coniugare il gioco e le strategie del tennis alle dinamiche della realt\u00e0 aziendale. Dal settembre del 2012 fa parte del consiglio della Federazione Italiana Tennis, mentre dal febbraio 2013 \u00e8 membro del consiglio nazionale del CONI come rappresentante degli atleti. Nello stesso anno \u00e8 diventata Maestra Internazionale di Tennis per poi ricevere la qualifica di Tecnico Nazionale di IV livello nel 2014.\nMara Santangelo ha preso poi la seconda laurea magistrale in Sport e Management. Ha conseguito la Certificazione di Licenced Practictioner. Ha approfondito tematiche di motivazione, team building e PNL con personal trainer di prestigio nazionale ed internazionale.\n\u00c8 testimonial delle multinazionali Bosch e Randstad per un progetto sociale che aiuta i giovani ad introdursi nel mondo del lavoro tramite la metafora sportiva. \nAttualmente si occupa di formazione nelle scuole e nelle aziende.\nCarriera sportiva.\nMara Santangelo ha raggiunto gli ottavi di finale agli \"Australian Open 2004\", dopo aver passato le qualificazioni, sconfiggendo la testa di serie numero 16 Mag\u00fci Serna, Barbara Schett, e la testa di serie 19 El\u00e9ni Daniil\u00eddou, venendo sconfitta solamente dalla vincitrice del torneo e numero 1 al mondo Justine Henin per 1-6 6-7(5), dopo essersi trovata avanti per 4-2 nel secondo set.\nNel 2006, in Australia ha raggiunto la semifinale ad Hobart, il terzo turno agli \"Australian Open\" sconfiggendo al primo turno la francese Tathiana Golovin (testa di serie no 24). Ha vinto il suo primo titolo WTA a Bangalore (India), sconfiggendo Jelena Kostani\u0107 in finale 3-6 7-6(5) 6-3. Sulla terra rossa ha raggiunto i quarti di finale ad Istanbul. L'erba inglese la vede protagonista a Birmingham con un eccellente quarto di finale.\nNel stesso anno, ha avuto un eccellente risultato a New Haven (negli USA) dove Mara, partendo dalle qualificazioni superate brillantemente, arriva ai quarti di finale, e mette in carriera lo scalpo di Anastasija Myskina, top 10 del mondo, sul punteggio 4-6 6-3 6-4. Buon \"US Open\" per Mara che raggiunge il terzo turno dopo essersi presa la rivincita sulla Raymond e avere battuto l'austriaca Bammer. La sconfitta con la Mauresmo (testa di serie numero 1) al terzo set la rinfranca comunque nella convinzione di potersela giocare alla pari con le top 10.\nMara Santangelo e le compagne di squadra Francesca Schiavone, Flavia Pennetta, e Roberta Vinci sconfissero il Belgio col punteggio di 3\u20132 nella finale di Fed Cup 2006. Mara ha contribuito alla vittoria della sua Nazione, regalando all'Italia il punto del 2-2, dove Mara scende in singolare battendo Kirsten Flipkens 6-7(3) 6-3 6-0. Justine Henin fu costretta a ritirarsi nel quinto e conclusivo match a causa di un infortunio al ginocchio destro, garantendo all'Italia la vittoria della loro prima \"Fed Cup\".\nConcluse l'anno 2006 al numero 31 della classifica mondiale, il suo record personale fino a quel momento. Nel 2007, raggiunge il primo quarto di finale della stagione al torneo \"Tier IV\" di Pattaya, dove fu sconfitta da Sania Mirza per 4-6 6-7(4).\nAl torneo successivo, il \"Tier III\" di Bangalore, dove si presentava come campionessa uscente, raggiunse la finale per il secondo anno consecutivo, ma venne sconfitta da Jaroslava \u0160vedova. Al terzo turno del torneo di Key Biscayne sconfisse Jelena Jankovi\u0107 n\u00ba 9 al mondo sul punteggio 2\u20136 7\u20136(3) 6-4, la sua seconda vittoria nella carriera su una top 10. Raggiunge gli ottavi di finale dove fu sconfitta da Anna \u010cakvetadze.\nDurante la stagione su terra rossa, sconfisse la numero 9 al mondo Nadia Petrova 6\u20133, 6-3 nel secondo turno del torneo di Varsavia, raggiungendo cos\u00ec per la terza volta i quarti di finale nel corso dell'anno. Agli Open di Francia 2007, nel torneo singolare, raggiunge il terzo turno, perdendo dalla futura vincitrice Henin per 2-6 3-6.\nNel doppio, invece, in coppia con Alicia Molik, arriva la consacrazione vincendo il torneo. Fu la prima italiana a vincere un titolo del \"Grande Slam\" e fu la sua quarta vittoria di doppio dell'anno, ognuna con una diversa partner.\nSull'erba inglese ha raggiunto la semifinale nel torneo di Birmingham. Al torneo di Wimbledon 2007 raggiunge il terzo turno dopo aver battuto Ayumi Morita e Caroline Wozniacki, venne sconfitta dalla campionessa uscente e quarta testa di serie Am\u00e9lie Mauresmo. Prese parte alla finale della \"Fed Cup 2007\", nella quale l'Italia non riusc\u00ec a difendere il proprio titolo e la Russia si aggiudic\u00f2 il trofeo col punteggio di 4-0. Nel 2008 Mara Santangelo fu costretta a saltare i tornei di preparazione agli \"Australian Open\" e il torneo stesso a causa di un problematico infortunio al piede sinistro; non prese parte inoltre al torneo di Bangalore, dove era stata vincitrice e finalista nei due anni precedenti.\nTorn\u00f2 alle competizioni solamente nel mese di maggio, dopo uno stop di otto mesi; raggiunge il secondo turno per due volte (compreso il torneo di Wimbledon 2008) e vince due tornei ITF in singolare, Biella e Ortisei, partecipa alle Olimpiadi di Pechino dove fu sconfitta al primo turno da Dinara Safina per 3-6 6-7(1). Nel 2009 Mara Santangelo dovette ancora lottare con l'infortunio al piede, ma riusc\u00ec a trionfare in tre tornei di doppio, tutti vinti con Nathalie Dechy: ASB Classic, dove sconfissero Nuria Llagostera Vives e Arantxa Parra Santonja 4-6 7-6(3) 12-10, Monterrey Open con una vittoria per 6-3 6-4 su Iveta Bene\u0161ov\u00e1 e Barbora Z\u00e1hlavov\u00e1-Str\u00fdcov\u00e1 e, infine, gli Internationaux de Strasbourg, superando Claire Feuerstein e St\u00e9phanie Foretz Gacon col punteggio di 6-0 6-1.\nIl 6 settembre, in coppia con Laura Olivieri, a Cagliari, ha vinto i Campionati Europei di Beach Tennis, superando per 6-4 6-3 le campionesse uscenti, Simona Briganti e Rossella Stefanelli. Nel maggio 2010 annuncia dagli schermi della televisione della FIT SuperTennis, di cui \u00e8 opinionista, il suo ritiro dai tornei di singolare a causa della difficolt\u00e0 a guarire completamente dall'infortunio al piede che la affliggeva dal 2007. Il 28 gennaio 2011, durante una conferenza stampa tenuta all'Harbour Club di Milano, annuncia il ritiro dall'attivit\u00e0 agonistica.\nA maggio del 2015 si laurea campionessa italiana di paddle tennis a squadre con il Circolo Canottieri Aniene.\nIl 25 agosto 2015 alla cerimonia degli \"Oscar dello Sport\" a Mazara del Vallo viene premiata con il premio dedicato alla carriera."}
{"id": "148281", "revid": "599013", "url": "https://it.wikipedia.org/wiki?curid=148281", "title": "Prova di Weber", "text": "La prova di Weber \u00e8 un esame acumetrico, cio\u00e8 un esame della funzione uditiva, che si ottiene ricorrendo all'uso di un diapason. La prova di Weber viene spesso utilizzata come test di screening rapido per l'udito. \u00c8 in grado di rilevare una perdita di udito di tipo trasmissivo unilaterale ed una perdita di udito unilaterale neurosensoriale (perdita di udito dell'orecchio interno).\nStoria.\nIl test prende il nome da Ernst Heinrich Weber (1795-1878). Il diapason fu inventato nel 1711 e Weber, anatomista e fisiologo tedesco di Lipsia, descrisse nel 1834 il modo in cui vibrava la membrana timpanica, e le modalit\u00e0 con le quali un suono \u00e8 condotto attraverso le ossa del cranio. Solo molti anni dopo E. Schmalz, un otorino tedesco, inizi\u00f2 ad utilizzare il diapason in ambito clinico, rifacendosi alle scoperte di Weber descrivendole ed introducendo nella valutazione del paziente il test.. Nella seconda met\u00e0 del XIX secolo il valore del test fu messo in dubbio da alcuni famosi otorinolaringoiatri, ad esempio Hermann Schwartze, ma altri otorini dimostrarono che il test era utile. Fra costoro Adam Politzer che, con una serie di studi condotti sull'uso del diapason e pubblicati tra il 1864 ed il 1870, dimostr\u00f2 l'utilit\u00e0 del test di Weber nel localizzare, di fronte ad una membrana timpanica normale, se la lesione aveva sede nell'orecchio medio o nel labirinto.\nTecnica.\nSi esegue ponendo il diapason al vertice del capo o sulla fronte del soggetto in esame, in posizione equidistante dalle orecchie. Si mette in vibrazione il diapason e si chiede al paziente come percepisce il suono.\nIl soggetto normale localizza il suono in entrambe le orecchie o al centro della testa (\"Weber indifferente\").\nNel caso di sordit\u00e0 trasmissiva (ad esempio nelle malattie dell'orecchio medio), il Weber si lateralizza verso il lato malato.\nInterpretazione del test.\nIl soggetto con ipoacusia \"unilaterale\" (o a prevalenza unilaterale) percepisce il suono nel lato malato se affetto da ipoacusia \"trasmissiva\" (danno a carico dell'orecchio medio), nel lato sano o meno malato se affetto da ipoacusia \"percettiva\" (danno a carico dell'orecchio interno).\nIn entrambi i casi si parla di \"Weber lateralizzato\".\nNel caso di sordit\u00e0 neurosensoriale bilaterale, il suono sar\u00e0 lateralizzato verso l'orecchio migliore se vi \u00e8 una differenza di soglia tra i due lati; se invece le soglie sono simmetriche sar\u00e0 localizzato al centro.\nNelle sordit\u00e0 trasmissive, se la sordit\u00e0 \u00e8 bilaterale ed \u00e8 presente una differenza di soglia tra le due orecchie, sar\u00e0 lateralizzato nell'orecchio peggiore; se la sordit\u00e0 \u00e8 simmetrica al centro.\nLa trasmissione di un suono \u00e8 infatti mediata dall'orecchio medio, composto dai incudine e martello, staffa, e dalla tuba di Eustachio.\nLa percezione neurosensoriale di un suono \u00e8 invece mediata dall'orecchio interno, composto dalla coclea con la sua membrana basilare interna e dal nervo cocleare (VIII nervo cranico). L'orecchio esterno \u00e8 costituito dal padiglione auricolare, dal condotto uditivo e dalla membrana timpanica e trasmette i suoni all'orecchio medio. Tuttavia l'orecchio esterno non contribuisce alla conduzione o alla capacit\u00e0 uditiva neurosensoriale, ad eccezione di quei casi in cui interferisce con la trasmissione, limitatamente alla presenza di abbondante raccolta di cerume nel condotto uditivo."}
{"id": "148282", "revid": "367445", "url": "https://it.wikipedia.org/wiki?curid=148282", "title": "Cassio Dione", "text": "Biografia.\nFiglio di Cassio Aproniano, un senatore romano della famiglia dei Cassii, nacque a Nicea in Bitinia. Stando a fonti epigrafiche, il suo \"praenomen\" sarebbe stato \"Lucius\". Il suo nome gentilizio era \"Cassio\", e assunse gli altri due nomi (\"cognomen\" e \"agnomen\") in onore del nonno materno Dione Crisostomo, che per primo aveva portato il cognome di Cocceiano dal suo protettore Cocceio Nerva. Quindi, bench\u00e9 fosse da parte di madre di discendenza greca e bench\u00e9, nei suoi scritti, abbia adottato in prevalenza la lingua greca della sua provincia natale, deve essere considerato come un romano, in quanto cittadino romano e senatore. Altre fonti epigrafiche aggiungono il \"nomen\" \"Claudio\". Secondo un'altra interpretazione, \"Claudio\" sarebbe il \"praenomen\", mentre l\"agnomen\" \"Cocceiano\" deriverebbe da una errata tradizione bizantina che lo confondeva con lo zio. La questione sul suo nome rimane controversa, e gli unici punti saldi sono i nomi \"Cassio\" e \"Dione\".\nCassio Dione ha passato la maggior parte della sua vita nel servizio pubblico. Fu senatore sotto Commodo e governatore di Smirne dopo la morte di Settimio Severo. In seguito fu console suffetto verso il 205, e proconsole in Africa e in Pannonia. Alessandro Severo lo tenne in grande stima e lo fece eleggere console per la seconda volta, nel 229 insieme a lui, bench\u00e9 la Guardia pretoriana, irritata contro di lui per la sua severit\u00e0, avesse richiesto la sua testa. Dopo il suo secondo consolato, raggiunta la vecchiaia, si ritir\u00f2 nel suo paese natale, dove mor\u00ec.\n\"Storia romana\".\nStruttura.\nCassio Dione pubblic\u00f2 una \"Storia romana\" in ottanta libri, scritti in lingua greca, frutto delle sue ricerche e del lavoro di ventidue anni. Abbracciava un periodo di 983 anni, dall'arrivo di Enea in Italia e la successiva fondazione di Roma fino al 229. Fino al periodo di Giulio Cesare, egli d\u00e0 solo un resoconto degli eventi. Dopo, invece, entra pi\u00f9 nei particolari, e a partire dal periodo di Commodo \u00e8 molto pi\u00f9 attento e accurato.\nI primi due libri della \"Storia romana\" erano dedicati alle vicende legate allo stanziamento dei profughi troiani nel Lazio e col periodo regio, mentre nel libro III aveva inizio la storia della Repubblica (510 a.C.) e lo scrittore presentava le guerre sostenute dai Romani per la conquista della penisola e vari avvenimenti di ordine sociale e politico. Nel libro XI aveva inizio la descrizione della prima guerra punica, nel XXI si passava alla terza guerra punica, e nel XXXI molto probabilmente alle guerre mitridatiche. Nel libro XLI (che appartiene ai libri giunti a noi interi) inizia la descrizione della guerra civile tra Cesare e Pompeo, nel LI la storia dell'Impero, che Cassio Dione fa cominciare nell'anno 31 a.C. con la fine della guerra civile tra Ottaviano e Antonio. Da questo quadro appare chiaro che Cassio Dione divideva la sua Storia in decadi (e forse\nanche in pentadi) come Livio. \nConservazione.\nCi sono rimasti frammenti dei primi trentasei libri: ma c'\u00e8 una parte considerevole del trentacinquesimo libro, sulla guerra di Lucullo contro Mitridate e del trentaseiesimo, sulla guerra contro i pirati e la spedizione di Pompeo Magno contro il re del Ponto. I libri che seguono, fino al LIV compreso, sono quasi tutti completi: riguardano il periodo dal 65 a.C. al 12 a.C., o dalla campagna orientale di Pompeo e la morte di Mitridate alla morte di Marco Vipsanio Agrippa. Il libro LV presenta una considerevole lacuna. Dal LVI al LX, entrambi inclusi, che comprendono il periodo dal 9 al 54, sono completi e contengono gli eventi dalla sconfitta di Varo in Germania alla morte di Claudio. Dei seguenti venti libri abbiamo soltanto frammenti ed un magro compendio di Giovanni Xifilino, un monaco dell'XI secolo, che comincia con il trentacinquesimo e continua alla fine dell'ottantesimo libro\u02d0 si tratta di un lavoro molto mediocre, composto per ordine dell'imperatore Michele VII Parapinace. L'ottantesimo ed ultimo libro comprende il periodo da 222 al 229, durante il principato di Alessandro Severo. \nI frammenti dei primi trentasei libri, come sono ora raccolti, sono di quattro generi:\nLo stile.\nCassio Dione ha preso Tucidide a suo modello, ma l'imitatore non \u00e8 paragonabile con l'originale nella disposizione e nella distribuzione dei materiali o nella solidit\u00e0 della visione e nel ragionamento accurato. Il suo stile \u00e8 generalmente chiaro, almeno dove non sembra che ci sia corruzione del testo, tuttavia pieno di latinismi. La sua diligenza \u00e8 fuor di dubbio e grazie alle sue opportunit\u00e0 \u00e8 ben informato delle circostanze dell'impero durante il periodo in cui \u00e8 un contemporaneo.\nBibliografia.\nLa versione originale inglese di questa voce era inizialmente basata sul \"Harpers Dictionary of Classical Antiquities\" di H. T. Peck (1898)."}
{"id": "148283", "revid": "6923", "url": "https://it.wikipedia.org/wiki?curid=148283", "title": "Sanniti", "text": "I Sanniti furono un antico popolo italico stanziato nell'area centromeridionale della Penisola. Da costoro prende il nome la regione storica del Sannio, corrispondente a parte delle attuali regioni Abruzzo, Molise, Campania nonch\u00e9 a talune aree marginali di Lazio, Puglia e Basilicata.\nLa storiografia antica, prevalentemente romana, descriveva i Sanniti come una popolazione dedita prevalentemente alla pastorizia, articolata in insediamenti sparsi \"(vicatim)\", organizzata in trib\u00f9 federate in una lega. Particolarmente marcata era la loro bellicosit\u00e0: secondo la tradizione Roma sarebbe riuscita a sconfiggere questo popolo soltanto dopo tre sanguinosissime guerre. La \"Regio IV Samnium\", istituita in et\u00e0 augustea, corrispondeva solo parzialmente all'antico Sannio.\nEtnonimo.\nI Sanniti definivano \"Safinim\" (dalla radice italica \"Sab-\"/\"Saf-\" presente anche in Sabini e Sabelli, ad esempio) il proprio territorio nazionale, e definendo se stessi col il nome di \"Safineis\" (in greco antico \u03a3\u03b1\u03c6\u03b9\u03bd\u03b5\u03af\u03c2). Le differenti denominazioni a noi giunte attraverso la lingua latina si spiegano con la circostanza che in latino arcaico la /f/ intervocalica non era presente, per cui \"Safinim\" divenne per assimilazione \"Samnium\", da cui i Romani derivarono il toponimico \"Samnites\" per designarne gli abitanti.\nStoria.\nIl \"Ver Sacrum\".\nSecondo quanto raccontato da Dionigi di Alicarnasso, i Sabini, che avevano lungamente combattuto contro i vicini Umbri, non potendo prevalere, decisero di sacrificare i nati di quell'anno se avessero riportato vittoria sugli Umbri. Ottenuta la vittoria mantennero il voto, ma essendo stati poi oppressi da grave carestia, per liberarsi da tale calamit\u00e0 decisero di consacrare nuovamente agli d\u00e8i i loro figli, pensando di ritrovare l'abbondanza perduta. Questi, consacrati al dio Marte, una volta raggiunta l'et\u00e0 adulta furono mandati dai loro genitori a cercare una nuova dimora.\nQuesto schema appare replicato nelle altre leggende relative all'origine delle varie trib\u00f9 sannitiche: in ognuna di esse compare la storia di un gruppo di giovani che abbandona la propria comunit\u00e0 d'origine al seguito di un animale totemico. Ad esempio, i sanniti Pentri avrebbero fondato la citt\u00e0 di \"Bovianum\" seguendo un bue, mentre gli Irpini avrebbero seguito un lupo (in osco \"hirpus\").\nEpisodio probabilmente legato alla sovrappopolazione, il \"ver sacrum\" costituisce dunque l'episodio che d\u00e0 origine sia a citt\u00e0 sia a intere popolazioni.\nLa Lega sannitica.\nI Sanniti costituivano una confederazione di popoli, la Lega sannitica, ed erano strettamente correlati agli Osci, popolazione indoeuropea del gruppo osco-umbro. In epoca storica i Sanniti risultano dispersi su un vasto territorio delimitato a nord dai monti della Maiella, nell'alto Abruzzo, al confine con gli Umbri, i Piceni (a nord-est) e i Sabini (a nord-ovest); a sud ed a est dal Tavoliere delle Puglie e dalle coste adriatiche; a ovest dal Mar Tirreno, dalle terre dei Volsci, degli Aurunci, dei Sidicini e dei Latini.\nLa formazione dell\"'ethnos\" sannita \u00e8 avvenuta intorno al V secolo a.C.. I Sanniti si suddividevano in quattro trib\u00f9 principali: Caudini, Irpini, Pentri e Carricini.\nLe Guerre sannitiche.\nIl territorio occupato dalla confederazione sannita si espanse progressivamente, ma giunti a toccare il Basso Lazio e la zona di Napoli i Sanniti dovettero confrontarsi con i Romani, con i quali stipularono in primo luogo un patto di amicizia nel 354 a.C.. Undici anni dopo, nel 343 a.C., la citt\u00e0 etrusca di Capua fu occupata dai Sanniti e chiese aiuto al Senato romano, che accolse la supplica. La prima guerra sannitica fu breve e i Romani prevalsero, nonostante alcune difficolt\u00e0 iniziali, grazie alla Battaglia di Suessula (341 a.C.) Le tensioni sociali interne e la preoccupazione per la possibile infedelt\u00e0 di altri popoli italici appena sottomessi indussero per\u00f2 il Senato a stipulare un trattato di pace assai mite con i Sanniti.\n\"Casus belli\" della seconda guerra sannitica fu la fondazione della colonia romana di Fregellae, in territorio sannitico; il conflitto divamp\u00f2 nel 326 a.C. e i Sanniti poterono contare sull'appoggio di altri popoli recentemente sottomessi ai Romani e che mal ne tolleravano il giogo. Inizialmente la guerra fu favorevole ai Sanniti: guidati da Gaio Ponzio, umiliarono i Romani nelle Forche Caudine (321 a.C.), nei pressi di Caudium, che impose al Senato una tregua. Le ostilit\u00e0 ripresero nel 316 a.C. e i Sanniti ebbero di nuovo inizialmente la meglio, espandendosi verso il Lazio grazie all'appoggio della Lega Ernica; Roma tuttavia riusc\u00ec ad imporsi nei pressi di \"Maleventum \"(odierna Benevento), grazie alle truppe guidate dalle legioni di Papirio Cursore e di Bibulco, e quindi ad avere la meglio sulla Lega ed infine, nella battaglia di Boviano (305 a.C.), sugli stessi Sanniti, che l'anno seguente accettarono un trattato di pace i cui termini ricalcavano formalmente quello precedente, ma che di fatto apr\u00ec la strada a una sempre maggiore presenza romana nel Sannio.\nLa definitiva sottomissione dei Sanniti a Roma fu sancita dalla terza guerra sannitica (298-290 a.C.). Preoccupati dall'espansionismo romano, i Sanniti riunirono in una nuova coalizione Etruschi e Umbri, ma i Romani ne vennero a capo con la battaglia di Sentino (295 a.C.); rimasti isolati, subirono la sconfitta definitiva nella battaglia di Aquilonia del 293 a.C. I Sanniti si videro confinati in un territorio ristretto e non furono pi\u00f9 in grado di mettere seriamente in discussione l'egemonia romana, anche se conservarono un certo grado di autonomia e di identit\u00e0.\nLe ultime rivolte e la romanizzazione.\nLa politica condotta da Roma sui Sanniti dopo il 290 a.C. fu dura; tra l'altro, a seguito della deduzione della colonia beneventana (268 a.C.), le due principali trib\u00f9 sannitiche (i Pentri e gli Irpini) furono tra loro separate. Inoltre, nonostante il rispetto formale della loro autonomia, sostanzialmente i Sanniti furono integrati forzatamente nel sistema capitolino . Tuttavia ci\u00f2 avvenne molto lentamente, poich\u00e9 essi conservarono sempre una fiera ostilit\u00e0 nei confronti del dominio romano e non persero occasione di dimostrare il loro spirito di rivolta nei confronti degli oppressori: appoggiarono le Guerre pirriche (280-275 a.C.) e l'avanzata di Annibale in Italia (217-214 a.C.). Alcune parti del territorio sannita erano state comunque tempestivamente confiscate; nel 180 a.C. in quelle stesse terre furono poi fatti insediare i Liguri Bebiani e Corneliani, deportati dalla Lunigiana. \nI sanniti inoltre parteciparono alla rivolta dei popoli italici nella guerra sociale del 90-88 a.C.; istituendo la loro capitale a \"Corfinium\" (Corfinio, AQ), con un governo autocratico, e alcuni capi sanniti, Quinto Poppedio Silone, Gaio Papio Mutilo e Mario Egnazio, guidarono con tenacia e abilit\u00e0 le forze della coalizione contro Roma. Alla fine i ribelli vennero sconfitti dai Romani e Lucio Cornelio Silla devast\u00f2 con il suo esercito il territorio sannitico.\nI Sanniti parteciparono anche alla guerra civile romana tra sillani e mariani dell'83-82 a.C. affiancando la fazione democratica contro l'aristocrazia guidata da Cornelio Silla; un grande esercito sannita, guidato dal valente condottiero Ponzio Telesino, marci\u00f2 audacemente su Roma giungendo fino alle porte della citt\u00e0; Silla, accorso in soccorso della capitale con il suo esercito, riusc\u00ec, dopo una drammatica battaglia, a distruggere l'esercito sannita nello scontro della Porta Collina, Ponzio Telesino cadde sul campo.\nI Sanniti ricomparirono sulla scena politica anche nel corso della Terza guerra servile (73-71 a.C.) e della congiura di Catilina (62 a.C.). Soltanto a distanza di qualche secolo si ottenne una definitiva pacificazione poich\u00e9 i Romani, per garantire la stabilit\u00e0 dei territori assoggettati nonch\u00e9 una valvola di sfogo contro ulteriori ribellioni, concessero lentamente la cittadinanza a tutte le popolazioni italiche. Con il tempo, i Sanniti si integrarono anche nella classe dirigente romana: uno dei pi\u00f9 famosi fu, , Ponzio Pilato, Prefetto della Giudea ai tempi di Cristo.\nSuddivisione in trib\u00f9.\nLa distribuzione geografica tribale appare strettamente connessa alla situazione orografica: ognuna delle quattro trib\u00f9 \u00e8 infatti organizzata attorno a un massiccio montuoso che poteva fungere da estremo rifugio in caso di pericolo: la Maiella per i Carricini, il Matese per i Pentri, il Taburno per i Caudini e i monti dell'Irpinia per gli stessi Irpini.\nSociet\u00e0 e vita quotidiana.\nNel Sannio preromano esistevano pochi centri urbani di una certa grandezza. Quella sannitica era una societ\u00e0 rurale e le citt\u00e0 erano costituite principalmente da capanne di pastori. \"Abellinum\", \"Aesernia\", \"Aeclanum\", \"Allifae\", \"Aquilonia\", \"Bovianum\", \"Cubulteria\", \"Maleventum\", \"Saepinum\", \"Telesia\", \"Trebula Balliensis\" e pochi altri centri sembra siano state citt\u00e0 di una certa importanza ai tempi in cui il Sannio era indipendente, ma la loro estensione rimase assai limitata fino all'epoca della colonizzazione romana. La societ\u00e0 sannitica, priva di un governo centrale organizzato e organizzata in comunit\u00e0 rurali, deve aver avuto caratteristiche servili e feudali. Le classi inferiori dipendevano economicamente dagli aristocratici ma non sembra che la schiavit\u00f9 vera e propria fosse molto estesa: il sannita medio non era uno schiavo ma \u00e8 certo che la sua era una vita di lavoro e sacrificio, alle dipendenze del signore locale.\nA causa del clima ostico e per la diffusione della pastorizia i Sanniti utilizzavano indumenti di lana. Per quanto riguarda invece gli accessori, nonostante i popoli dell'Italia meridionale in genere amassero molto i gioielli, i Sanniti non essendo ricchi potevano permettersene pochi: sono stati ritrovati pi\u00f9 che altro orecchini e forcine, e pi\u00f9 di tutti \"fibulae\" o coltelli che erano soliti attaccare alle cinture.\nI Sanniti erano monogami ed il divorzio era consentito. Secondo Orazio il ruolo della moglie sannita era molto importante, si occupava della casa e dell'allevamento ed educazione dei figli.\nMolto popolari erano i combattimenti tra gladiatori: fu probabilmente dai Sanniti che tale cruento passatempo venne importato a Roma. Per lungo tempo, infatti, il solo tipo di gladiatore conosciuto a Roma era quello noto come sannita. La scuola di gladiatori pi\u00f9 famosa risiedeva nella citt\u00e0 di \"Capua\", come testimonia anche lo storico Valerio Massimo. Originariamente i combattimenti si svolgevano solo in occasione dei funerali.\nEconomia.\nI Sanniti erano un popolo di contadini e in parte allevatori, e la loro vita era dura e frugale; se nonch\u00e9 la loro attivit\u00e0 principale fosse l'agricoltura. Questo per quanto concerne il territorio marsicano, peligno e del Biferno, presso le montagne del Sirente-Velino e sul Monte Luparo. Nella zona aquilana, la Marsica era uno dei principali territori di agricoltura, favorita dall'abbondanza delle acque del Fucino e dal fiume Salto, dove appunto si stanziarono le popolazioni italiche. Presso il territorio di \"Anxanum\" (Lanciano) vi era la grande piana della val di Sangro, (\"Sagrus\", ossia \"sangue\", denominato dai sanniti): una delle principali stazioni commerciali di quello che in et\u00e0 moderna diventer\u00e0 il Tratturo Magno, secondo un percorso che da \"Amiternum\" si collegava al passaggio costiero per la Puglia, giungendo a Foggia. Presso il tratturo sorgevano varie citt\u00e0 italiche, poi romanizzate, come \"Aufidena\" (Alfedena), \"Peltuinum\" (Prata d'Ansidonia) e le varie citt\u00e0 marsicane di \"Marruvium\", \"Antinum\", \"Lucus Angitiae\" e \"Alba Fucens\", anche se queste erano collegate al tratturo Celano-Foggia. I tratturi erano i sistemi principali usati dalle popolazioni per il commercio e la deambulazione nel loro territorio.\nAssieme ad \"Anxanum\", i Sanniti avevano possibilit\u00e0 di commerciare prodotti ittici presso i porti di San Vito Chietino (fondata in epoca romana su un porto preesistente), e presso lo scalo marittimo di Ortona (\"Hortona\"), il principale del territorio frentano, assieme a quello di \"Histonium\", posto pi\u00f9 a sud. L'ultimo porto sannita era presso l'attuale citt\u00e0 di Termoli, dove sono stati rinvenuti reperti romani di necropoli. Le principali aree boschive nel territorio per la produzione del legname erano le montagne tra il Molise e la Campania.\nIn alcune zone, tuttavia, l'allevamento del bestiame era prevalente sull'agricoltura, specialmente nelle terre dei Carecini e dei Pentri; nonch\u00e9 a Benevento, tra Castelvenere e Cerreto Sannita. Venivano allevati bovini, cavalli e, presumibilmente, asini, muli, pollame, capre e maiali. Ma per i Sanniti gli animali pi\u00f9 importanti erano le pecore, per la produzione di latte e derivati, nonch\u00e9 per la lana. Durante l'estate si utilizzavano pascoli situati in altura, durante l'inverno i Sanniti percorrevano con i loro greggi lunghe distanze per raggiungere zone di pascolo in pianura: \u00e8 la nota pratica della \"transumanza\", come detto. La Puglia era la principale destinazione, e i tratturi erano le vie di collegamento utilizzate nella transumanze, ancora oggi in parte rintracciabili.\nL'industria locale non doveva essere molto sviluppata. La maggior parte della stoffa era tessuta in casa, e consisteva per lo pi\u00f9 di lana tessuta dalle donne. Anche la lavorazione del metallo e altre attivit\u00e0 artigianali erano praticate, anche se su scala relativamente ridotta, cio\u00e8 la realizzazione di paramenti sacri, armature di personaggi importanti e ornamenti per i santuari.\nPrima della guerra sociale gli stati del Sannio non coniarono n\u00e9 emisero monete, bench\u00e9 dovessero essere perfettamente a conoscenza dell'esistenza del denaro e, forse, usassero le monete dei paesi vicini. La coscienza di una monetazione propria inizi\u00f2 a verificarsi dopo la guerre sannitiche, come nell'esempio di Capua, che inizi\u00f2 a battere moneta dal 218 a.C., quando si ribell\u00f2 a Roma nella seconda guerra punica. In realt\u00e0 alcune citt\u00e0 sannite emisero moneta (Aesernia, Capua), ma ci\u00f2 avvenne solo quando non facevano pi\u00f9 ufficialmente parte del Sannio. Lo sviluppo primario della moneta nel territorio avvenne durante la guerra sociale, con la zecca avente sede ad Aesernia.\nL'importazione era tutt'altro che estesa, e i pochi prodotti di provenienza straniera rinvenuti non venivano certo da lontano, bens\u00ec dalle zone confinanti dell'Italia, come l'Apulia e Taranto, in stretto contatto con i Lucani, come per i Piceni.\nGoverno.\nGli Stati tribali sanniti nacquero dallo sviluppo di societ\u00e0 contadine. La citt\u00e0-stato come unit\u00e0 di governo non esisteva: l'unit\u00e0 politica ed amministrativa non era il \"municipium\" bens\u00ec il \"touto\", termine osco per definire la comunit\u00e0. Il touto era l'unit\u00e0 che aveva carattere corporativo ed era evidentemente pi\u00f9 vasto della normale \"civitas\". Il concetto di citt\u00e0-stato col suo territorio incluso nel centro urbano era estraneo ai Sanniti. Essi concepivano piuttosto un'area territoriale in cui la presenza di agglomerati urbani era accidentale, bench\u00e9 questi potessero essere utilizzati come centri in cui si svolgevano gli affari della trib\u00f9.\nL'unit\u00e0 politica al di sotto della trib\u00f9 era l'antichissima istituzione italica del \"pagus\". Ciascun \"touto\" includeva vari \"pagi\". Il \"pagus\" era una sottounit\u00e0 amministrativa, la pi\u00f9 piccola esistente presso i popoli italici, e non era una citt\u00e0, bens\u00ec un distretto di estensione variabile che poteva a sua volta includere, nelle zone pianeggianti, uno o pi\u00f9 insediamenti, villaggi circondati non da mura ma da palizzate, o, nelle zone montagnose, cittadelle circondate da mura. Il pagus era un distretto rurale semi-indipendente, che si occupava di questioni sociali, agricole e soprattutto religiose: \u00e8 inoltre probabile che attraverso di esso avvenisse il reclutamento militare.\nUn \"touto\" nasceva quando un certo numero di \"pagi\" si univa in stretta associazione, venendo cos\u00ec immediatamente a poter contare sull'assoluta fedelt\u00e0 di tutti i suoi membri. Presumibilmente, ciascuna delle quattro trib\u00f9 sannite (Carecini, Caudini, Irpini e Pentri) costituiva un \"touto\".\nCiascun \"touto\" era una repubblica, e non un regno. Le aristocrazie locali monopolizzavano il potere politico poich\u00e9 solo i cittadini pi\u00f9 ricchi potevano permettersi il lusso di ricoprire cariche pubbliche. La classe dominante conservava il suo potere attraverso la carica del \"meddix\", termine osco generico dal significato assimilabile al latino \"iudex\". Il \"meddix\" supremo, capo dello stato, veniva chiamato meddix tuticus, che godeva di un'autorit\u00e0 completa e illimitata nel suo touto. Oltre a sovrintendere all'amministrazione della legge egli era il capo militare dello stato e svolgeva un certo ruolo, in origine certamente quello principale, nella religione ufficiale. Come magistrato eponimo, la sua carica era annuale, ma sembra che potesse venire rieletto per pi\u00f9 volte consecutive.\nNell'esercizio del potere supremo il meddix tuticus era evidentemente l'equivalente del console romano. A differenza di quest'ultimo, per\u00f2, non sembra avesse un collega con pari autorit\u00e0 (a Roma i Consoli eletti erano due). Oltre a questo magistrato supremo, vi erano funzionari minori: \u00c8 possibile che ciascuno dei pagi che costituivano un touto avesse il suo meddix minor, che avrebbe avuto una posizione subordinata rispetto al meddix tuticus.\nPresumibilmente, i Sanniti eleggevano i loro magistrati. Ciascuna trib\u00f9 sannita doveva avere sia un consiglio sia un'assemblea (detta \"kombennio\" o \"komparakio\") che si riunivano periodicamente in determinati luoghi, convocati e presieduti del \"meddix tuticus\". La costituzione di uno stato sannita era quindi \u201cmista\u201d: il \"meddix tuticus\" rappresentava l'elemento monarchico, il consiglio quello aristocratico e il \"kombennio\" o \"komparakio\" quello democratico.\nUn'istituzione sociale sannitica, che doveva svolgere funzioni sia governative che militari, era la \"Verehia\" o \"Verreia\" che, sul finire del V secolo a.C., si riconosceva in una organizzazione per la giovent\u00f9, simile alla \"juventus\" romana. I giovani sarebbero stati i Guardiani della Porta, dato che in osco il termine \"vero\" corrisponde al latino \"porta\". Tale istituzione serviva a formare i giovani sanniti alla vita militare, alle arti equestri ed all'uso delle armi.\nCon il passare del tempo questa istituzione si identific\u00f2 con una sorta di \"compagnia di ventura\" quasi ad individuare un gruppo di partecipanti che, sin da giovani, avrebbero insieme salito tutti i gradini della formazione militare tanto da dare vita ad una sorta di manipolo armato ben distinguibile da altri. Con la romanizzazione del Sannio la \"Verehia\" perse tutta la connotazione militare che l'aveva distinta, finendo con l'individuare un gruppo di persone che si occupava del bene della propria gente e della citt\u00e0 in cui vivevano.\nEsercito.\nIn origine l'esercito dei Sanniti era formato da gruppi di uomini, ciascuno dei quali guidato da un condottiero che chiedeva ed otteneva un impegno di fedelt\u00e0 dai singoli guerrieri, impostazione simile a quella degli antichi Celti e Germani nonch\u00e9 a quella della Roma arcaica (ossia il prototipo della figura del \"meddix\"). Probabilmente furono le guerre sannitiche a far capire sia ai Romani che ai Sanniti che tale sistema era inadeguato. \u00c8 certo che ai tempi della terza guerra sannitica, se non prima, i Sanniti avevano pienamente sviluppato e organizzato i loro eserciti tribali, che non dovevano essere molto diversi dall'esercito romano, tant'\u00e8 che Livio non esitava a parlare di \"legioni\" sannite. Un esercito sannita era organizzato in coorti \u2013 secondo Livio composte da 400 uomini \u2013 e combatteva in manipoli; gli ufficiali includevano i tribuni militari. La cavalleria sannita godeva di ottima fama.\nCome tanti popoli, allora ed ancora oggi, avevano nel loro esercito un certo numero di combattenti che formavano un gruppo scelto di guerrieri. Era la Legio Linteata, che Livio descrive come una sorta di equivalente della legione sacra tebana, vestita di bianco e posta sull'ala destra: dopo una particolare cerimonia sacra, diventava una casta di guerrieri votata al sacrificio estremo pur di difendere il proprio popolo.\nI successi dei Sanniti sul terreno montuoso confermano come essi usassero un ordine di battaglia flessibile e aperto, piuttosto che schierare una falange serrata. Una tradizione, sostenuta dal frammento in greco detto \"Ineditum Vaticanum\", vuole che i Sanniti usassero sia il giavellotto (\"pilum\") sia il lungo scudo rigato (\"scutum\") e che i Romani appresero da essi l'uso di tali armi, anche se \u00e8 pi\u00f9 probabile che i Romani abbiano adottato la tattica manipolare e tali armi in contemporanea ai Sanniti, all'inizio del IV secolo.\nLingua.\nI Sanniti parlavano l'osco, una lingua indoeuropea del gruppo osco-umbro diffusa tra numerosi popoli italici ad essi affini, come i loro vicini meridionali Osci, assorbiti dai Sanniti nel V secolo a.C. Tra graffiti rinvenuti negli scavi archeologici di Pompei sono state rinvenute iscrizioni in osco, ancora vivo quindi nel I secolo a.C..\nLa lingua osca \u00e8 una delle pi\u00f9 attestate tra le osco-umbre, testimoniata da oltre 250 iscrizioni in caratteri greci, etruschi adattati e latini. Considerata il pi\u00f9 conservativo tra le lingue osco-umbre, l'osco era parlato anche, in variet\u00e0 dialettali pi\u00f9 o meno differenziate, dai popoli affini Marrucini, Peligni, Osci e Sabini.\nUn'ottima testimonianza della vitalit\u00e0 della lingua osca \u00e8 costituita dalle fabulae Atellane, che acquistarono e conservarono una grande popolarit\u00e0 a Roma. Gli interpreti indossavano delle maschere, i personaggi erano rozzi e il dialogo punteggiato da indovinelli salaci. A Roma venivano messe in scena da giovani dilettanti, non da attori professionisti, e per molti anni furono costituite semplicemente da improvvisazioni estemporanee.\nI Sanniti cominciarono a servirsi della scrittura non per le atellane bens\u00ec per scopi ufficiali, come gli scambi e i trattati con i Romani. Nel IV secolo a.C. la percentuale di Sanniti in grado di leggere e scrivere doveva essere molto bassa, limitata probabilmente a pochi sacerdoti e scrivani. Uno sviluppo maggiore ebbe luogo nel III secolo a.C. I Romani iniziarono a scolpire iscrizioni sulle pietre tombali e a mostrare maggiore interesse per la scrittura, alla quale cominciarono a ricorrere maggiormente anche i Sanniti, specie per fini religiosi, come dimostra la tavoletta di Agnone, un testo sacro. La capacit\u00e0 di leggere e scrivere si and\u00f2 lentamente diffondendo nel corso del II e I secolo a.C., contemporaneamente al consolidamento della supremazia romana sull'Italia e al nascere a Roma dell'interesse per la produzione letteraria. Verso il I secolo a.C. la capacit\u00e0 di leggere e scrivere doveva essere comunemente diffusa non soltanto a Roma ma anche presso i popoli sabelli. Ma in quel momento la supremazia del latino, adottato dopo la guerra sociale come lingua ufficiale dell'Italia peninsulare, si era affermata in modo irreversibile.\nArte e architettura.\nPittura e scultura.\nLe prime forme d'arte rintracciabili nel Sannio sono quelle di una cultura dell'et\u00e0 del ferro, nel VII secolo ancora agli inizi in quella zona d'Italia. I prodotti locali, ceramiche a impasto, ornamenti e armi di bronzo e di ferro, continuarono a venir fabbricati senza grossi mutamenti nei due secoli successivi, durante i quali i Sanniti andarono consolidando i loro stati tribali. Caratteristica di questo periodo \u00e8 il fatto che non venne realmente assimilato alcun influsso significativo proveniente dall'esterno. Dal 400 a.C. in poi l'assimilazione di influssi greci diventa sempre pi\u00f9 evidente. In tutta l'Italia sabella si ritrova lo stesso fenomeno predominante: i modelli greci perdono le loro qualit\u00e0 essenziali per acquistare una individualit\u00e0 rustica, aspra ed espressiva tipicamente italica, caratteristica evidente negli oggetti di terracotta, pietra e bronzo.\nPochi sono gli esemplari di arte figurativa del Sannio attribuibili al periodo precedente la fine del V secolo; a quel periodo viene fatta risalire la testa di terracotta proveniente da Triflisco conservata nel museo di Santa Maria Capua Vetere, testa inghirlandata di un uomo con barba, a grandezza naturale. La terracotta continu\u00f2 a venire usata molto a lungo nei secoli seguenti.\nPochissime sono le sculture in pietra provenienti dal Sannio che ci siano pervenute. Gli oggetti di bronzo sono pi\u00f9 numerosi, soprattutto statuette di guerrieri, rappresentanti di solito il dio Mamerte o Ercole.\nPer ci\u00f2 che riguarda la pittura, il Sannio non offre nulla, tuttavia le pitture tombali dei vicini popoli sabelli sono le pi\u00f9 notevoli manifestazioni artistiche tra i popoli di lingua osca: le loro scene gettano luce sulla vita e sul costume sannitico. I temi sono in larga misura greci, la tecnica etrusca. Un importante esempio di pittura sannita \u00e8 nel sito archeologico di Nola, con raffigurazione di soldati nel sepolcro funebre. Sembra che i Sanniti ignorassero l'arte di dipingere i vasi, tranne alcuni esempi come il \"Cratere d'Avalos\" o il vaso Capuano di \"Menelao che uccide Paride\".\nArchitettura.\nNonostante le ripetute distruzioni perpetrate dai Romani e da altri dopo di loro, resti di architettura sannita esistono ancora. Le fortificazioni poligonali erette in cima ai monti sono i pi\u00f9 antichi monumenti degni di nota del Sannio, costruite nel cosiddetto stile \"ciclopico\". Esempi sono presenti in Abruzzo (le mura di \"Pallanum\") e in Molise (fortificazioni di \"Duronia\", la \"Civita Superiore\" di Bojano e la primitiva fortificazione di Venafro). Massi grezzi o approssimativamente lavorati, in roccia calcarea, di moderate dimensioni, venivano sovrapposti senza cemento, tenuti insieme dal loro stesso peso. Nonostante i loro limiti, queste mura servirono forse da prototipi per i poligonali di tipo pi\u00f9 perfezionato che segnano i progressi dell'espansione romana.\nPoco possiamo dire degli edifici pubblici sanniti, non essendo sopravvissuta nessuna costruzione che si possa identificare con certezza come la sede di un consiglio o di un altro organismo governativo sannita. \u00c8 presumibile che i loro edifici fossero costruiti con i semplici materiali locali, e non con costosi materiali d'importazione, e che non avessero caratteristiche monumentali. Probabilmente gli edifici pubblici pi\u00f9 importanti erano i templi e i teatri, qualcunobdei quali si \u00e8 salvato (l'acropoli di \"Aufidena\").\nLe case dei Sanniti rispecchiavano inevitabilmente la loro povert\u00e0: la parola osca che significava casa era \"triibon\" (cfr. il latino \"trabem\", \"trave\") ci\u00f2 fa pensare che le case dei Sanniti fossero di legno, come \u00e8 normale in una societ\u00e0 contadina. La maggior parte della popolazione doveva vivere in abitazioni semplici, primitive, presumibilmente composte da una sola stanza. Molte di esse erano semplicemente dei ricoveri provvisori, adatti alle esigenze dei pastori che si spostavano coi loro greggi.\nReligione.\nLa religione svolgeva un ruolo importante nella vita dei Sanniti. Per essi l'esistenza e l'attivit\u00e0 nel loro complesso erano connesse con l'attivit\u00e0 divina e ne costituivano il risultato. Nella religione dei Sanniti si intrecciavano vari filoni. Gli elementi greci ed etruschi si combinano con animismo, e dunque anche feticismo e magia, antropomorfismo e personificazione di astrazioni, nonch\u00e9 teriomorfismo (l'animale-guida del \"Ver Sacrum\").\nCaratteristica della religione sannita \u00e8 la polilatria: i Sanniti, al pari di altri popoli italici, usavano lo stesso luogo per il culto contemporaneamente di due o pi\u00f9 dei. Tali dei erano inoltre fortemente specializzati. I Sanniti, popolo di agricoltori, concepivano il proprio mondo come popolato di poteri e spiriti misteriosi che ispiravano timore reverenziale e con cui era necessario instaurare buone relazioni. Questi \"numina\" non erano necessariamente privi di genere e di rapporti di parentela, bench\u00e9 la concezione di alcuni di essi fosse notevolmente vaga. Probabilmente non venivano immaginati in forma umana, e il loro nome, numero e sesso sono talora incerti. Di questi spiriti, sia benevoli che malevoli, si doveva conquistare il favore ed evitare l'inimicizia. Nella casa era necessario mantenere la benevolenza delle forze immanenti a zone cruciali come la porta, il focolare e la dispensa; nei campi, quella degli spiriti dei confini, delle sommit\u00e0, delle caverne, dei boschi, dei ruscelli, delle sorgenti e dei luoghi di sepoltura.\nDocumento preziosissimo per ci\u00f2 che riguarda gli elementi della religione sannita \u00e8 costituito dalla Tavola Osca, una tavoletta di bronzo, risalente al 250 a.C. circa, perfettamente conservata, che misura 27x15 centimetri e che si trova al British Museum. Entrambi i lati recano iscrizioni in osco. Sono qui menzionate 17 divinit\u00e0, se si contano i due aspetti di Giove, tutte connesse con l'agricoltura, i cui altari si trovavano nell'hortus, uno di quei boschetti sacri molto comuni nell'Italia arcaica. Di seguito vengono elencate le divinit\u00e0 nominate sulla tavoletta:\nUn dio a cui i Sanniti erano particolarmente devoti era Marte, \"Mamerte\" col nome sannita. Resta in dubbio se questi fosse in primo luogo un dio della guerra o dell'agricoltura. Era connesso con la primavera e la fecondit\u00e0 e proteggeva i campi, il raccolto e il bestiame, tuttavia era anche il dio della giovinezza e in quanto tale era dotato di forza e abilit\u00e0 nel combattere: fu forse grazie ai Sanniti che in Italia la sua immagine guerriera fin\u00ec per predominare.\nAltre divinit\u00e0 care ai Sanniti erano Diana, le cui caratteristiche marziali ben si identificavano le virt\u00f9 guerriere sannite; la dea Terra; Angitia, dea della guarigione e della sicurezza. Dalla tavoletta di Agnone appare chiaro che la religione sannita comprendeva, oltre a divinit\u00e0 originarie italiche, anche dei greci: Ercole, Castore e Polluce, le ninfe, Apollo, Ermes e Dioniso.\nVerso il tardo II secolo a.C. l'applicazione della mitologia greca agli dei italici caus\u00f2 una metamorfosi del concetto sannita di divinit\u00e0. Inoltre, a quel punto anche gli influssi romani avevano cominciato a farsi sentire. Quando la civilt\u00e0 osca ricevette il colpo di grazia a Porta Collina nell'82 a.C. la religione olimpica fin\u00ec a quel punto per predominare tra i sanniti.\nI \"meddices\", in particolare il \"meddix tuticus\" avevano un ruolo nella vita religiosa dello stato: essi erano ufficialmente a talune cerimonie per garantire che tutti i particolari del rituale venissero osservati scrupolosamente. Dovevano anche esserci dei sacerdoti ufficiali e altri funzionari incaricati di sorvegliare e regolamentare lo svolgimento delle celebrazioni di stato, di fissare quando dovesse cadere il periodo intercalare, di definire i confini dei santuari, di prendersi cura delle pi\u00f9 antiche testimonianze e, verosimilmente, di adattare la vita religiosa dei loro stati ai mutamenti provocati dalla dominazione romana."}
{"id": "148286", "revid": "1631878", "url": "https://it.wikipedia.org/wiki?curid=148286", "title": "Jean Nouvel", "text": "Biografia.\nSi iscrive nel 1964 all'\u00c9cole des Beaux-Arts di Bordeaux al corso di Architettura. Nel 1966, fu ammesso come primo alla Scuola superiore di Belle Arti di Parigi (ENSBA) dove si laurea nel 1972.\nDopo aver lavorato da Claude Parent, il padre della \u00abfunzione obliqua\u00bb, e nel movimento intellettuale dell'architetto Paul Virilio, fonda nel 1970 la sua prima agenzia con Fran\u00e7ois Seigneur.\nNel 1971 riceve il diploma d'architetto DPLG e grazie all'incontro col critico Georges Boudaille, diviene architetto della Biennale di Parigi. Pratica allora la scenografia per la sezione di architettura e design dell'esposizione \"Les Ann\u00e9es 50\" al Centre Pompidou nel 1988, e pi\u00f9 di recente quella della mostra \"Le Futur du travail\" e \"La Mobilit\u00e9\" per l'Expo 2000 ad Hannover. Nel 1976, incontra lo scenografo Jacques le Marquet che gli fa scoprire il mondo del teatro e la messa in scena.\nJean Nouvel ha sempre preso posizioni di militanza, a volte polemiche riguardo ai problemi e decisioni sull'architettura e la citt\u00e0. Nel 1976 \u00e8 cofondatore del movimento degli architetti francesi \"Marzo 1976\". L'anno dopo \u00e8 cofondatore del \"Sindicato dell'Architettura\" e uno dei principali organizzatori della consultazione internazionale per la riqualificazione del \"quartier des Halles\" di Parigi.\nFonda nel 1980 la Biennale d'architettura all'interno della Biennale di Parigi.\nNouvel ha vinto numerosi premi di architettura e design, ed ha ricevuto varie distinzioni per il suo lavoro. Nel 1980 gli venne concessa la medaglia d'argento della Acad\u00e9mie d'Architecture. Nel 1983 fu nominato dottore honoris causa dalla Universita di Buenos Aires. Nel 1987 ha ricevuto il \"Grand Prix d'Architecture\" alla totalit\u00e0 della sua opera e l'\"Equerre d'Argent\" per le sue creazioni di mobili minimalisti. La sua opera \u00e8 stata esposta in diversi musei internazionali come il Museo Nacional Centro de Arte Reina Sof\u00eda di Madrid, il Museo di Arte Moderna Exposeum o il centro di arte e cultura Centre Pompidou di Parigi.\nNel 2000 ha ricevuto il Leone d'oro della Biennale di Venezia. Nel 2001 gli \u00e8 stata assegnata la Royal Gold Medal. Nel 2008 \u00e8 stato insignito del Premio Pritzker. \nNel 2010 secondo il magazine \"D'architectures\" lo studio di Jean Nouvel \u00e8 secondo in Francia (dopo quello di Renzo Piano) per fatturato con 39.465.000 euro guadagnati.\nNel marzo del 2012 viene ufficializzato che sar\u00e0 Nouvel a realizzare il progetto della sede della \"Fondazione Fendi\", voluta da Alda Fendi, tra i Fori Imperiali e il Circo Massimo, nel cuore di Roma.\nNel giugno 2020, insieme ad altri architetti, chef, premi Nobel per l'economia e leader di organizzazioni internazionali, ha firmato l'appello per un'economia viola (\u00abPer un rinascimento culturale dell'economia\u00bb) pubblicato sul \"Corriere della Sera\", \"El Pa\u00eds\" e \"Le Monde\"."}
{"id": "148287", "revid": "1315817", "url": "https://it.wikipedia.org/wiki?curid=148287", "title": "Palazzo Gaddi (Forl\u00ec)", "text": "Palazzo Gaddi \u00e8 un edificio di origini medievali che si trova nella parte antica di Forl\u00ec, lungo la via Emilia, l'odierno corso Garibaldi. \u00c8 fiancheggiato da via Gaddi. Vi trovano sede il Museo del Risorgimento e il Museo Romagnolo del Teatro.\nStoria.\nIl palazzo appartenne alla famiglia Gaddi che nel Settecento lo fece restaurare dagli architetti Antonio Torri e Francesco Maria Angelini.\nSede del Liceo Musicale \"A. Masini\" fino al 1989, il palazzo \u00e8 divenuto poi sede del Museo del Risorgimento e del Museo Romagnolo del Teatro.\nDescrizione.\nL'esterno \u00e8 piuttosto semplice, come \u00e8 tipico dei palazzi forlivesi (dove la mentalit\u00e0 era che \"solo l'interno \u00e8 dei padroni\"), ma l'interno \u00e8 riccamente decorato in stile barocco, e presenta dipinti di Felice Giani.\nEntrando si accede ad un corridoio che termina nel cortile. Da qui a destra vi \u00e8 una porta da cui si accede alla grande scalinata. Sul soffitto si trova una cupola ovale completamente affrescata. Al piano di sopra vi sono le sale di rappresentanza ricche di decorazioni, affreschi e dipinti."}
{"id": "148288", "revid": "702184", "url": "https://it.wikipedia.org/wiki?curid=148288", "title": "Pizzica", "text": "La pizzica pizzica (detta anche pizzica) \u00e8 una danza popolare presente fino agli anni 1970 in Puglia (nelle province di Lecce, Brindisi, Taranto, Bari) e in Basilicata (province di Matera e parzialmente nella provincia di Potenza). Il suo nome in molte localit\u00e0 si intreccia e si confonde col nome pi\u00f9 noto di tarantella, questo sia sul piano musicale sia su quello coreutico. \nLa pizzica pizzica fa parte della grande famiglia delle danze di tradizione denominate tarantelle, come si usa chiamare quel variegato gruppo di danze diffuse dall'Et\u00e0 Moderna nell'Italia meridionale e centrale.\nLa pizzica nella storia.\nLa prime due fonti scritte, di cui si ha finora conoscenza, risalgono al XVIII secolo (1779 Pigonati e 1797 Ferdinando IV di Borbone), con riferimento a osservazioni del ballo rispettivamente a Brindisi e a Taranto. Il 20 aprile 1797 la nobilt\u00e0 tarantina offr\u00ec al re Ferdinando IV di Borbone una serata da ballo in occasione di una sua visita diplomatica nella citt\u00e0. Il testo parla di \"pizzica pizzica\" come di una \"nobilitata tarantella\". Entrambe le forme per\u00f2 parlano di un ballo a contraddanza. Solo nei primi decenni del XIX secolo la pizzica pizzica assume un aspetto simile a ci\u00f2 che \u00e8 testimoniato in tutta l'area a memoria d'uomo, cio\u00e8 una danza di coppia. Gi\u00e0 dal XVIII secolo la pizzica si \u00e8 legata alle pratiche terapeutiche coreomusicali del tarantismo, ma \u00e8 accertato che dal XIV secolo in poi musici e tarantolati hanno adoperato per curare e curarsi dal veleno di tarantole e scorpioni le danze locali del periodo, che si sono alternate, succedute, o adattate, lungo il corso dei secoli. Alcune di queste danze (moresca, spallata, catena, pastorale, ecc.) hanno avuto un'ampia circolazione ben oltre l'area pugliese e lucana. La pizzica pizzica, dunque, era essenzialmente una danza ludica dei momenti di festa e di convivialit\u00e0 sociale, ma veniva praticata durante i rituali terapeutici dai morsicati (veri o presunti) dalla tarantola Lycosa tarantula.\nNella stessa area della pizzica pizzica si \u00e8 continuata a praticare anche la tarantella, tant'\u00e8 che oggi \u00e8 difficile anche da parte degli anziani percepire la differenza tra le due danze, sia sotto l'aspetto musicale sia coreutico. \nLa pizzica \u00e8 stata eseguita da molti strumenti musicali: dalla zampogna sino ai primi decenni del XIX secolo (nel Materano ancora oggi), da vari aerofani agro-pastorali, da violino, mandolino, chitarra battente o chitarra \"francese\", arpa, flauti e organici di banda o \"bassa musica\". La fondamentale scansione ritmica del ballo era determinata dal tamburello, dal cupa cupa (tamburo a frizione), dal triangolo, castagnole (oggi scomparse nell'uso della coppia) e da altri idiofoni rurali. Dagli ultimi decenni dell'Ottocento in poi si sono poderosamente introdotti negli organici strumentali della pizzica pizzica l'organetto prima e la fisarmonica dopo.\nPizzica e tarantismo.\nLa pizzica, oltre a essere suonata nei momenti di festa di singoli gruppi familiari o di intere comunit\u00e0 locali, costituiva anche il principale accompagnamento del rito etnocoreutico del tarantismo.\nEssa, quindi, veniva eseguita da orchestrine composte da vari strumenti - tra i quali emergevano il tamburello e il violino per le loro caratteristiche ritmiche e melodiche - con lo scopo di \"esorcizzare\" le donne tarantate e guarirle, attraverso il ballo che questa musica frenetica scatenava, dal loro male.\nLa pizzica, suonata per giorni per la cura delle tarantate, aveva spesso caratteristiche proprie, che la differenziavano da quella suonata per il ballo. La \"pizzica tarantata\" o la \"pizzica tarantata sorda\" - resa famosa dalle registrazioni del maestro violinista Luigi Stifani - era infatti eseguita con un ritmo in genere ben sostenuto per indurre i morsi dalla tarantola a danzare e liberarsi mediante - secondo la credenza popolare - l'emissione del sudore, dal veleno. Vi sono varie melodie e vari ritmi con cui venivano eseguite le musiche della pizzica pizzica, a seconda delle usanze locali. Nel rituale terapeutico del tarantismo per stimolare l'ammalata o l'ammalato si utilizzavano anche nastri colorati (zagaredde, nastri, misuri, capiscioli, questi i nomi) coperte a motivi floreali, fazzoletti colorati, per stimolare la vista (cromoterapia). \nOggi il tarantismo \u00e8 completamente scomparso, ma negli ultimi decenni vi \u00e8 stata una forte rinascita di interesse per il tarantismo, tanto che si sono moltiplicati gli studi sia a carattere storiografico sia antropologico nel settore. Esiste sull'argomento un'ampia bibliografia di varia qualit\u00e0.\nVi \u00e8 la tendenza da parte di alcuni studiosi a scorgere tracce del tarantismo anche nell'antichit\u00e0 classica e nella mitologia greca. Il mito di Arakne, i culti dionisiaci, le pratiche baccanali sono i temi che pi\u00f9 vengono correlati al tarantismo: vari sono i percorsi metodologici adoperati negli studi di settore, da quelli storico-religiosi a quelli pi\u00f9 dettati da suggestioni e fascinazioni dell'arcaico. Spesso per\u00f2 supposizioni, intuizioni e ipotesi vengono assunte a tesi senza chiare fonti storiche accertate. Chi ipotizza addirittura che la pizzica pizzica o la tarantella possa derivare da antiche danze dionisiache della civilt\u00e0 classica, dimentica che nel corso della storia le usanze coreutiche sono mutate spesso presso tutti i popoli. A dimostrazione di ci\u00f2 \u00e8 eloquente il fenomeno attuale del ripristino di una moda della pizzica, che ha poco in comune sul piano formale e culturale con i modelli tradizionali locali, tant'\u00e8 che giustamente si parla di un classico esempio di reinvenzione della tradizione. \nPizzica pizzica tradizionale e \"neopizzica\".\nLa \"pizzica pizzica\" tradizionale dall'ultimo dopoguerra in poi \u00e8 andata via via rarefacendosi nell'uso, sostituita da danze pi\u00f9 moderne e di importazione. Esistono per\u00f2 dei paesi, soprattutto nella valle d'Itria, in cui rimangono tracce da parte degli anziani. L'uso tradizionale privilegiava soprattutto la forma in coppia, mista e no, ma non mancano rari casi di ballo a due coppie o in cerchio. A differenza di quanto molti immaginano, la \"pizzica pizzica\" tra uomo e donna non \u00e8 necessariamente una danza di corteggiamento. Essa infatti si balla soprattutto in occasioni private e familiari, e in tali occasioni \u00e8 molto probabile che a danzare si trovino parenti anche molto stretti, o individui tra i quali intercorre una grande differenza d'et\u00e0. Cos\u00ec il ballo tra un fratello e una sorella pu\u00f2 diventare occasione di divertimento e scherzo, come quello tra un anziano e la sua nipotina pu\u00f2 diventare un momento di apprendimento da parte della seconda dei ruoli, dei passi e dei codici tipici della danza. Tra due uomini invece spesso si crea pi\u00f9 tensione, o meglio, competizione, e il ballo diventa allora un momento di sfida in cui ci si confronta, esibendole, su doti quali agilit\u00e0, creativit\u00e0 e prestanza fisica. Un esempio di danza che si \u00e8 conservata tra due uomini \u00e8 riscontrabile nella tradizione ostunese, dove \u00e8 molto facile vedere due uomini ballare insieme e in cui uno dei due uomini (o a turno), si prende gioco dell'altro riproducendo passi e pose comici o caratteristici della danza femminile.\nPer maggior chiarezza, bisogna distinguere oggi le forme delle pizziche tradizionali, che variavano anche da zona a zona, da quelle in gran parte reinventate dalla moda giovanile in uso dalla met\u00e0 degli anni 1990, oggi indicate col termine - coniato dall'antropologo della danza Giuseppe Michele Gala - di \"neo-pizzica\".\nLa \"pizzica pizzica\" tradizionale apparteneva posturalmente, stilisticamente e coreograficamente all'ampia famiglia delle tarantelle meridionali: le figurazioni basilari erano il ballo (parte frontale) e il giro, alle quali si affiancavano rotazioni, figure legate per mano o per braccia, e - quando fra i due ballerini vi era maggior familiarit\u00e0 - anche parti mimiche alludenti la sfera erotica o gestualit\u00e0 scherzosa. Posture e atteggiamenti dei corpi si rifacevano a un linguaggio corporeo forte ed energico, ma anche serio e rituale, tipico della cultura contadina.\nLa \"neo-pizzica\" ha mutuato le forme oggi pi\u00f9 diffuse del ballo dagli ambienti folkloristici e dall'imitazione di modelli coreutici mediatici (tango, flamenco, ecc.), esaltando le \"intenzioni\" e le emozioni dei ballerini (e naturalmente la loro capacit\u00e0 di farle emergere) a rendere emotivo il momento coreutico. Su alcuni passi base i ballerini ci ricamano, anche inventandoli estemporaneamente, una gran variet\u00e0 di passi e movimenti, che fanno oscillare la danza tra fasi di calma, di studio dell'altro o attesa a fasi pi\u00f9 frenetiche caratterizzate da forti battiti dei piedi sul suolo (pi\u00f9 tipici degli uomini), veloci e vorticosi giri su s\u00e9 stessi (caratteristici delle donne), brevi inseguimenti, allontanamenti e repentini avvicinamenti e incroci tra i due ballerini. Il tutto condito dall'euforia dei suoni e delle grida che si scatenano dalla \"ronda\", ossia quel tipico cerchio, composto da musicisti, aspiranti ballerini o curiosi, che si forma spontaneamente dando vita al momento del ballo.\nCaratteristico della \"pizzica pizzica\" \u00e8 il \"fazzoletto\", accessorio immancabile nell'abbigliamento di un tempo, che veniva usato nel momento del ballo per invitare, sventolandolo, il partner prescelto. Oggi \u00e8 molto abusata la credenza che vuole il fazzoletto come \"simbolo d'amore\", o di vero e proprio \"abbandono\" nelle mani della donna, che lo concederebbe durante il ballo solamente al giovanotto che sia stato in grado di rapirle il cuore. Anche se non si pu\u00f2 negare in toto che questo semplice accessorio in alcuni casi potesse diventare un vero e proprio simbolo o pegno d'amore che due innamorati si scambiavano durante il ballo, \u00e8 pi\u00f9 probabile che esso venisse utilizzato per animare maggiormente la danza.\nLa pizzica e la scherma.\nLa \"pizzica scherma\", spesso impropriamente chiamata \"danza delle spade\" o \"dei coltelli\", fa parte della pi\u00f9 ampia famiglia delle danze armate o pirriche, cio\u00e8 di quel particolare genere di danze in cui si simula un combattimento con armi o con gesti, oppure si eseguono figurazioni con combinazioni virtuosistiche delle armi. \nNella \"pizzica scherma\" non vi \u00e8 traccia, n\u00e9 a memoria d'uomo, n\u00e9 da fonti scritte sinora note, dell'uso reale di armi, ma le mani o le dita (indice e medio) imitano la gestualit\u00e0 di un duello di coltello. D'altronde nessun ordinamento statale avrebbe mai permesso il libero uso delle armi in un contesto privato o festivo senza incorrere in repressione da parte delle forze dell'ordine. Ma in realt\u00e0 la pizzica scherma, la tarantella schermata calabrese o siciliana trasformano in gioco dalla rappresentazione realistica la tradizione del duello, cos\u00ec diffuso nei secoli per dirimere contrasti, vendette e aggressivit\u00e0. Le tecniche esecutive della danza scherma appartengono prevalentemente agli ambienti malavitosi, rom, pastorali e di trainieri, dove era frequente il regolamento di dissidi e contrasti con veri duelli. La trasformazione in versione danzata era una mutazione evocativa e giocosa - ma non priva di rivalit\u00e0 e ardore - del duello reale e cruento di un tempo. \nLa scherma praticata attualmente si potrebbe definire grossomodo come la simulazione di un vero combattimento al coltello tra due contendenti, che parano e infliggono colpi con la loro arma e che si comportano come se questi colpi siano stati davvero inflitti e subiti. Tanto \u00e8 vero che chi \u00e8 stato colpito, ossia chi non \u00e8 stato capace di \"parare\" il fendente dell'altro, esce dalla \"ronda\" formata da curiosi e simpatizzanti e lascia il posto a un altro sfidante. I colpi come dicevamo sono simulati, e in pi\u00f9 non \u00e8 previsto un vero e proprio tocco tra i contendenti, che eseguono la loro arte rimanendo sempre a una certa distanza l'uno dall'altro. Molti dei movimenti effettuati e delle mosse praticate sono quelli tipici della scherma classica, con parate, affondi, passetti, finte, ecc. e il tutto \u00e8 molto vicino a quello che si conosce come il classico duello praticato da galantuomini per questioni d'onore fino al XX secolo.\nNel Salento, la scherma \u00e8 spesso, ma non necessariamente, accompagnata dalla pizzica suonata con un ritmo cadenzato e con l'utilizzo di un numero pi\u00f9 limitato di strumenti (tamburello, armonica a bocca, organetto). \nNel Salento leccese il luogo in cui \u00e8 pi\u00f9 facile osservare questa tradizione \u00e8 la Festa di San Rocco a Torrepaduli, frazione di Ruffano (LE), la sera e la notte di Ferragosto. La festa di San Rocco coincideva tradizionalmente con una delle pi\u00f9 importanti fiere contadine della provincia, ed era occasione di pellegrinaggio da parte dei devoti di San Rocco. Sia i pellegrini sia i numerosi commercianti passavano la notte in attesa dell'apertura della chiesa e dell'inizio della fiera di fronte al Santuario, ingannando il tempo suonando, cantando e, in alcuni casi \"pazziando\", ossia tirando di scherma. Altre variet\u00e0 di scherma sono presenti in uso regolare o in tracce in altre zone della Puglia e del Sud Italia (soprattutto nella Calabria aspromontana, in Sicilia e in Campania).\nIl movimento della riproposta.\nCon il passare del tempo la \"pizzica\" ha trovato una sua autonomia come tipo di danza e genere musicale, oltre a divenire un vero e proprio fenomeno giovanile. Negli anni 1970-1980 nella provincia di Lecce sia la \"pizzica\" sia il fenomeno del tarantismo si sono rarefatti fino all'estinzione, per vari fattori, non ultimo un avvenuto processo di rimozione per come forma di arretratezza culturale, di cui vergognarsi.\nNegli anni novanta la musica e la danza della \"pizzica\" \u00e8 stata riscoperta da parte soprattutto delle nuove generazioni e, pur essendo venuti a mancare i modelli in funzione delle pizziche locali, vi \u00e8 stata una reiezione del ballo che ha stimolato protagonismi soprattutto femminili, e dalle esibizioni di ballerine sui palchi per accompagnamento dei gruppi musicali, il fenomeno si \u00e8 propagato fra i giovani grazie a una miriade di scuole di danza popolare. In realt\u00e0 poche sono state le ricerche effettuate sulle forme tradizionali della pizzica di terra d'Otranto. Il fenomeno di rivalorizzazione, reinvenzione e mutazione creativa della neopizzica si affianca a fenomeni analoghi di riproposizione di altri generi coreutici (tarantelle calabresi, tarantella del Gargano, balli sul tamburo campani, saltarelli dell'Italia centrale, ecc.), incentivando quel fenomeno del cosiddetto \"ballo folk\". \nNegli ultimi anni sono state organizzate moltissime rassegne musicali dedicate alla pizzica salentina, tra cui la Notte della taranta che richiama centinaia di migliaia di appassionati e curiosi. \nOggi, nel panorama dei gruppi musicali che ripropongono la pizzica, ce ne sono alcuni che la rileggono in chiave attuale e maggiormente fruibile da un pubblico giovanile, contaminata da influssi etnici vari (balcanici, afro, irlandese, ecc.).\nRiferimenti bibliografici.\nAa. Vv., \"La danza tradizionale in Italia\", Roma, Cooperativa Biblionova, Roma, Tipografia il Bagatto, 1981.\nAa. Vv., \"La musica popolare\", Electa, Milano 1991.\nAa. Vv., \"Epifanio Ferdinando, medico, storico, filosofo. Mesagne 1569-1638\", Mesagne, Studi e Ricerche Biblioteca, 1999.\nApolito Paolo, Di Mitri Gino L., Fantini Bernardino, Imbriani Eugenio, Lanternari Vittorio, Mina GAbriele, Salvatore Gianfranco, Tambl\u00e9 Maria Rosaria, \"Trance, guarigione, mito. Antropologia e storia del tarantismo\", Nard\u00f2 (LE), Besa, 2000.\nAttanasi Francesco Marco, \"La musica nel tarantismo. Le fonti storiche\". Pisa, Edizioni ETS, 2007.\nAzzarito Katia, \"Guarda come ballo. Trasformazioni e innovazioni della pizzica-pizzica\", Bari, Progedit, 2016.\nBaglivi Giorgio., \"De anatome morsu et effectibus tarantulae\", in \"Opera omnia medico-practica et anatomica\", Lione, Parigi, 1704, Dissertatio VI, (ma la monografia sulla tarantola fu pubblicata nel 1796); ristampa (a cura di M. Marico): Alezio (LE), Ed. Aramir\u00e8, 1999.\nBasile Antonio, \"Gioconda miseria. Il tarantismo a Taranto. XVI-XX secolo\", Bari, Progedit, 2015.\nBennato Eugenio, De Angelis Roberto, Di Lecce Giorgio, Fumarola Piero, Lapassade Georges, Nacci Anna, Portelli Sandro, Ricci Antonello, Santoro Vincenzo, \"Tarantismo e neotarantismo. Musica, danza, trance. Bisogni di oggi, bisogni di sempre\", Nard\u00f2 (LE), Besa, 2000.\nBoccadoro Brenno, Cos\u00ec Luisa, Rouget Gilbert, Staiti Domenico, \"Tarantismo, trance, possessione, musica\", Nard\u00f2 (LE), Besa, 2000.\nBragaglia Anton Giulio, \"Danze popolari italiane\", Roma, ENAL, 1950.\nCaggiano Anna, \"La danza dei tarantolati nei dintorni di Taranto\", in \u201cIl Folklore Italiano\u201d, VI (1931), n. 1-2, Catania, Tirelli, 1931, pp. 72-75.\nCarpitella Diego, \"L\u2019esorcismo coreutico-musicale del tarantismo\", in De Martino Ernesto, \"La terra del rimorso\", Milano, il Saggiatore, 1961, pp. 335-372.\nCeva Grimaldi G., \"Itinerario da Napoli a Lecce\", Napoli 1821.\nChiriatti Luigi: \"Morso d\u2019amore. Viaggio nel tarantismo\", Lecce, Caponi, 1995.\nCofini Marcello, \"Tarantella in Musica o sia Ex Tarantula Vulgarium Musica et Choreae. Per una storia della tarantella dalle fonti musicali e non solo...\", Salerno, Edizioni Setticlavio Accademia Musicale Salernitana, 2001.\nConte Tullia, \"L\u2019altra taranta. Annabella Rossi e il tarantismo nel Cilento\", Polonia, Amazon Fulfilment, 2019.\nD\u2019Aquino T. N., \"Delle delizie tarantine\", Napoli 1771.\nD\u2019Aronco Gianfranco, \"Storia della danza popolare e d\u2019arte\", Firenze, Olschki, 1962.\nDe Giorgi Pierpaolo, \"Pizzica pizzica, la musica della rinascita\", Lecce, Pensa, 2002.\n- \"L\u2019estetica della tarantella. Pizzica, mito e ritmo, Galatina, Con\"gedo Editore, 2004.\n- \"Pizzica e tarantismo. La carne del mito dall'etnomusicologia all'estetica musicale\", Galatina, Edit Santoro, 2005.\n- \"Il mito del tarantismo. Dalla terra del rimorso alla terra della rinascita\", Galatina, Congedo Editore, 2008.\n- \"La pizzica, la taranta e il vino. Il pensiero armonico\", Galatina, Congedo Editore, 2010.\nDell\u2019Umbria Al\u00e9ssi, \"Tarantella! Possession et d\u00e9possesion dans l'ex-royaume de Naples\", Paris, L'oeil d'or, 2015.\nDe Martino Ernesto, \"La terra del rimorso\", Milano, Torino, Il Saggiatore, 1961.\nDe Raho, \"Il tarantolismo nella superstizione e nella scienza\", Lecce 1908. Ristampa: Roma, Sensibili alle foglie, 1994.\nDe Simone Luigi Giuseppe, \"La vita della Terra d\u2019Otranto (con capitoli inediti),\" a cura di Eugenio Imbriani, Lecce, Edizioni del Grifo, 1997.\nDe Simone Roberto, \"La Tarantella napoletana nelle due anime del Guarracino\", Napoli, Edizioni Benincasa, 1992.\nDilauro Cinzia (a cura di), \"La pizzica ai tempi di Internet\", Dossier in \u201cAlmanacco salentino\u201d, pp. 145-168, Lecce, Guitar Edizioni, 2002. [Contributi di P. Fumarola, G. Lapassade, R. Durante, R. Morelli, D. Pisanello, D. Durante, L. A. Santoro, G. Di Lecce, L. Chiriatti, G. Manni, R. Licci, con schede sui gruppi musicali salentini di \"pizzica\"].\nDi Tondo Ornella, Giannuzzi Immacolata, Torsello Sergio (a cura di), \"Corpi danzanti. Culture, tradizioni, identit\u00e0\", Nard\u00f2, Besa, 2009.\nDi Lecce Giorgio, \"La danza scherma salentina\", in \u201cLares\u201d, a. LVIII (1992), n. 1, pp. 33-45, Firenze, Olschki, 1992.\n- \"La danza della piccola taranta. Cronaca da Galatina: 1908-1993. A memoria d\u2019uomo\", Roma, Sensibili alle foglie, 1994.\n- \"Il rito della taranta oggi\", in Ferrari D. e De Nigris (a cura di), \"Musica, Rito e Aspetti terapeutici nelle culture mediterranee\", Genova, Erga, 1997.\n- \"Danzimania e Tarantesimo: mille anni di danze mediterranee\", in \"Quarant\u2019anni dopo De Martino\", Atti del Convegno Intern. di Studi sul tarantismo, Galatina (LE) 24-25 ott. 1998, tomo II, pp. 175-193; Nard\u00f2 (LE) Besa Ed., 1999.\nDi Mitri Gino L., \"La tarantola iperborea\", Nard\u00f2 (LE), Besa, [Vallerius Harald, \"Esercizio filosofico sulla tarantola\"; Swedenborg Emanuel, \"De Tarantula\"; K\u00e4hler M\u00e5rten, \"Osservazioni sulla malattia del\"la \"danza ovvero il cosiddetto tarantismo\"], 1999.\n- Storia biomedica del tarantismo nel XVIII secolo, Firenze, Olschki Editore, 2006.\nDom\u00e9nech y Amaya Pedro Francisco, \"Indagine su un uomo morso dalla tarantola\", (trad. - orig. spagn. 1794), Palermo, Sellerio, 1998.\nEpifani M. A., \"Ematoritmi\", Lecce, Manni Ed., 1998.\nFerdinando Epifanio, \"Centum Histariae seu Observationes et Casus medici\", Venetiis 1621, Apud Thomam Ballionium.\nFranco O., Zuffi S., \"Musica Maga. Teoresi e storia della meloterapia\", Genova, Erga, 1996.\nGala Giuseppe Michele, \"I resti della tarantola\", in \u201cAAM Terra Nuova\u201d, III (1984), n. 15-16, Roma, Garofani, 1984, p. 71.\n- \" \u201cIo non so se ballo bene\u201c. Canzoni a ballo e balli cantati nella tradizione popolare italiana\", in \u201cChoreola\u201d anno II (1992), n. 7-8, (monografia) pp. 2-136; anno III (1993), n. 9, 1996, pp. 154-240; anno IV (1994), n. 11, pp. 242-328, Firenze, Taranta, 1992-97.\n- \"La tarantella dei pastori. Appunti sulla festa, il ballo e la musica tradizionale in Lucania\", Quaderni della Taranta n. 7, Firenze, Ed. Taranta, 1999.\n- \"La pizzica ce l\u2019ho nel sangue. Riflessioni a margine sul ballo tradizionale e sulla nuova \u201cpizzicomania\u201d del Salento\", (a cura di V. Santoro e S. Torsello) in \"Il ritmo meridiano. La pizzica e le identit\u00e0 danzanti del Salento\", Lecce, Ed Aramir\u00e8, 2002, pp.109-153.\n- \"Mitificazioni coreo-musicali e nuovi linguaggi corporei\" in \"Ragnatele\" (a cura di Lamanna Antonello), Roma, Adkronos Libri, 2002, pp. 40-52.\n- \"Il dissidio nel corteggiamento e il sodalizio nella sfida: per una rilettura antropologica del complesso sistema dell'etnocoreutica italiana\", (a cura di Fumarola Pietro e Imbriani Eugenio), in \"Danze di corteggiamento e di sfida nel mondo globalizzato,\" Besa, Nard\u00f2, 2006, pp. 63-110\n- \"Sonu, saltu, cantu, coloribus. Balli tradizionali in Puglia tra storia e societ\u00e0\", (a cura di Gala G. M.) in \u201cIl Folklore d\u2019Italia: la Puglia\u201d Rivista della Federazione Italiana di Tradizioni Popolari, n. 2, Castrovillari (CS), pp. 10-39.\n- \"Le tradizioni musicali in Lucania\", \"1. Strumenti\", Bologna, SGA Edizioni, 2007.\n- \"Il tarantismo a Canosa nel XVIII sec. e la protezione sabiniana sui veleni\", in AA. VV. (a cura di Liana Bertoldi Lenoci), \"Canosa. Ricerche storiche 2009\", Fasano, Edizioni Pugliesi, 2009, pp. 947-992.\n- \"Danza popolare e questioni storiche. Materiali per una storiografia etnocoreutica in Italia\", Firenze, Ed. Taranta, 2011.\n- \"A passo lento l\u2019Italia entr\u00f2 in ballo. Dai balli locali alle identificazioni nazionali. Andate e ritorno\", in \"Sud e nazione. Folklore e tradizione musicale nel Mezzogiorno d\u2019Italia\" (a cura di Eugenio Imbriani), Lecce, Universit\u00e0 del Salento, 2014, pp. 103-166.\n- \"Festival e notti da (s)ballo: lamenti funebri della musica tradizionale\", in \"Piva del Carnet\", rivista online, n. 11, ott. 2015, pp. 9-13.\nGalanti Bianca Maria, \"La danza della spada in Italia\", Roma, Ed. Italiane, 1942, pp. 178.\nGallini Clara, \"I rituali dell\u2019argia\", Padova, Cedam, 1967.\n- \"La ballerina variopinta. Una festa di guarigione in Sardegna\", Napoli, Liguori, 1988.\nGay R., \"Sulla danza della tarantella durante il tarantismo\", in \u201cIllustrazione popolare\u201d, Treves, XII, (1882), pp. 770 sgg.\nGigli G., \"Ballo e canto dei morsicati in Terra d\u2019Otranto\", in \u201cArchivio delle Tradizioni Popolari\u201d, VIII (1889), p. 7.\nInguscio Ermanno, \"La pizzica scherma di Torrepaduli. San Rocco: la festa, il mito, il santuario\", Copertino, Lupo Editore, 2007.\nKatner Wilhelm, \"L\u2019enigma del tarantismo. Un\u2019eziologia della malattia italiana del ballo\", Nard\u00f2 (LE), Besa, 2002.\nKircher Athanasius, \"Magnes sive de arte magnetica libri tres\", Roma 1641 (Colonia 1643, Roma 1654).\n- \"Musurgia universalis sive ars magna consoni et dissoni\", Roma 1650.\n- \"Phonurgia Nova\", Campidonae 1673.\nLamanna Antonello (a cura di), \"Ragnatele\", Roma, AdnKronos Libri, 2002.\nLapassade G., \"Transe e dissociazione\", Roma, Sensibili alle foglie 1996.\n- \"Dallo sciamano al raver. Saggio sulla trance\", Milano: Urra 1997.\nLa Sorsa Saverio, \"Canti e danze popolari di Puglia e Lucania\", in \u201cRicreazione\u201d, I (1949), n. 7-8, Roma, ENAL, 1949, 28-32.\nLeydi Roberto, \"L\u2019altra musica\", Giunti Ricordi, 1991.\n- (a cura di), \"Guida alla musica popolare in Italia\", Lucca, Libreria Musicale Italiana, 1996.\nL\u00fcdtke Karen, \"Balla coi ragni. La tarantola tra crisi e celebrazioni\", Bari, Edizioni di Pagina, 2009.\nMajorano Alfredo, \"Tradizioni e Canti popolari a Taranto e nei paesi di area tarantina\", Manduria, Lacaita, 1989.\nMelchioni Elide, \"Zingari, San Rocco, pizzica scherma\", Presicce (LE), Levante Arti Graf., 1999.\nMina Gabriele, \"Il morso della differenza. Antologia del dibattito sul tarantismo fra il XIV e XVI secolo\", Besa, Nard\u00f2 (LE), 2000.\nMingozzi Gianfranco, \"La taranta. Il primo documento filmato sul tarantismo\", Besa, Nard\u00f2 (LE), 2002.\nMiscuglio Annabella, Chiriatti Luigi, \"Osso Sottosso Sopraosso. Storie di Santi e coltelli, la danza scherma a Torrepaduli\", Calimera, Kurumuny, 2004.\nMonaco Davide, La scherma salentina... a memoria d\u2019uomo. Dalla pazziata alla danza scherma, Lecce, Edizioni Aramir\u00e8, 2006.\nMontinaro Brizio, \"Salento povero\", Verona, Longo Editore, 1976.\n- \"San Paolo dei serpenti\", Palermo, Sellerio, 1996.\n- \"Danzare col ragno. Musica e letteratura sul tarantismo dal XV al XX secolo\", Lecce, Argo, 2007.\nNacci Anna, \"Tarantola rubra\", Roma, Onda Rossa libri, 2000.\nNaselli Carmelina, \"L\u2019etimologia di \u201ctarantella\u201d\", in \u201cArchivio Storico Pugliese\u201d, anno IV (1951)), fasc. III-IV, pp. 3-12, Ed. Alfredo Cressati, Bari 1951.\nNol\u00e8 Maria Anna, \"Balla taranta mia. Appunti di una tarantata contemporanea\", Potenza, Villani, 2018.\nOmbretta Franco, Zuffi Stefano, \"Musica Maga. Teoresi e storia della meloterapia\", Genova, Erga Edizioni, 1996.\nO.N.D. (Opera Nazionale Dopolavoro), \"Costumi, musica, danze e feste popolari italiane\", Roma, O.N.D, 1931.\nO.N.D. (Opera Nazionale Dopolavoro), \"Danze popolari italiane\", Roma, O.N.D., 1935.\nPanico F., \"Il vestito bianco. Ricerca etno-antropologica sul tarantismo pugliese\", Garbagnate Milanese 1983.\nPellegrino Paolo, \"Il ritorno di Dioniso. Il dio dell\u2019ebrezza nella storia della civilt\u00e0 occidentale\", Galatina, Lecce, 2003.\nPenna Renato, \"La tarantella napoletana\", Napoli, Rivista di Etnografia, 1963, pp. 115.\nPetrone Carlo (a cura di), \"La taranta da Taranto e dintorni\", Taranto, Edizioni Archita, 2002.\nRossi Annabella, \"Lettere da una tarantata\", Bari, De Donato, 1970; ristampa: Lecce, Argo, 1994.\n- \"E il giorno si fece giallo\", Milano, Jaca Book, 1991.\n- \"Il colpo di sole e altri scritti sul Salento\", a cura di Vincenzo Esposito, Calimera (LE), Kurumuni, 2002.\nSachs Curt, \"Storia della danza\", Milano, Il Saggiatore, 1966, (1\u00aa ed. 1933).\nSalvatore G., \"Isole sonanti\", Roma, Ismed, 1989.\nSantoro Vincenzo, Torsello Sergio (a cura di), \"Il ritmo meridiano. La pizzica e le identit\u00e0 danzanti del Salento\", Lecce, Aramir\u00e8, 2002.\nSantoro Vincenzo, \"Il ritorno della taranta. Storia della rinascita della musica popolare salentina\", Roma, Squilibri, 2009.\n- \"Rito e passione. Conversazioni intorno alla musica popolare salentina\", Alessano, ItinerArti, 2019.\nSchneider Marius, \"La danza de espadas y la tarantela. Ensayo musicol\u00f3logico etnogr\u00e1fico y arqueol\u00f3gico sobre los ritos medicinales\", Barcellona 1948; ristampa (a cura di P. P. De Giorgi), Lecce, Argo, 1999. Nuova edizione a cura di De Giorgi Pierpaolo, \"La danza delle spade e la tarantella. Saggio musicologioco, etnografico e archeologico sui riti di medicina\", Lecce, Argo, 1999. \nSerao F., \"Della tarantola o sia falangio di Puglia\", Napoli 1742.\nSigerist Henry Ernest, \"Breve storia del tarantismo\", (a cura di Di Mitri Gino L.), Nard\u00f2, Besa Ed., 1999.\nTancredi Giovanni, \"Canti e balli garganici\", Atti del IV Convegno Nazionale delle Arti e delle Tradizioni Popolari, 1942, pp. 428-442.\nTani Gino, \"Storia della danza\", voll. 3, Firenze, Olschki, 1983.\nTolledi Fabio (a cura di), \"Tamburi e coltelli. La festa di San Rocco, la danza scherma, la cultura salentina\", Taviano, Quaderni di Astragali, 1998.\nTarantino Franca, Santoro Vincenzo, \"Il ballo della pizzica pizzica\", Alessano, ItinerArti, 2019.\nTarantino Luigi, \"La notte dei tamburi e dei coltelli. La danza-scherma nel Salento\", Nard\u00f2, Besa.\nTurchini Angelo, \"Il morso, il morbo, la morte. La tarantola fra cultura medica e terapia popolare\", Milano, Angeli, 1987.\nValente Michele, \"La Pizzica. La danza perduta e ritrovata come terapia ai mali psicotematici\", Roma, Cromografica Roma, 2009.\n- \"La taranta. Una danza sacra popolare\", Roma, Cromografica Roma, 2010.\nVita Emilio, \"Scusi, permette un ballo?\", Ravenna, Essegi, 1994.\nVuillier Gastone, \"La danza\", Milano, Tipografia del Corriere della Sera, 1899."}
{"id": "148289", "revid": "1057864", "url": "https://it.wikipedia.org/wiki?curid=148289", "title": "Iura", "text": "Gli iura erano nel diritto romano princ\u00edpi estrapolati dagli Editti pretorii o da opere di giureconsulti celebri del passato che, specialmente gli ultimi, se espressi su previa autorizzazione del \"princeps\" (\"respondendi auctoritate\"), avrebbero avuto efficacia di legge, almeno da quanto riporta Gaio.\nGli \"iura\" non furono mai messi in crisi dalla sempre pi\u00f9 frequente e pesante presenza dei monarchi, ma al massimo adattati alle determinate esigenze del periodo. Fino a che non furono organizzati nel \"Digesto\" da Giustiniano, operavano in maniera separata dalle comuni \"leges\". \nPrimo tentativo di disciplina sotto Valentiniano III.\nLa continua evoluzione storica approd\u00f2 tuttavia ad una situazione del tutto confusionaria, a tal punto che nel 426 l'imperatore Valentiniano III indirizz\u00f2 al Senato di Roma una legge delle citazioni inserita poi nel \"Codice Teodosiano\" da Teodosio II, nella quale si stabiliva che avessero valore vincolante le opinioni di Papiniano, Paolo, Gaio, Ulpiano e Modestino: in particolar modo se tutti erano d'accordo, era direttamente vincolante; se c'erano delle discrasie, prevaleva l'opinione della maggioranza; se non prevaleva l'opinione di un gruppo, si seguiva quanto affermava Papiniano. I pareri degli altri giuristi che non facevano parte di questa \"corte virtuale\", erano vincolanti solo se menzionati dai predetti giuristi e se si provava l'originalit\u00e0 della fonte.\nNel periodo del basso Impero, pertanto, l'uso degli \"iura\" fu ristretto e disciplinato a dovere, anche se comunque sempre assai diffuso. Tra le opere che pi\u00f9 erano in auge sicuramente vanno ricordate le \"Pauli receptae sententiae\" del grande Paolo, che tuttavia subirono sette trascrizioni e ad oggi si discute un eventuale stravolgimento nel corso del tempo. Importantissime e celeberrime anche le \"Insitutiones\" di Gaio, scritte nel II secolo e riportate nel \"Liber Gai\" attraverso i secoli."}
{"id": "148293", "revid": "438", "url": "https://it.wikipedia.org/wiki?curid=148293", "title": "Alligatore del Mississippi", "text": ""}
{"id": "148303", "revid": "785863", "url": "https://it.wikipedia.org/wiki?curid=148303", "title": "Dottor Destino", "text": "Il Dottor Destino (\"Doctor Doom\"), il cui vero nome \u00e8 Victor Von Doom, \u00e8 un personaggio immaginario dei fumetti creato da Stan Lee e Jack Kirby esordito nel 1962 sul n. 5 della prima serie a fumetti dedicata ai Fantastici Quattro (\"The Fantastic Four\" (vol. 1) e pubblicata negli Stati Uniti d'America dalla Marvel Comics).\nIl personaggio \u00e8 al quarto posto nella classifica dei 100 supernemici redatta dal periodico \"Wizard\" e al terzo posto nella classifica dei pi\u00f9 grandi cattivi nella storia dei fumetti del sito web IGN.\nKristoff Vernard, conosciuto anche come Kristoff Von Doom, ha assunto il nome di battaglia di Dottor Destino II al posto di Victor Von Doom dopo che quest'ultimo era stato distrutto da Terrax il domatore (l'araldo di Galactus).\nBiografia del personaggio.\nSignore e monarca di Latveria, nell'Europa centrale, \u00e8 un supercriminale \"arcinemico\" dei Fantastici Quattro ma si \u00e8 scontrato molto spesso anche con altri supereroi dell'universo Marvel tra cui l'Uomo Ragno e i Vendicatori; \u00e8 un geniale inventore e uno stregone.\nFiglio di zingari, alla morte dei genitori scopre che la madre, Cynthia Von Doom, era una strega e approfitta delle sue conoscenze occulte e della sua mente scientifica per giungere negli Stati Uniti. Compagno d'universit\u00e0 e di stanza di Reed Richards, futuro Mister Fantastic dei Fantastici Quattro, sar\u00e0 vittima di un incidente durante uno dei suoi primi esperimenti per comunicare con la madre defunta; questo gli coster\u00e0 un volto completamente sfigurato e l'espulsione dall'universit\u00e0. In seguito vagher\u00e0 seguendo la sua sete di conoscenza fino in Tibet dove, soccorso da alcuni monaci, diventa uno di loro fino a che, dopo aver appreso tutti i segreti della setta, ne diventa Maestro; a questo punto si fa aiutare da loro a forgiare un'armatura e una maschera, nati da un progetto in cui ha riversato tutta la sua conoscenza, sia nella robotica sia nell'alchimia, che vennero applicati sul suo corpo ancora roventi, intanto che Destino pronuncia un discorso che forger\u00e0 la sua psicologia negli anni a venire:\nCova un odio insanabile per Reed Richards, che ritiene responsabile del suo dramma, anche se in realt\u00e0 Richards, avendo analizzato i dati dell'esperimento gli aveva fatto notare alcuni errori che Doom poi ignor\u00f2 nella fretta di condurre l'esperimento. In seguito, pur costruendo armi tecnologicamente avanzate, verr\u00e0 sempre sconfitto dal gruppo di supereroi. Il suo fine ultimo \u00e8 anche quello di riportare in vita la madre, o per lo meno salvare l'anima della madre dai gironi infernali. Riesce abilmente nell'intento, ma per la sua totale incapacit\u00e0 di chiedere aiuto, sacrifica l'amore della madre per s\u00e9 stesso, costringendola a rinnegare il malvagio figlio e, in virt\u00f9 di questo, ottenere la salvezza dagli inferi.\nGrande scienziato, ha creato un'armatura iper-tecnologica che gli conferisce grandi poteri e ha dotato la sua piccola nazione di armamenti sofisticati. Terribile e spietato, ma con un suo senso dell'onore molto forte, si \u00e8 sempre battuto per dominare il mondo illudendosi cos\u00ec di poter creare una situazione di benessere globale per tutti gli abitanti del pianeta. Nello stato da lui governato col pugno di ferro, non vi sono problemi di disoccupazione, di sanit\u00e0 e di istruzione ma \u00e8 spietato verso chi lo tradisce, ma anche capace di slanci di enorme generosit\u00e0, come quando adott\u00f2 Kristoff Vernard, rimasto orfano di una donna che aveva perso la vita durante un attentato e che, dopo essere stato educato, entrer\u00e0 a far parte di un grande progetto di Destino per non lasciare il suo paese nel caos nel caso di sua scomparsa dando istruzione ai suoi cloni robot di trasferire nel ragazzo la sua mentalit\u00e0 allo scopo di ridare a Latveria il suo sovrano. Si \u00e8 sempre battuto per il benessere del suo popolo, che infatti, quando \u00e8 stato talvolta spodestato, si \u00e8 sollevato in suo favore.\nAiut\u00f2 la moglie di Richards a partorire la sua seconda figlia in quanto ebbe delle complicazioni dovute alla sua genetica alterata dai raggi cosmici; per lo stesso motivo anni prima perdette un figlio, ma questa volta sembrava una crisi addirittura peggiore, dato che era a rischio anche la sua stessa vita. Suo fratello Johnny, in ansia per la salute della sorella, chiese aiuto proprio a Von Doom, dato che Reed non era rintracciabile. Fu cos\u00ec che Doom, che aveva pi\u00f9 volte tentato di ucciderli, si prodig\u00f2 per salvare la vita alla moglie del suo acerrimo nemico, ricorrendo ad alcune formule magiche e riuscire dove il suo avversario non pot\u00e9 far nulla fu motivo di smisurato orgoglio per lui.\nStoria editoriale.\nGli \u00e8 stata dedicata una serie, \"Infamous Iron Man\", all'interno dell'iniziativa editoriale Marvel NOW!.\nPoteri e abilit\u00e0.\nPossedendo grandi quantit\u00e0 di ricchezza, conoscenza, tecnologia e potere, il Dr. Victor Von Doom \u00e8 spesso considerato uno dei cattivi pi\u00f9 malvagi e pericolosi sulla Terra e in tutto l'Universo Marvel.\nVictor Von Doom \u00e8 un poliedrico, scienziato e inventore con un intelletto di livello di genio. \u00c8 considerato il maggior esperto di robotica al mondo e ha creato diverse macchine e robot apocalittici durante la sua carriera. \u00c8 inoltre il responsabile della creazione di Freak. L'invenzione maggiore di Destino \u00e8 la piattaforma temporale. \u00c8 descritto come uno degli umani pi\u00f9 intelligenti dell'universo Marvel, essendo riuscito a ripristinare la forma umana della Cosa, un'impresa che anche Reed Richards ha compiuto ma ha avuto difficolt\u00e0 a mantenerla per un lungo periodo. Destino ha anche usato i suoi talenti scientifici per rubare o replicare il potere di altri esseri come Silver Surfer o in un caso la nave di Galactus. Ha anche talenti naturali per il comando, la strategia, la politica e la manipolazione. Anche senza la sua armatura, Von Doom ha dimostrato di essere abile nel combattimento corpo a corpo, tanto da riuscire a uccidere un leone a mani nude.\nDestino dice che, a differenza di Richards, ha familiarit\u00e0 sia con la magia che con la scienza grazie ai suoi genitori. Oltre ad essere un geniale scienziato e inventore, \u00e8 anche uno stregone molto potente, istruito principalmente da monaci tibetani, e spesso usa le sue arti magiche per potenziare i suoi strumenti. I suoi poteri comprendono: l'evocazione demoniaca, il controllo mentale, il viaggio nel tempo, la creazione di scudi protettivi e bufere di neve, l'assorbimento e l'emissione di energia, la manipolazione dell'elettricit\u00e0 e la guarigione. In seguito ad un incontro con gli alieni Ovoidi pu\u00f2 scambiare la sua mente con quella di altre persone. \nIn qualit\u00e0 di monarca assoluto di Latveria, il Dottor Destino ha l'immunit\u00e0 diplomatica, che gli consente di sfuggire al processo per la maggior parte dei suoi crimini, e il controllo totale delle risorse naturali e tecnologiche della nazione.\nInoltre, Destino ha una volont\u00e0 straordinariamente forte e indomita, come dimostrato nella graphic novel \"Destino Imperatore\" quando ha sfidato il suo prigioniero, l'Uomo Porpora, che ha tentato di controllarlo e ha resistito con successo.\n\u00c8 dotato di un'armatura ad alta tecnologia in titanio che indossa sempre, la quale gli conferisce una forza sovrumana e un'incredibile resistenza agli attacchi fisici, al punto che \u00e8 in grado di resistere e persino sopraffare nemici sovrumani come Spider-Man, Hulk e la Cosa in combattimento, sebbene tenda a fare affidamento su tattiche a lungo raggio quando affronta avversari fisicamente pi\u00f9 forti. Essa pu\u00f2 emettere scariche elettriche, raggi energetici e campi di forza. \u00c8 anche dotata di congegni per l'assorbimento energetico, propulsori di volo e un ingranditore molecolare, oltre che in grado di supportare e facilitare le abilit\u00e0 magiche del personaggio. L'armatura sostenta inoltre Von Doom per quanto riguarda bisogni fisiologici come cibo e aria. In un'occasione, Destino, ha deciso di abbandonare completamente la scienza per tentare di sconfiggere i Fantastici Quattro e affidarsi completamente alla magia, in quest'occasione Destino sfoggi\u00f2 un'armatura in pelle che potenziava la sua magia, anche con questa \"armatura alternativa\" \u00e8 stato in grado di sconfiggere i Fantastici Quattro e di catturarli, quest'armatura and\u00f2 quasi totalmente distrutta dai Demoni che avevano stretto un patto con Destino, per vendicarsi del fatto che quest'ultimo, sconfitto dai Fantastici Quattro, non aveva rispettato il loro accordo.\nPsicologia.\nIn molte occasioni, l'unica vera debolezza di Destino \u00e8 stata la sua arroganza. Una volta Layla Miller ha riflettuto sul fatto che Destino \u00e8 incapace di accettare che lui stesso potrebbe essere la ragione dei suoi fallimenti. Ci\u00f2 si riflette pi\u00f9 acutamente nel continuo rifiuto di Destino di accettare la responsabilit\u00e0 per l'incidente che gli ha completamente sfigurato il viso, preferendo invece incolpare Reed Richards per aver sabotato il suo esperimento. Sebbene la sua alta opinione di se stesso sia generalmente accurata, non \u00e8 in grado di accettare quando gli altri possono avere una migliore comprensione di una situazione rispetto a lui, con l'eccezione occasionale di ascoltare le raccomandazioni di eroi come Mister Fantastic o la Cosa quando \u00e8 a suo vantaggio. Anche quando si allea con altri contro una minaccia pi\u00f9 grande, Destino cercher\u00e0 spesso di sovvertire l'alleanza per guadagno personale; per esempio, mentre era alleato con Adam Warlock e altri eroi contro il Titano Thanos, ha tentato di rubare il Guanto dell'Infinito di Thanos prima che il suo proprietario fosse stato sconfitto, interrompendo potenzialmente il piano di Warlock per sconfiggere Thanos.\nVon Doom aderisce sempre a un rigido codice d'onore. Tuttavia, Von Doom manterr\u00e0 la sua esatta parola, che pu\u00f2 o meno essere vantaggiosa per la persona a cui ha dato la sua promessa. Ad esempio, Destino pu\u00f2 giurare che non far\u00e0 del male a un individuo, ma questo significa solo che non far\u00e0 del male a quella persona personalmente; non significa che impedir\u00e0 ad altri di danneggiare quella persona.\nIl codice d'onore di Doom lo ha portato a salvare Capitan America dall'annegamento perch\u00e9 in precedenza Capitan America gli aveva salvato la vita, e in un'altra occasione ha ringraziato Spider-Man per averlo salvato dai terroristi che lo attaccavano in un aeroporto permettendogli di andarsene in vita nonostante Spider-Man lo aveva insultato. Il suo codice d'onore significa anche che non attaccher\u00e0 un avversario rispettato che \u00e8 indebolito o in grave svantaggio, poich\u00e9 considera qualsiasi vittoria risultante da tali circostanze come vuota e priva di significato. Ha anche combattuto in diverse occasioni avversari che erano intenti a uccidere i Fantastici Quattro, per nessun altro motivo se non per il fatto che non voleva che la sconfitta definitiva dei Fantastici Quattro venisse dalle mani di nessuno tranne che dalle sue.\nVictor Von Doom ha dimostrato di essere devoto al benessere dei suoi sudditi. Una volta, arriv\u00f2 persino al punto di lasciare che la sua anima fosse messa a nudo ed essere giudicato dalla Dea Pantera del Wakanda, che determin\u00f2 che desiderava sinceramente un futuro utopico in cui l'umanit\u00e0 prosperasse, anche se era al potere.\nAltre versioni.\nVersione 2099.\nGli \u00e8 stata dedicata una serie, Doom 2099, versione futuristica del personaggio negli anni novanta all'interno dell'universo marvel 2099;\nHouse of M.\nNella realt\u00e0 alternativa di House of M, Destino \u00e8 il monarca della Latveria, giunge al palazzo di Magneto per partecipare al suo ricevimento insieme ad altri monarchi e rappresentanti di spicco del mondo della casata di M, ovvero Namor, T'Challa e Tempesta; Magneto si dimostra molto sorpreso del fatto che Victor Von Doom abbia accettato l'invito, durante la battaglia finale tra i supereroi che avevano ricordato il proprio passato e le guardie dello S.H.I.E.L.D. fedeli a Magneto, Destino, si scontra con Ms. Marvel.\nEsteticamente, i vestiti indossati dal Destino di House of M sono simili a quelli classici, tuttavia non indossa un'armatura ma la sua pelle \u00e8 di aspetto metallico.\nAltri media.\nTelevisione.\nSerie animate.\nAppare in tutte le serie dedicate ai Fantastici Quattro:\nInoltre \u00e8 apparso nelle serie animate:"}
{"id": "148304", "revid": "1013865", "url": "https://it.wikipedia.org/wiki?curid=148304", "title": "Mordovia", "text": "La Repubblica di Mordovia, tradizionalmente detta Repubblica dei Mordvini (mok\u0161a: \u041c\u043e\u0440\u0434\u043e\u0432\u0441\u043a\u044f\u0439 \u0420\u0435\u0441\u043f\u0443\u0431\u043b\u0438\u043a\u0430\u0441\u044c; erza: \u041c\u043e\u0440\u0434\u043e\u0432\u0441\u043a\u043e\u0439 \u0420\u0435\u0441\u043f\u0443\u0431\u043b\u0438\u043a\u0430\u0441\u044c; russo: \u0420\u0435\u0441\u043f\u0443\u0301\u0431\u043b\u0438\u043a\u0430 \u041c\u043e\u0440\u0434\u043e\u0301\u0432\u0438\u044f), \u00e8 una Repubblica della Federazione Russa. In caratteri latini, il nome di questa entit\u00e0 politica diventa \"Respublika Mordovija\" in russo, \"Mordovsk\u00e4j Respublikasj\" in mok\u0161a e \"Mordovskoj Respublikasj\" in erza.\nGeografia fisica.\nLa Mordovia si trova nella sezione orientale della Russia europea. La parte occidentale della repubblica comprende la pianura di Oka Don, quella centrale e orientale le alture del Volga.\nIdrografia.\n114 corsi d'acqua attraversano il territorio dello stato. I principali sono:\nNel territorio della repubblica vi sono circa 500 laghi.\nRisorse naturali.\nTra le risorse naturali spiccano la torba e le acque minerali.\nClima.\nIl clima \u00e8 moderatamente continentale:\nStoria.\nL'\"okrug\" (circondario) della nazione mordvina fu creato il 16 luglio 1928. Il 10 gennaio 1934 fu trasformato in \"oblast\"' autonoma e, il 20 dicembre in RSSA (Repubblica socialista sovietica autonoma). La Repubblica di Mordovia nella sua forma attuale fu creata il 25 gennaio 1994.\nGeografia antropica.\nSuddivisioni amministrative.\nLa suddivisione amministrativa della Repubblica della Mordovia \u00e8 costituita da 22 \"rajon\" (distretti) e da 3 citt\u00e0 poste sotto la diretta giurisdizione della Repubblica.\n\"Rajon\".\nLa Mordovia \u00e8 divisa in 22 \"rajon\" (fra parentesi il capoluogo; sono segnati con un asterisco i capoluoghi che non sono compresi nel \"rajon\" stesso, che costituiscono una divisione amministrativa di secondo livello):\nCitt\u00e0.\nNel territorio della Repubblica autonoma della Mordovia sono presenti 7 centri abitati con \"status\" di citt\u00e0, di cui tre (tra cui la capitale Saransk) poste sotto la diretta giurisdizione della Repubblica e non appartenente a nessun \"rajon\":\nInsediamenti di tipo urbano.\nGli insediamenti con \"status\" di insediamento di tipo urbano della Mordovia sono 14 (al 1\u00ba gennaio 2010):\nSociet\u00e0.\nEvoluzione demografica.\nI mordvini appartengono al gruppo finnico e parlano due lingue simili tra loro: il mok\u0161a e l'erza, entrambe considerate dialetti della lingua mordvina.\nPolitica.\nIl capo della Repubblica \u00e8 Nikolaj Ivanovi\u010d Merku\u0161kin, eletto nel febbraio 1998 e riconfermato nel 2004.\nEconomia.\nLe industrie si concentrano nella capitale Saransk, nelle citt\u00e0 di Kovylkino e Ruzaevka e nei centri di \u010camzinka e Komsomol'skij. Tra le attivit\u00e0 pi\u00f9 importanti vi sono l'industria meccanica, chimica, alimentare e la lavorazione del legno.\nRecentemente si evidenzia un forte sviluppo dell'industria delle micro e nanotecnologie, dell'industria per la produzione di sistemi illuminanti (sulla base di grandi fabbriche sovietiche per la produzione di lampadine) nonch\u00e9 della produzione di fibra ottica.\nTrasporti.\nLa compagnia aerea della Mordovia \u00e8 la Mordovia Airlines che gestisce l'Aeroporto di Saransk, situato a 11\u00a0km dalla citt\u00e0 di Saransk.\nCultura.\nIn Mordovia si trovano molti musei, il pi\u00f9 grande dei quali (a Saransk) include il \"Museo di Studi Regionali della Repubblica Mordvina Unita\" e il \"Museo della Cultura Mordvina\".\nOriginale ed estremamente curato il \"museo dell'illuminazione\" presso il Technopark Mordovia, che raccoglie una vasto assortimento di lampadine per uso civile e militare, tra cui spiccano lampadine ad uso aerospaziale e le storiche lampade per l'illuminazione delle \"stelle rosse\" sormontanti le torri del Cremlino.\nLa \"Biblioteca Nazionale della Repubblica di Mordovia\" \u00e8 la pi\u00f9 grande della repubblica.\nIl \"Teatro Statale dei Burattini\" a Saransk \u00e8 piuttosto famoso in tutta la Russia. Vi si inscenano soprattutto vecchie favole russe.\nIstruzione.\nFra i centri culturali pi\u00f9 importanti vi sono l'Universit\u00e0 Statale Mordvina e l'Istituto Pedagogico Statale Mordvino.\nReligione.\nLa religione principale \u00e8 quella cristiana ortodossa."}
{"id": "148308", "revid": "1543377", "url": "https://it.wikipedia.org/wiki?curid=148308", "title": "Programma Aurora", "text": "Il Programma Aurora dell'Agenzia Spaziale Europea \u00e8 un ambizioso programma di esplorazione spaziale basato su sonde automatiche e esplorazione umana del Sistema solare e in particolare del pianeta Marte, alla ricerca di tracce di vita in altri mondi oltre alla Terra.\nIl programma \u00e8 iniziato nel 2001 con l'approvazione dei ministri di diversi paesi della comunit\u00e0 europea, ai quali si \u00e8 aggiunto il Canada, che collaborer\u00e0 anch'esso con la ESA. Sono previste diverse missioni di approccio a Marte, e una spedizione umana per il pianeta rosso nel 2030.\nMissioni.\nLa prima missione \u00e8 ExoMars, una doppia missione robotica su Marte realizzata in collaborazione con l'Agenzia Spaziale Russa (Roskosmos). Essa \u00e8 costituita dall'orbiter \"ExoMars Trace Gas Orbiter\", un lander (Schiaparelli lander) e il rover \"ExoMars\". Il lancio \u00e8 stato effettuato il 14 marzo 2016, il lander si \u00e8 schiantato sul suolo marziano il 19 ottobre 2016 ma l'orbiter sta continuando la sua missione che prevede l'arrotondamento dell'orbita mediante l'aerofrenaggio e nel 2021/22 atterer\u00e0 il rover Rosalind Franklin.\nUn'altra missione robotica su Marte \u00e8 la Mars Sample Return, che potrebbe essere lanciata tra il 2020 e il 2022 e che prevede il ritorno a Terra della sonda con i campioni recuperati su Marte. Pi\u00f9 a lungo termine \u00e8 una missione spaziale umana, che secondo piani del 2005 porterebbero l'uomo su Marte nel 2030.\nMissioni Arrow.\nLe \"Missioni Arrow\" sono delle dimostrazioni tecniche concentrate sullo sviluppo di tecnologie necessarie per le missioni principali. Le missioni Arrow attualmente approvate sono (al 30 gennaio 2003):\nPiano di sviluppo.\nIl piano di sviluppo proposto (considerando gli ultimi aggiornamenti rilasciati) comprende:"}
{"id": "148311", "revid": "287204", "url": "https://it.wikipedia.org/wiki?curid=148311", "title": "Grop", "text": ""}
{"id": "148313", "revid": "4252", "url": "https://it.wikipedia.org/wiki?curid=148313", "title": "Chiesa maronita", "text": "La Chiesa maronita \u00e8 una Chiesa sui iuris patriarcale in comunione con la Chiesa cattolica. Riti e liturgia derivano dalla tradizione antiochena. La lingua liturgica tuttora adottata \u00e8 il siriaco. Il titolo \u00abMar\u00bb significa \u201csanto\u201d in aramaico. I patriarchi maroniti portano come secondo nome \u00abBoutros\u00bb, in riferimento a San Pietro, fondatore della Chiesa di Antiochia.\nQuella maronita \u00e8 l'unica Chiesa d'Oriente rimasta sempre in comunione con la Santa Sede. Conserva un elemento di autonomia, come le altre chiese cattoliche orientali patriarcali: il patriarca viene eletto dal Sinodo dei vescovi e soltanto dopo l'elezione fa professione di comunione con il pontefice romano.\nPanoramica.\nI sei principali riti della tradizione cattolica sono: alessandrino, antiocheno, armeno, caldeo, di Costantinopoli (bizantino), e latino (romano). La Chiesa maronita segue il rito antiocheno.. Essendo in piena comunione con il Sommo Pontefice, un cattolico romano pu\u00f2 frequentare i riti di una parrocchia del rito orientale e qui ricevere tutti i sacramenti. Ugualmente, i fedeli maroniti, che risiedano in luoghi distanti da una Chiesa del proprio rito, possono partecipare alla vita di un'altra comunit\u00e0 della Chiesa cattolica di differente rito, pur restando parte della Chiesa maronita.\nIl sinodo patriarcale della Chiesa maronita nel 2003-2004 ha identificato cinque elementi distintivi della Chiesa maronita:\nStoria.\nLa Chiesa maronita prende il nome dal suo fondatore, san Marone (\u2020 410), un asceta siriaco amico di Giovanni Crisostomo che la istitu\u00ec nel IV secolo. Dopo la sua morte, nel 452 i suoi discepoli costituirono un monastero nei pressi del suo sepolcro, ad Apamea, sulle rive del fiume Oronte. Fin dalle origini la comunit\u00e0 maronita segu\u00ec il Patriarca di Antiochia. Quando la regione divenne a maggioranza monofisita (V-VI secolo), la comunit\u00e0 dovette trasferirsi in una regione pi\u00f9 interna del Libano.\nNel VII secolo la comunit\u00e0 maronita fu rifondata e organizzata da un santo monaco, l'abate del monastero di Brad, in Siria. Giovanni Marone fu il primo maronita a ricoprire la dignit\u00e0 episcopale; l'ordinazione avvenne nel 676 e in seguito - nel 685 - fu eletto Patriarca di Antiochia. Fu il primo maronita a ricoprire questo incarico. Per sfuggire a una persecuzione, decise di lasciare la Siria e dirigersi verso il Libano. San Marone trascorse la sua esistenza su una montagna della Siria che sarebbe identificata con il \"Kefar-Nabo\", nel \"Ol-Yambos \" (Tauro, odierna Turchia). Si stabil\u00ec a Kfarhy, dove fece costruire un nuovo monastero nel quale deposit\u00f2 la reliquia pi\u00f9 preziosa per i maroniti: il cranio di san Marone. Da esso deriva il nome del monastero: \"Monastero di Ras Marun\" (cranio di Marone). Da quell'epoca il monastero \u00e8 la sede patriarcale maronita.\nDopo il 685 la Chiesa di Antiochia si divise tra calcedonesi e non calcedonesi, che divennero la maggioranza. La comunit\u00e0 maronita scelse di rimanere calcedonese e non si riconobbe pi\u00f9 nel patriarca Teofane. Inizi\u00f2 un periodo di autonomia: i monasteri diventarono sedi vescovili.\nAll'epoca delle Crociate la Chiesa maronita riallacci\u00f2 i rapporti con la Chiesa di Roma, da cui non si era mai formalmente separata. L'unione venne suggellata alcuni secoli dopo, nel 1584, con la fondazione, durante il pontificato di Gregorio XIII, del Collegio maroniano di Roma.\nI maroniti furono protetti anche dalla Francia, durante il dominio ottomano del Vicino oriente.\nFino al XVIII secolo il patriarcato maronita era solo formalmente suddiviso in eparchie: di fatto i vescovi erano tutti considerati come ausiliari del patriarca, l'unica vera guida della nazione maronita. In pi\u00f9 occasioni Propaganda Fide era intervenuta per ordinare la suddivisione canonica del patriarcato, ma i suoi decreti erano rimasti lettera morta. Il sinodo del Monte Libano del 1736 istitu\u00ec canonicamente le eparchie in numero di 8, oltre la sede patriarcale, definendone per ciascuna le giurisdizioni territoriali: Aleppo, Beirut, Jbeil (\"Byblos\") unita a Batrun (\"Botrys\"), Cipro, Damasco, Baalbek (\"Heliopolis\"), Tripoli e Tiro-Sidone. La Santa Sede approv\u00f2 le decisioni del sinodo con la bolla \"Apostolica praedecessorum\" di papa Benedetto XIV del 14 febbraio 1742. Questa suddivisione \u00e8 rimasta fino agli inizi del XX secolo, quando fu creato il vicariato patriarcale d'Egitto (1904; oggi eparchia del Cairo) e furono distinte le sedi di Tiro e di Sidone (1906).\nQuando il Libano ottenne l'indipendenza, nel 1943, i poteri del nuovo stato furono ripartiti fra le principali comunit\u00e0 religiose. I maroniti, che costituivano la maggioranza relativa della popolazione, ebbero la Presidenza della Repubblica, carica che hanno continuato a detenere fino ad oggi.\nCaratteristiche.\nIl Patriarcato di Antiochia dei Maroniti ha sede a Bkerk\u00e9, in Libano; il patriarca ha il titolo di \u00abPatriarca di Antiochia e di tutto l'Oriente\u00bb, sebbene sussistano dubbi circa il suo diritto di fregiarsi del titolo antiocheno, diversamente dagli altri quattro Patriarchi di Antiochia (siriaco-ortodosso, greco-ortodosso, siro-cattolico e greco-cattolico), le cui origini sono direttamente legate alla storia della citt\u00e0 siriaca.\nL'attuale patriarca \u00e8 anche il quarto cardinale maronita nella storia della Chiesa cattolica, continuatore in tale posizione dei suoi tre predecessori.\nI maroniti pi\u00f9 famosi del mondo, al di fuori dell'ambito ecclesiastico, sono probabilmente il poeta libanese Khalil Gibran e il cantante canadese Paul Anka, i cui nonni paterni erano Maroniti del Libano. \nStruttura ecclesiastica.\nLa Chiesa \u00e8 organizzata in 28 circoscrizioni ecclesiastiche distribuite in 16 Paesi.\nSinodo patriarcale.\nElenco dei Presidenti del Sinodo della Chiesa maronita cattolica:"}
{"id": "148314", "revid": "111433", "url": "https://it.wikipedia.org/wiki?curid=148314", "title": "Registro", "text": ""}
{"id": "148315", "revid": "124898535", "url": "https://it.wikipedia.org/wiki?curid=148315", "title": "Paperino Paperotto", "text": "Paperino Paperotto (soprannominato PP8) \u00e8 un personaggio immaginario dei fumetti Disney Italia che rappresenta Paperino da bambino. Creato da Bruno Enna, Diego Fasano e Paola Mulazzi, appare per la prima volta in una striscia a fumetti della fine del 1998 disegnata da Alessandro Barbucci; la sua prima storia da protagonista \u00e8 \"Paperino Paperotto e il giorno pi\u00f9 duro\", dello stesso disegnatore, pubblicata su \"Topolino\" n\u00b0 2250 del 12 gennaio 1999.\n\u00c8 stato anche protagonista della serie \"PP8 - Paperino Paperotto\".\nIn Scandinavia la Egmont Publishing produce dal marzo 2000 una parallela serie di storie del personaggio, scritte da Kari Korhonen.\nAmbientazione.\nIl giovane Paperino, in queste storie, vive nella quieta Quack Town, un piccolo centro abitato dedito alla coltivazione agricola alla periferia di Paperopoli, con Nonna Papera (ma senza Ciccio, che in queste storie non compare); l'infanzia di Paperino narrata in questa fortunata serie si rif\u00e0 alla storia \"Buon compleanno Paperino\" (1984) di Marco Rota, realizzata per i 50 anni del personaggio, in cui Paperino \u00e8 s\u00ec parente di Nonna Papera e zio Paperone, ma inizialmente fu trovato da questi per la strada, appena uscito dall'uovo; questa versione differisce completamente con la ricostruzione della vita del papero da parte di Don Rosa. Come era stato affermato nella storia di Rota e in molte altre realizzate in Italia negli anni, un'altra differenza rispetto all'albero genealogico di Don Rosa \u00e8 la parentela messa in luce nella storia \"Paperino Paperotto e un cent per Millicent\", dove viene affermato che Nonna Papera \u00e8 la sorella di Paperone. In queste storie vi \u00e8 anche la capra \"Billy\" che nei racconti compare come una capra molto giovane, al contrario delle storie con il classico Paperino, in cui \u00e8 anch'essa adulta. Nelle storie compare (molto raramente) anche il cugino Gastone, che vive a Paperopoli. Nonostante Paperino e i suoi amici siano ancora bambini, i personaggi \"classici\" delle storie, ovvero Zio Paperone e Nonna Papera, non sembrano molto diversi dal presente: si nota tuttavia che la Nonna \u00e8 pi\u00f9 in forze e manda avanti la fattoria da sola, mentre zio Paperone non ha ancora assunto il maggiordomo Battista (infatti quando viene a Quack Town \u00e8 da solo). \nL'infanzia di Paperino vissuta nella fattoria della Nonna era stata rivelata gi\u00e0 nello special televisivo \"This is your life, Donald Duck\" (Questa \u00e8 la tua vita, Paperino) del 1960.\nPersonaggi.\nPaperino ha tra i suoi compagni di scuola molti amici, Betty Lou Fitzwater Van Der Built, Louis Cromb, Millicent Webfoot e Tom Lovett. Insieme formano un gruppo affiatato, sempre pronto a tutto.\nTra i suoi amici preferisce di gran lunga Louis, con il quale ha un'intesa migliore e condivide pi\u00f9 interessi. Fra questi \"Amazing Papers\", la rivista di fantascienza preferita di Paperino Paperotto, che ama leggere con i suoi amici. I principali temi trattati da \"Amazing Papers\" sono gli UFO, il paranormale e i supereroi intergalattici. Spesso quando si trova davanti a un mistero Paperino usa la rivista, di cui possiede tutti i numeri, come guida. Talvolta deve difendere la sua collezione dai cattivi che vogliono rubarla o distruggerla. Il titolo della rivista rimanda alla storica rivista di fantascienza \"Amazing Stories\".\nIl rapporto con Tom (che lo chiama \"Melanzana\") in alcune storie \u00e8 pessimo, in altre buono, anche se i due dicono sempre di essere grandi amici.\nPP8 non ha particolari interessi per Betty Lou, invece Tom ne \u00e8 innamorato perso, ed in alcune storie lo aiutano a fare colpo. Sicuramente \u00e8 migliore il rapporto con Millicent (la mini-risparmiatrice che ha come idolo Paperone, lo zio di Paperino) che lo coinvolge in stranissime avventure. Ha come insegnante a scuola la signorina Witchcraft, che all'inizio reputa una strega (\"Paperino Paperotto e la Strega di Quack Town\").\nNelle storie a fumetti degli albi \"PP8\" (maggio 2005-2006), e successivamente in alcuni episodi usciti su Topolino a seguito della chiusura della testata indipendente, Paperino Paperotto e i suoi amici hanno dei rivali che frequentano la classe Q (loro invece sono in P). Tuck \u00e8 il capo della banda, e coglie sempre occasione di ostacolare Paperino e i suoi amici, oltre ad avere un fratellino spione che, nonostante sia amico di Paperino, lo ostacola senza volerlo a causa della sua lingua lunga. Ma Paperino riesce sempre a sventare i piani del perfido Tuck e della sua banda insieme ai suoi amici.\nNella nuova storia di PP8 sui libretti di Topolino, intitolato \"Paperino e gli Amazing File\", vedremo il ritorno dei vecchi amici di Paperino Paperotto nella loro versione adulta.\nLouis Cromb.\nLouis Cromb \u00e8 il migliore amico di Paperino Paperotto e vive a Quack Town. \u00c8 piuttosto esile e ha i capelli sempre disordinati. Grande passione per la scienza e la natura, che fa fruttare in ottimi risultati con le materie scientifiche. Suo padre, Lester Cromb, possiede un negozio di oggetti usati dove Louis spesso si mette a curiosare con Paperino trovando oggetti bislacchi e allo stesso tempo utili per le avventure. Louis \u00e8 forse l'amico pi\u00f9 vicino a Paperino, con il quale condivide i migliori momenti di gioco in assenza di Tom, con il quale invece non ha i rapporti migliori. Louis legge e colleziona i numeri di una rivista fantascientifica chiamata \"Amazing Papers\".\nTom Lovett.\nTom Lovett \u00e8 inizialmente rivale, poi amico di Paperino; \u00e8 un bambino robusto e goloso, indossa sempre una maglia a righe blu e bianche con una buona scorta di lecca-lecca sempre a disposizione. \u00c8 ottuso, tonto, burbero, scontroso, testardo e arrogante e a scuola prende voti bassissimi, e spesso quando sente gli altri parlare ripete scioccamente sbagliando la grammatica dei verbi e le parole, e questo gli costa spesso prese in giro da parte di PP8 e Louis.\nDi carattere scontroso, prende in giro Paperino definendolo \"pulce\" e \"melanzana\" (forse alludendo alla forma del suo corpo). Sotto questa scorza si nasconde per\u00f2 un Tom tenero, generoso e sentimentale, che cerca di conquistare Betty Lou, l'unica ragazza che corteggia assiduamente. La sua tipica risata \u00e8 \"Ergh! Ergh!\".\nFrequenta assiduamente l'emporio di Pete, vecchio scorbutico che in una vecchia storia ha tentato di candidarsi come sindaco per prolungare l'orario scolastico fino a sera (in modo da non avere scocciatori in negozio).\nBetty Lou Van Der Built.\nBetty Lou Van Der Built (\"Fitzwater\" nella storia \"Paperino Paperotto e l'evento eccezionale\") \u00e8 amica di Paperino, piuttosto snob e raffinata, indossa sempre un vestitino rosa e un nastro dello stesso colore. Bionda, gelosa dei suoi boccoli, Betty Lou \u00e8 estremamente vanitosa e spesso tratta gli altri con superiorit\u00e0. Per questo non \u00e8 molto apprezzata dai ragazzi del paese, ad eccezione di Tom, il quale \u00e8 follemente innamorato di lei; il sentimento non \u00e8 quasi mai ricambiato in quanto Tom ha dei modi molto grezzi, al contrario di Betty che \u00e8 molto fine. \nLa sua media scolastica \u00e8 piuttosto alta ed il suo comportamento sempre educato, anche se non mancano occasioni in cui mostra un carattere irascibile (specie quando qualcuno la offende o le rovina il vestito, l'acconciatura e i giochi). Odia i giochi d'azione e in cui ci si pu\u00f2 sporcare, \u00e8 abbastanza fifona ma riesce sempre a farsi coinvolgere nelle avventure di PP8 a tema di UFO, misteri e simili. Sebbene il suo gioco preferito siano le bambole (di cui ha una collezione) ha anche lei una passione per i fumetti di Amazing Papers, ma non vuole che nessuno lo sappia. Il suo sogno \u00e8 fare l'attrice. \nNei fumetti compare solo sua madre, che ne ricalca molto i tratti e il comportamento.\nMillicent Webfoot.\nMillicent Webfoot, soprannominata Cent, dopo qualche apparizione in brevi storielle di una pagina, debutta nella lunga storia \"Paperino Paperotto e un cent per Millicent\", su Topolino numero 2255 del 1999. All'inizio odiava essere chiamata col soprannome \"Cent\", ma alla fine della storia cambier\u00e0 idea dopo che Paperone le far\u00e0 notare che \"ogni cent non \u00e8 che un passo verso fantastiliardo\".\nPiccola, capelli neri, vestito rosso e grande attaccamento al denaro (come si pu\u00f2 evincere dal nome), trova sempre l'occasione di fare buoni affari vendendo cianfrusaglie o barattando oggetti. Il suo idolo preferito \u00e8 Paperon de' Paperoni, lo zio di Paperino, che cerca di incontrare ogni volta che lui si reca a trovare il suo nipotino. Sua madre possiede una barca bar, \"La regina del fiume\", e alcuni campi intorno a Quack Town, in cui coltiva aglio.\nLa sua materia forte \u00e8 la matematica. Il suo animale preferito \u00e8 la formica.\nAmbrogio e Ross Ambross.\nAmbrogio e Ross Ambross sono fratelli gemelli provenienti dalla grande citt\u00e0, amici di Paperino, protagonisti della serie a fumetti \"PP8 - Paperino Paperotto\", noto come degli Agenti Ambross.\nGastone Paperone.\nGastone Paperone \u00e8 il cugino di Paperino che appare nelle storie di PP8 alcune rare volte a partire dal 2006. Come la sua controparte adulta, abita a Paperopoli ed \u00e8 il contraltare di Paperino.\nTucker \"Tuck\" William III.\nTucker William III, soprannominato Tuck, interpreta la parte dell'antagonista principale della serie a fumetti \"PP8 - Paperino Paperotto\", di colui che cerca sempre di ostacolare Paperino e i suoi amici, in tutto e per tutto, anche per le cose pi\u00f9 banali. \u00c8 caratterizzato dai lunghi capelli rossi, tipico abbigliamento del ragazzo di citt\u00e0, e becco corto e appuntito, dato che si tratta di un pappagallo antropomorfo.\nLa banda di scagnozzi di Tuck \u00e8 composta dai ragazzi malvagi e prepotenti come lui: Charlie, fissato con la pulizia dei denti, Vicky, ossessionata dalla moda che cerca sempre di apparire pi\u00f9 attraente di Betty Lou, e Boomer, forse il pi\u00f9 buono della banda, che ha per\u00f2 il vizio di rompere sempre tutto ci\u00f2 che gli capita tra le mani. Tra i componenti della banda sarebbe da segnalare anche Jay, il fratellino di Tuck, che per\u00f2 \u00e8 un gran pettegolo e spiffera sempre a tutti i piani del fratello o di Paperino (nonostante sia suo amico), a volte mettendo in difficolt\u00e0 lo stesso Tuck, per questo motivo non \u00e8 da considerare come membro ufficiale del gruppo di Tuck.\nOpere derivate.\n\"PP8\".\nVisti i continui successi del simpatico paperotto riscossi sulle pagine di \"Topolino\", si pens\u00f2 di lanciare una testata a lui dedicata intitolata \"PP8 - Paperino Paperotto\", edita dal maggio 2005 al giugno 2006. Paperino, assieme al suo fedelissimo gruppo di amici, deve affrontare problemi scolastici, insegnanti molto bruschi e i terribili mostri e alieni della sua fantasia, oltrech\u00e9 a una banda nemica-rivale di bambini prepotenti, guidati dal malvagio Tuck.\nLa serie \u00e8 sempre ambientata a Quack Town, ma molti degli storici personaggi che comparivano sulle pagine di Topolino non compaiono quasi mai, soppiantati da altri interpreti. Inoltre le storie sono concepite come seriali, al contrario di quelle su Topolino che sono rigorosamente autoconclusive. In ogni numero della rivista \u00e8 contenuta una storia principale che caratterizza l'albo, come \u00e8 avvenuto per \"W.I.T.C.H.\", \"PK - Pikappa\" e \"X-Mickey\".\n\"Young Donald Duck\".\nIl 5 febbraio 2019 \u00e8 stato annunciata la miniserie \"Young Donald Duck\" in cui il giovane Paperino frequenta la scuola superiore con Topolino, Pippo, Paperina, Minni e Trudy. Sar\u00e0 pubblicata da IDW nell'ottobre 2019 in America su sceneggiatura di Francesco Artibani e Stefano Ambrosio, e in Italia la serie approda sui numeri 3324-3331 del settimanale Topolino a partire dal 7 agosto al 25 settembre 2019 come prima fase. Nel 6 gennaio 2021 viene ripreso un nuovo episodio nel numero 3398 fino al 24 novembre 2021 nel numero 3444 come seconda fase."}
{"id": "148321", "revid": "16073", "url": "https://it.wikipedia.org/wiki?curid=148321", "title": "Italia Almirante", "text": ""}
{"id": "148324", "revid": "287204", "url": "https://it.wikipedia.org/wiki?curid=148324", "title": "Catene di Markov", "text": ""}
{"id": "148330", "revid": "22475", "url": "https://it.wikipedia.org/wiki?curid=148330", "title": "Parco nazionale", "text": "Un parco nazionale \u00e8 un'area naturale protetta, dichiarata tale da un governo nazionale, che viene preservato e tutelato attraverso norme specifiche dallo sviluppo antropico e dall'inquinamento, garantendone l'integrit\u00e0, la biodiversit\u00e0 e la conservazione nel lungo periodo.\nDescrizione.\nSono costituiti da aree terrestri, marine, fluviali, o lacustri che contengano uno o pi\u00f9 ecosistemi e habitat intatti e/o ad alta biodiversit\u00e0, o solo parzialmente alterati da interventi antropici, una o pi\u00f9 formazioni fisiche, geologiche, geomorfologiche, biologiche d'interesse nazionale o internazionale, per valori naturalistici, scientifici, culturali, estetici, educativi o ricreativi, tali da giustificare l'intervento del governo nazionale per la loro conservazione. Sono aree naturali protette della categoria II dell'Unione internazionale per la conservazione della natura (UICN).\nGeneralmente oltre alla zona del parco, i territori limitrofi ricadono all'interno di zone di protezione parziali, mentre i cosiddetti corridoi faunistici li legano ad altri parchi o aree protette limitrofe. All'interno del parco possono inoltre trovarsi zone di protezione speciale, come ad esempio riserve naturali.\nNel 2003 l'UICN conta 3881 parchi nazionali di cui alcuni sono considerati talmente eccezionali da essere registrati nella lista dei patrimoni dell'umanit\u00e0 dell'UNESCO. Il parco nazionale pi\u00f9 vasto al mondo \u00e8 il parco nazionale della Groenlandia nordorientale (Danimarca) istituito nel 1974 ed esteso 974.000 km\u00b2. Il paese con pi\u00f9 parchi nazionali \u00e8 l'Australia (oltre 500 parchi nazionali), mentre lo stato con la percentuale maggiore \u00e8 il Belize (38% del territorio nazionale)."}
{"id": "148331", "revid": "33689", "url": "https://it.wikipedia.org/wiki?curid=148331", "title": "Parco regionale", "text": ""}
{"id": "148334", "revid": "223320", "url": "https://it.wikipedia.org/wiki?curid=148334", "title": "Area naturale marina protetta", "text": ""}
{"id": "148335", "revid": "304380", "url": "https://it.wikipedia.org/wiki?curid=148335", "title": "Area protetta", "text": ""}
{"id": "148338", "revid": "125871482", "url": "https://it.wikipedia.org/wiki?curid=148338", "title": "Myocastor coypus", "text": "La nutria (Myocastor coypus [, 1782]), detta anche \nmiopotamo, coipo, castoro di palude o castorino, \u00e8 un mammifero roditore originario del Sud America, unica specie vivente del genere Myocastor e della famiglia Myocastoridae.\nEtimologia.\n\"Myocastor\" ; e \"coypus\" dallo spagnolo \"coipo\" o \"coip\u00fa\" (di origine araucana) \"nutria\". Il nome comune, \"nutria\", deriva dallo spagnolo \"nutria\", alterazione del latino \"lutra\" \"lontra\".\nDescrizione.\nDimensioni.\nRoditore di grandi dimensioni, con lunghezza della testa e del corpo tra 43 e 63,5\u00a0cm, la lunghezza della coda tra 25,5 e 42,5\u00a0cm, la lunghezza del piede tra 12 e 15\u00a0cm, la lunghezza delle orecchie tra 2,5 e 3\u00a0e un peso tra 5 e 10\u00a0kg, talvolta fino a 17\u00a0kg. I maschi sono solitamente pi\u00f9 grandi delle femmine.\nCaratteristiche craniche e dentarie.\nIl cranio \u00e8 robusto, con un processo para-occipitale allungato e curvato anteriormente. La mandibola \u00e8 di tipo istricognato (\"Fig.1\"), \u00e8 crestata e notevolmente deviata verso l'esterno, la disposizione dei muscoli del massetere \u00e8 di tipo istricomorfo (\"Fig.2\"). Gli incisivi sono larghi e robusti, con lo smalto color arancione brillante. I denti masticatori hanno una corona alta e radici parziali. Sono progressivamente pi\u00f9 piccoli e convergenti anteriormente.\nSono caratterizzati dalla seguente formula dentaria: \nAspetto.\nIl corpo \u00e8 tozzo e robusto. La pelliccia \u00e8 composta da lunghi peli rigidi color marroncino o bruno-rossastro. Questi peli nascondono quasi completamente il sotto-pelliccia grigio scuro, soffice, denso e vellutato. Le parti ventrali sono giallo chiaro e meno ruvide delle parti dorsali. Il mento \u00e8 ricoperto di peli biancastri. Durante l'inverno la pelliccia diventa pi\u00f9 folta e densa. La pelliccia della sottospecie \"M.c.melanops\" \u00e8 pi\u00f9 scura, probabilmente in relazione ai climi pi\u00f9 freddi ed umidi delle regioni pi\u00f9 meridionali del continente sud-americano dove \u00e8 presente. La testa \u00e8 larga e di forma triangolare, gli occhi e le orecchie sono piccoli e, insieme alle narici, sono situate nella parte superiore della testa. Le vibrisse sono lunghe. Gli arti sono relativamente corti.\nI piedi sono pi\u00f9 lunghi delle zampe anteriori e sono muniti di 5 dita, di cui le prime 4 sono connesse tra loro da una membrana cutanea, mentre il quinto \u00e8 libero ed \u00e8 solitamente utilizzato per pettinare la pelliccia. La pianta dei piedi \u00e8 priva di peli. Le zampe anteriori hanno 4 dita lunghe, flessibili, non palmate e con un pollice rudimentale. Gli artigli sono affilati e robusti. Una secrezione oleosa, utilizzata per lubrificare il pelo e probabilmente anche per marcare il territorio, viene emessa da alcune ghiandole poste sui lati del muso nella zona dove sorgono le vibrisse e intorno alla regione anale. La coda \u00e8 pi\u00f9 corta della testa e del corpo, \u00e8 ricoperta finemente di peli tranne che alla base e di scaglie. La sua forma \u00e8 cilindrica, non compressa lateralmente come nel topo muschiato. Le femmine hanno 4-5 paia di mammelle toraciche, situate molto in alto sui lati del corpo, per agevolare il succhiamento dei piccoli anche durante il nuoto. Il cariotipo \u00e8 2n=42 FN=76.\nBiologia.\nComportamento.\n\u00c8 una specie semi-acquatica, notturna e serale, anche se \u00e8 spesso visibile di giorno, in particolare durante i periodi pi\u00f9 freddi. Vive in acquitrini, rive dei laghi e corsi d'acqua lenti. Sebbene preferisca acqua dolce e fresca, alcune popolazioni delle isole cilene vivono in acque salate o salmastre. Costruisce piattaforme di vegetazione dove si nutre e si cura la pelliccia. Utilizza tane di altri animali come rifugio, oppure scava sistemi di cunicoli che variano da semplici tunnel a complessi di camere e passaggi che si estendono per oltre 15 metri.\nTraccia anche percorsi nell'erba alta e pu\u00f2 allontanarsi fino a 180 metri dai rifugi. La maggior parte del suo tempo lo passa a nuotare o brucare le piante acquatiche. Pu\u00f2 rimanere in immersione anche per pi\u00f9 di 10 minuti. In acqua si spinge in avanti con colpi alternati dei piedi posteriori palmati. Vive in coppie o piccoli gruppi basati su diverse femmine imparentate tra loro, ma la presenza di molti individui in condizioni ambientali favorevoli pu\u00f2 dare l'impressione di formare grandi colonie. I maschi sono spesso solitari ed erratici.\nAlimentazione.\nSi nutre principalmente di parti vegetali, tra le quali preferisce le radici, i tuberi e i rizomi. Nelle regioni dove \u00e8 stata introdotta si ciba di qualsiasi coltura disponibile. Ad elevate densit\u00e0 di popolazione riduce drasticamente la presenza di piante acquatiche, causando la formazione di acque aperte al posto di lagune ed acquitrini.\nRiproduzione.\nIn cattivit\u00e0 \u00e8 stata osservata riprodursi durante tutto l'anno. Ci\u00f2 pu\u00f2 verosimilmente verificarsi anche allo stato selvatico. In Cile sono state osservate nascite in primavera ed estate. Le femmine sono poliestre e possono partorire 2-3 volte l'anno. Si pu\u00f2 verificare un estro post-partum dopo 1-2 giorni dal parto. L'estro dura 24-26 giorni. Hanno un periodo di ricettivit\u00e0 di 1-4 giorni. L'ovulazione pu\u00f2 essere indotta. La gestazione dura 128-130 giorni.\nMediamente partoriscono 5 piccoli alla volta, con un minimo di un solo nascituro ed un massimo di 13. Appena nato il piccolo pesa circa 100\u00a0g, \u00e8 completamente ricoperto di pelo ed ha gli occhi aperti. Pu\u00f2 sopravvivere lontano dalla madre gi\u00e0 a soli 5 giorni di vita, ma di solito rimane con essa fino a 6-10 settimane. Raggiunge la maturit\u00e0 sessuale se nato in estate a 6-10 settimane, mentre i nati in autunno a 6-7 settimane. L'80% della mortalit\u00e0 di questa specie avviene nel primo anno di vita. In pochi raggiungono pi\u00f9 di 2 o 3 anni. In cattivit\u00e0 invece \u00e8 stata riscontrata un'aspettativa di vita fino a 10 anni.\nDistribuzione e habitat.\nQuesta specie \u00e8 originaria della parte meridionale del continente sud-americano, dal Paraguay e dalla Bolivia centrale e meridionale fino alla Terra del Fuoco; \u00e8 una specie tipica di pianura, sebbene possa raggiungere sulle Ande altitudini fino a 1190 metri. Nei primi anni del XIX secolo si svilupp\u00f2 una richiesta della sua pelliccia (detta appunto \"pelliccia di castorino\") per scopi commerciali. Divenne quindi abbastanza raro nel suo areale originario. Agli inizi del Novecento si decise quindi di regolare la caccia indiscriminata e di generare allevamenti intensivi di questa specie.\nZone di allevamento furono create sia nelle zone d'origine che in altre parti del mondo. Alcuni individui fuggiti da queste aree o introdotti deliberatamente per poter generare popolazioni ferine si stabilirono quindi negli Stati Uniti, Canada, Inghilterra, Francia, Paesi Bassi, Scandinavia, Germania, Asia minore, Caucaso, Asia centrale e Giappone. Alcune di queste colonie tuttavia risultarono essere in seguito effimere, poich\u00e9 non molto resistenti agli inverni freddi.\nIn Italia.\nIntrodotto e poi allevato in Italia per scopi commerciali (pelliccia), gli esemplari fuggiti o rilasciati dall\u2019uomo hanno portato a un notevole incremento della sua diffusione a livello selvatico. Specialmente negli ultimi anni si \u00e8 espanso nella pianura padana, in Toscana, lungo la costa adriatica dal corso del fiume Brenta in Veneto, in Friuli-Venezia Giulia fino all'Abruzzo e sul versante tirrenico settentrionale e centrale del Lazio.\nPresenze localizzate si hanno anche nell'Italia meridionale, nell'alta Campania, in Sicilia (per esempio nella riserva naturale del fiume Irminio) e Sardegna.\nTassonomia.\nAlcuni autori trattano la famiglia dei \"Myocastoridae\" come sottofamiglia dei \"Capromyidae\".\nSono state riconosciute 4 sottospecie:\nStato di conservazione.\nLa IUCN Red List, considerato il vasto areale e la popolazione numerosa, classifica \"M.coypus\" come specie a rischio minimo (LC).\nRapporti con l'uomo.\nLa nutria viene presa come bersaglio dai cacciatori per la sua pelliccia e in alcune regioni anche come fonte di cibo.\nPredilige scavare tane negli argini che presentano inclinazioni superiori ai 45 gradi, quindi strutturalmente instabili. Le vengono spesso attribuiti danni a dighe e sistemi di irrigazione e viene incolpata di provocare esondazioni. Difficilmente si allontana oltre 4 metri dal corso d'acqua, ma pu\u00f2 rappresentare un rischio per le colture terrestri quando c'\u00e8 una carenza di piante acquatiche, inoltre pu\u00f2 danneggiare le risaie.\nAlcuni stati hanno intrapreso attivit\u00e0 di eradicazione nel proprio territorio, senza per altro ottenere risultati definitivi. Solo in Inghilterra nessun individuo risulta essere stato pi\u00f9 catturato dal 1989. \u00c8 inserita nell'elenco delle 100 specie invasive pi\u00f9 dannose al mondo.\nPredatori.\nLa nutria \u00e8 soggetta alla caccia da parte di diversi predatori. In Russia sono stati osservati come principali predatori mammiferi il cane, lo sciacallo dorato, il lupo grigio e il gatto della giungla. In Sud America \u00e8 predata dal giaguaro, il puma, l'ocelot e il gatto tigre. Altri mammiferi che si nutrono di essa sono la volpe rossa e l'ermellino. Gli uccelli principali cacciatori sono la poiana spallerosse, il falco di palude e l'allocco. Il predatore pi\u00f9 comune in Sud America risulta comunque essere il caimano.\nEvoluzione.\nI \"Myocastoridae\" probabilmente si sono evoluti in Sud America durante l'Oligocene da un ramo degli Adelophomyinae, appartenenti alla famiglia degli Echimyidae. Il primo membro conosciuto della famiglia \u00e8 \"Prospaniomys\" del tardo Oligocene ed \u00e8 rimasto sostanzialmente un gruppo nativo della Patagonia sin da allora. Altri generi pi\u00f9 recenti, vissuti nel Miocene sono \"Spaniomys\", \"Haplostropha\" e \"Strophostephanus\", fino a \"Paramyocastor\" e \"Isomyopotamus\" del tardo Pliocene."}
{"id": "148341", "revid": "767487", "url": "https://it.wikipedia.org/wiki?curid=148341", "title": "Volo libero", "text": "Per volo libero (o volo librato) si intende un volo effettuato senza l'ausilio di un motore. Tale termine comprende quindi il volo effettuato con aliante, deltaplano, parapendio. \u00c8 evidente che, in assenza di correnti ascensionali, il volo libero si traduce in una planata la cui durata dipende principalmente dall'altezza da cui si parte e dal tasso di caduta (cio\u00e8 la velocit\u00e0 verticale) del mezzo impiegato (aliante, deltaplano, parapendio). Se, per contro, sono presenti correnti ascensionali, queste possono essere sfruttate dal pilota per guadagnare quota, salendo anche di molto sopra al punto di decollo (o di sgancio, nel caso degli alianti).\nNell'uso pratico, tuttavia, il termine identifica il volo col deltaplano e con il parapendio, dal momento che alianti e paracadute da lancio, apparsi molto prima e dotati di una storia ben pi\u00f9 lunga, vengono in genere identificati utilizzando i termini specifici (in particolare, per gli alianti, si parla di volo a vela e, semplicemente, di paracadutismo per i paracadute da lancio).\nNon rientrano invece tra gli strumenti per il \"volo libero\" il deltaplano motorizzato (che appartiene alla categoria dei velivoli ultraleggeri) e il paramotore (parapendio motorizzato)."}
{"id": "148352", "revid": "110157", "url": "https://it.wikipedia.org/wiki?curid=148352", "title": "XULRunner", "text": "XULRunner \u00e8 un prodotto Mozilla che serve come ambiente runtime per le applicazioni XML User Interface Language (XUL) e X-JavaScript e API-Mozilla.\nTutte le applicazioni basate su XUL, \"XulApp\", come Firefox, e Thunderbird e altre sono in grado di girare sul XULRunner; anzi, \nPer far partire un programma \u00e8 sufficiente lanciare \"xulrunner\" con il percorso del file .ini dell'applicazione XUL come argomento. Questo file definisce alcune variabili importanti, come la versione minima e massima di XULRunner necessaria per far partire il programma. \u00c8 anche possibile lanciare un'applicazione web remota.\nPer semplificare l'esecuzione e configurazione per applicazioni RIA \u00e8 stato ideato Prism dalla stessa Mozilla.\nIl videogioco della serie di videogiochi Simon the Sorcerer usa il runtime XULRunner."}
{"id": "148354", "revid": "14894", "url": "https://it.wikipedia.org/wiki?curid=148354", "title": "Luca Della Robbia", "text": ""}
{"id": "148356", "revid": "8897", "url": "https://it.wikipedia.org/wiki?curid=148356", "title": "Runtime", "text": ""}
{"id": "148358", "revid": "712828", "url": "https://it.wikipedia.org/wiki?curid=148358", "title": "Teoria generale dell'occupazione, dell'interesse e della moneta", "text": "La Teoria generale dell'occupazione, dell'interesse e della moneta (in lingua inglese \"The General Theory of Employment, Interest and Money\") \u00e8 il saggio economico pi\u00f9 importante dell'economista inglese John Maynard Keynes, che, con esso, ha gettato le fondamenta del moderno pensiero macroeconomico. Pubblicata per la prima volta nel 1936, dando vita alla cosiddetta \"rivoluzione keynesiana\" nel modo in cui gli economisti e gli uomini di governo vedono l'economia della nazione, specialmente riguardo all'opportunit\u00e0 dell'intervento pubblico nell'economia tramite l'azione sulla domanda aggregata, ne scatur\u00ec una visione dell'economia politica e della politica economica che\u00a0\u2013 sebbene integrata, in alcuni modelli, con alcune conclusioni dell'economia neoclassica \u2013 rimase pressoch\u00e9 egemone fino al fiorire, negli anni settanta, del monetarismo.\nDescrizione.\nContesto storico.\nLa \"Teoria generale\" venne pubblicata nel 1936, quando ancora erano pienamente in atto le conseguenze del \"Gioved\u00ec nero\" e della Grande depressione. Il reddito nazionale degli Stati Uniti cal\u00f2 del 38 per cento tra il 1929 e il 1932, i prezzi si dimezzarono e la disoccupazione raggiunse livelli estremamente alti. Nel periodo tra il 1929 e il 1933, il tasso di disoccupazione pass\u00f2 dal 3 per cento al 25 per cento. In questa situazione la validit\u00e0 della legge di Say, in base alla quale \u00e8 sempre verificata l'equivalenza tra produzione e domanda e, di conseguenza, \u00e8 impossibile che il sistema economico funzioni al di sotto della piena occupazione, fu messa decisamente in dubbio. La crisi andava avanti da oltre sei anni e tra le ricette suggerite dall'ortodossia economica dell'epoca (quella che oggi viene definita economia neoclassica) non c'erano rimedi adatti alla gravit\u00e0 della situazione.\nIn questo contesto trovava terreno fertile l'opposizione alla teoria ortodossa. Come sostenuto, tra gli altri, dall'economista e storico del pensiero economico John Kenneth Galbraith, l'opera di Keynes, il quale imput\u00f2 la crisi al livello estremamente basso degli investimenti, \u00abdovette in gran parte la sua accettazione alla Grande depressione e all'incapacit\u00e0 degli economisti classici di affrontare con successo quell'evento intimamente sconvolgente\u00bb.\nTema dell'opera.\nNel suo libro \"Esortazioni e profezie\", Keynes aveva lamentato i suoi frustranti tentativi di alterare l'opinione pubblica durante la Grande depressione dei primi anni trenta. La \"Teoria generale\" rappresent\u00f2 il suo principale tentativo di cambiare il quadro analitico di riferimento per il pensiero macroeconomico.\nIn breve, la \"Teoria generale\" argomenta che il livello della domanda aggregata (in un sistema chiuso agli scambi con l'estero, la domanda aggregata \u00e8 pari alla somma tra consumo e investimento, pubblico e privato) in un'economia moderna \u00e8 determinato da una serie di fattori: la propensione marginale al consumo (la percentuale di un aumento di reddito che i cittadini scelgono di spendere per l'acquisto di beni e servizi) e l'investimento in beni capitali (a sua volta dipendente dal tasso di interesse, che ne influenza il costo, e dal tasso di rendimento atteso, attraverso il confronto con l'efficienza marginale del capitale). Il livello del tasso di interesse \u00e8, poi, fortemente influenzato dalla preferenza per la liquidit\u00e0.\nLa principale argomentazione di Keynes \u00e8 che in un'economia funestata da una debole domanda aggregata (come nel caso della Grande depressione), con una sentita difficolt\u00e0 a procedere verso la crescita del reddito nazionale, il governo \u2013 o, pi\u00f9 in generale, il settore pubblico \u2013 ha la possibilit\u00e0 di incrementare la domanda aggregata tramite la spesa pubblica per l'acquisto di beni e servizi, fattore esogeno e finalizzato all'aumento di occupazione. Ci\u00f2 potr\u00e0 essere finanziato anche tramite politiche di deficit di bilancio; l'indebitamento pubblico, sotto determinate ipotesi, non aumenter\u00e0 il tasso di interesse al punto di scoraggiare l'investimento privato.\nPiano dell'opera.\nL'opera \u00e8 preceduta da quattro prefazioni: la prefazione generale e le prefazioni per le edizioni tedesca, giapponese e francese. Seguono sei libri:\nTitolo.\nNel primo, breve capitolo della sua opera, Keynes spiega i motivi che lo hanno spinto a intitolarla \"Teoria generale\". Ci\u00f2 che, secondo l'economista di Cambridge, differenzia la sua analisi della macroeconomia da quella fino ad allora prevalente (che egli definisce economia classica, comprendendo in questa definizione le opere di Alfred Marshall, John Stuart Mill, Francis Ysidro Edgeworth e Arthur Cecil Pigou), sta nel considerare quanto sostenuto dai suoi predecessori come valido solo in un caso \"particolare\", un equilibrio non sempre verificato nella realt\u00e0. La sua teoria, invece, \u00e8 \"generale\".\nTemi ed idee.\nLa discontinuit\u00e0 con la teoria preesistente: il mercato del lavoro.\nNel secondo capitolo, che fa parte dell'introduzione dell'opera, Keynes individua gli assunti che ritiene fondamentali della teoria economica ortodossa dell'epoca e mette in luce i punti verso i quali \u00e8 maggiormente critico. Keynes ritiene che, dal punto di vista della teoria dell'occupazione, la teoria classica si basi su due postulati fondamentali:\nIl primo postulato, che Keynes accetta, si basa sull'ipotesi che il salario di un lavoratore \u00e8 uguale al prodotto in pi\u00f9 che viene ottenuto tramite il lavoro dell'ultimo salariato impiegato, o, pi\u00f9 precisamente, il valore del prodotto che andrebbe perduto rimuovendo un'unit\u00e0 di occupazione. Il secondo, sul quale l'economista di Cambridge basa la sua critica, significa che i lavoratori accettano un salario \"reale\" che, secondo loro, \u00e8 sufficiente a mobilitare l'ammontare di occupazione offerto. Conseguenza di questi due postulati \u00e8 che, secondo gli economisti neoclassici (in senso keynesiano), non pu\u00f2 esistere disoccupazione \"involontaria\", ma solo \"frizionale\" e \"volontaria\".\nIl primo tipo di disoccupazione \u00e8, per cos\u00ec dire, fisiologico in una societ\u00e0 dinamica: infatti riguarda tutti quei casi di lavoratori non impiegati temporaneamente perch\u00e9 si stanno spostando da un lavoro ad un altro, o si verifica a causa di errori di calcolo da parte delle imprese, o per altri motivi di tipo organizzativo. Il secondo tipo di disoccupazione \u00e8 dovuto alla volont\u00e0, da parte dei lavoratori, di non accettare il salario che equivale al prodotto marginale che essi vanno ad aggiungere alla produzione. Secondo i neoclassici, le imprese spingono la produzione fino a quando la produttivit\u00e0 marginale \u00e8 uguale ai salari reali e, di conseguenza, l'unico limite all'occupazione \u00e8 dato proprio dal livello dei salari reali, in quanto le imprese tendono a portare sempre pi\u00f9 in alto il livello della produzione per ottenere maggiori ricavi.\nKeynes muove due obiezioni a questo modo di pensare, partendo dall'ipotesi (che egli considera ampiamente verificabile nella realt\u00e0 dei fatti) che vi sono lavoratori che sarebbero disposti ad accettare il salario corrente, ma restano comunque non occupati. In primo luogo, sostiene Keynes, \u00abi lavoratori non guardano al salario reale (se non in casi eccezionali, come, ad esempio, di iperinflazione), ma a quello monetario\u00bb. Essi non usciranno dal mercato del lavoro perch\u00e9, ad esempio, i prezzi sono aumentati (e sono diminuiti, quindi, i salari \"reali\"). Al massimo, lo faranno quando diminuiscono i salari monetari. Inoltre, i lavoratori (o, meglio, le organizzazioni che firmano i contratti collettivi) non decidono in base ai salari reali, sui quali non possono influire, ma in base a quelli monetari. Di conseguenza, il salario reale non pu\u00f2 essere considerato come uguale alla disutilit\u00e0 del lavoro, perch\u00e9 i lavoratori non possono far s\u00ec che i due valori coincidano.\nKeynes non esclude, quindi, la possibilit\u00e0 che esista disoccupazione \"involontaria\", che egli definisce in questi termini:\nLa causa della disoccupazione, di conseguenza, \u00e8 da ricercare al di fuori del mercato del lavoro. Quest'ultimo, infatti, come \u00e8 stato sottolineato, \u00e8 un mercato il cui comportamento \u00e8 \"passivo\", nel senso che l'equilibrio nel mercato del lavoro deriva da forze esterne ad esso. Nell'opera viene ipotizzato che la causa della disoccupazione involontaria vada ricercata in uno scarso livello della domanda aggregata. Keynes, come \u00e8 stato gi\u00e0 detto, non rifiuta il primo postulato, ovvero la correlazione tra produttivit\u00e0 marginale del lavoro e salari reali, ma inverte l'ordine causale fino ad allora prevalente. Non sono i salari reali a influenzare la produttivit\u00e0 marginale del lavoro. Al contrario, data la curva di produttivit\u00e0 marginale del lavoro, la domanda aggregata determina \u00abil volume dell'occupazione, e questo volume dell'occupazione corrisponde univocamente ad un dato livello di salari reali; ma queste relazioni non sono reversibili\u00bb. La curva della produttivit\u00e0 marginale va vista come tale, non come una curva della domanda di forza lavoro da parte degli imprenditori in relazione ai salari. In base al livello dell'occupazione, viene stabilito il livello dei prezzi e quindi, dati i salari monetari (che vengono decisi tramite la contrattazione collettiva), dei salari reali. Dal punto di vista logico, il livello dell'occupazione viene \"prima\" di quello dei salari reali.\nQualora il livello della domanda e della produzione fosse basso, \u00e8 vero che i salari reali aumenterebbero, ma i lavoratori non potrebbero decidere di abbassarsi il salario reale e provocare un aumento dell'occupazione. Sempre nelle parole di Keynes, \u00abuna discesa dell'occupazione, bench\u00e9 comporti necessariamente che i lavoratori ricevano un salario equivalente ad una maggiore quantit\u00e0 di merci-salario, non \u00e8 dovuta necessariamente al fatto che i lavoratori domandino una maggior quantit\u00e0 di merci-salario\u00bb.\nLa critica alla legge di Say.\nLa critica all'altro pilastro della teoria neoclassica, la legge di Say, \u00e8 il terzo grande punto di discontinuit\u00e0 tra Keynes e i suoi predecessori. Per la legge di Say (che prende il nome da Jean-Baptiste Say, economista classico) \u00abl'offerta crea la propria domanda\u00bb: la domanda si adegua alla produzione, al punto tale che non \u00e8 possibile che ci\u00f2 che viene prodotto resti invenduto, perch\u00e9 la produzione genera un reddito di importo equivalente e il reddito, a sua volta, viene sempre speso per intero per acquistare merci. La spiegazione neoclassica di questa legge consiste nel sostenere che c'\u00e8 un prezzo (che in questo caso \u00e8 il tasso di interesse) che porta sempre in equilibrio risparmio e investimento, in modo da far s\u00ec che domanda e offerta di beni vengano eguagliate. Keynes non contesta l'ipotesi che la produzione generi un reddito di importo equivalente, bens\u00ec si concentra sull'ipotesi successiva: il fatto che tutto il reddito venga speso (prima o poi) \u00e8, a suo avviso, un'assunzione errata, e la spiegazione va cercata soprattutto nelle motivazioni che determinano le scelte di investimento.\nLa legge della domanda effettiva.\nAlla \"pars destruens\" consistente nel rifiuto della legge di Say, fa seguito una \"pars costruens\", nella quale l'autore cerca di spiegare da cosa \u00e8 determinato il reddito di equilibrio. Keynes individua la determinante principale del reddito di equilibrio nel livello della \"domanda effettiva\".\nPer Keynes gli imprenditori adeguano la produzione in base al ricavo che pensano di ottenere da un determinato livello di occupazione. L'obiettivo degli imprenditori \u00e8 quello di massimizzare i propri profitti. Il profitto dell'imprenditore, sommato al costo dei fattori della produzione, costituisce il ricavo totale di un dato livello di occupazione. Indicando con formula_1 il ricavo previsto da un dato livello di occupazione formula_2, e con formula_3 il prezzo complessivo di offerta, sempre con lo stesso livello di occupazione formula_2, agli imprenditori converr\u00e0 produrre fino a quando formula_5. Finch\u00e9 formula_6, agli imprenditori converr\u00e0 aumentare la produzione, perch\u00e9 potranno ottenere maggiori profitti. Aumenter\u00e0, quindi, l'occupazione formula_2. Aumentando l'occupazione, aumenteranno anche i costi di produzione (formula_3) e, di conseguenza, formula_1 e formula_3 tenderanno ad eguagliarsi. Il livello di formula_1 per il quale questo valore \u00e8 uguale a quello di formula_3 viene detto \"domanda effettiva\". La produzione andr\u00e0 ad attestarsi al livello della domanda effettiva e l'occupazione verr\u00e0 adeguata allo scopo.\nMaggiore \u00e8 il ricavo che gli imprenditori pensano di ottenere, maggiore sar\u00e0 la produzione, e maggiore sar\u00e0 l'occupazione necessaria. formula_1, ovvero il ricavo previsto dagli imprenditori, \u00e8 la somma di due quantit\u00e0: formula_14, la spesa in consumi prevista dall'imprenditore, e formula_15, la spesa in nuovi beni capitali (o investimento) sempre come prevista dall'imprenditore. formula_14, a sua volta, dipende dalla \"propensione al consumo\", dalla percentuale di reddito, cio\u00e8, che i suoi percettori decidono di destinare all'acquisto di beni di consumo. Quando l'occupazione formula_2 aumenta, nella teoria keynesiana, aumenta il reddito ed aumenta la domanda di beni di consumo (formula_14); quest'ultima aumenta \"meno\" del reddito, perch\u00e9 i percettori di reddito non consumeranno tutto ci\u00f2 che percepiscono. Di conseguenza, ferma restando la propensione al consumo, se formula_15 non aumenta, agli imprenditori non converr\u00e0 pi\u00f9 mantenere il precedente livello di occupazione, perch\u00e9 formula_1 sarebbe minore di formula_3 ed essi produrrebbero in perdita. Un basso livello di formula_15, secondo Keynes, pu\u00f2 portare ad un equilibrio stabile di sotto-occupazione. La cosa pi\u00f9 grave che l'autore della \"Teoria generale\" sottolinea, inoltre, \u00e8 che pi\u00f9 una societ\u00e0 \u00e8 ricca, meno spender\u00e0 per i propri consumi e maggiore sar\u00e0 la necessit\u00e0 di formula_15 nella prospettiva di una piena occupazione. Non solo: una societ\u00e0 ricca ha, di regola, una gran quantit\u00e0 di capitale gi\u00e0 accumulato, e le opportunit\u00e0 di investimento necessarie a far crescere formula_15 sono pi\u00f9 scarse che in una societ\u00e0 povera (la quale, inoltre, spende gran parte del proprio reddito in beni di consumo, facendo aumentare formula_14 e rendendo meno drammatica la necessit\u00e0 di investimenti in beni capitali).\nA ben vedere, dire che l'investimento non \u00e8 sufficiente a colmare il divario tra formula_14 e formula_1, cio\u00e8 tra la domanda per consumi e reddito, equivale a dire che il risparmio \u00e8 maggiore dell'investimento, perch\u00e9 la differenza tra il consumo e il reddito derivante da una determinata produzione \u00e8 il risparmio. Di conseguenza, Keynes sostiene che la collettivit\u00e0 non pu\u00f2 risparmiare per un ammontare minore rispetto all'investimento, in quanto questo farebbe aumentare il reddito ed anche il risparmio, fino a quando risparmio e investimento tornano ad uguagliarsi. Lo stesso vale nel caso in cui il risparmio eccede il livello dell'investimento. Questo in quanto, come si \u00e8 visto, se l'investimento \u00e8 minore del risparmio, agli imprenditori converr\u00e0 diminuire il volume della produzione (perch\u00e9 la domanda sar\u00e0 minore dell'offerta), e, quindi, diminuir\u00e0 il reddito. La diminuzione del reddito far\u00e0 scendere anche il livello del risparmio, fino a quando questo andr\u00e0 ad eguagliare l'investimento. Il ruolo dell'investimento nella crescita del reddito viene approfondita nel decimo capitolo, dedicato al cosiddetto \"moltiplicatore degli investimenti e della produzione\".\nLe componenti della domanda aggregata: la propensione al consumo.\nIl terzo e il quarto libro della \"Teoria generale\" sono dedicati alle componenti della domanda aggregata: rispettivamente essi trattano del consumo e dell'investimento, ovvero dei motivi che spingono a consumare (o non consumare) e ad investire.\nLa propensione al consumo \u00e8 definita come il rapporto tra il consumo e il reddito. Indicando con formula_28 il consumo espresso in termini di unit\u00e0 di salario, con formula_29 il livello del reddito espresso sempre in unit\u00e0 di salario e con formula_30 la propensione al consumo, si potr\u00e0 scrivere:\nformula_31\nIl valore della propensione al consumo \u00e8 determinato da due ordini di fattori: i fattori oggettivi e quelli soggettivi. I fattori oggettivi che contribuiscono alla determinazione del valore della propensione al consumo sono vari. Il primo \u00e8 una \"variazione dell'unit\u00e0 di salario\", che porter\u00e0 i consumi a variare nella stessa direzione. Il ruolo di questo tipo di variazioni nella propensione al consumo \u00e8 comunque gi\u00e0 insito nella formula vista, nella quale consumi e reddito sono espressi, appunto, in unit\u00e0 di salario. Altro fattore che determina il valore di formula_30 \u00e8 una \"variazione della differenza tra reddito e reddito netto\". Quando la relazione tra reddito e reddito netto \u00e8 stabile, si pu\u00f2 tener conto del reddito; quando la relazione non \u00e8 stabile, si pu\u00f2 tener conto del reddito solo laddove questo influisca sul reddito netto. Ancora in riferimento al reddito netto, Keynes d\u00e0 molta importanza a \"variazioni accidentali dei valori capitali delle quali non si \u00e8 tenuto conto nel calcolare il reddito netto\". Il quarto fattore che pu\u00f2 influire sulla propensione al consumo \u00e8 il \"tasso di interesse\", ma l'effettivo ruolo di questa variabile \u00e8 considerato molto incerto. Se \u00e8 vero che il tasso di interesse ha poca importanza nel determinare la propensione al consumo, ci\u00f2 non vale per il ruolo che il tasso di interesse gioca nel determinare le somme \"effettivamente\" destinate al consumo: il valore del tasso di interesse, infatti, influisce sul livello degli investimenti e, quindi, sul valore della domanda effettiva e sul reddito distribuito. Cambiando il valore del reddito, pu\u00f2 quindi cambiare il valore della spesa in consumi senza che si modifichi la propensione al consumo. Anche la \"politica fiscale\" ha un suo ruolo, soprattutto laddove venga utilizzata per distribuire pi\u00f9 equamente il reddito. Sempre nell'ambito della politica fiscale, viene sottolineato che la costituzione di fondi per l'ammortamento dei debiti statali ha un suo ruolo sul valore della domanda effettiva, in quanto \u00e8 un vero e proprio risparmio forzato. L'ultimo fattore oggettivo \u00e8 costituito dalle \"variazioni nelle aspettative sulla relazione fra il livello presente e futuro del reddito\", ma viene trattato in modo molto superficiale perch\u00e9 considerato molto poco importante e, comunque, troppo incerto. In definitiva, Keynes considera la propensione al consumo come una funzione molto stabile e questi fattori oggettivi, sebbene non vadano trascurati, non sono molto importanti.\nLo stesso dicasi per i fattori di tipo soggettivo che possono spingere a consumare o, in alternativa, a risparmiare. Per quel che riguarda gli individui, i fattori che possono influenzare la propensione al consumo (e quindi al risparmio) sono: la necessit\u00e0 di dar vita a una riserva per affrontare imprevisti, la volont\u00e0 di risparmiare per investimenti futuri (ad esempio nell'educazione dei figli), il progetto di godere del tasso di interesse, o di una spesa progressivamente crescente. Inoltre \u00e8 possibile che gli individui vogliano risparmiare per avere un maggior senso di indipendenza economica, per avere disponibile moneta per progetti speculativi o commerciali, per costituire un'eredit\u00e0 o per avarizia pura e semplice. Anche l'amministrazione pubblica e le societ\u00e0 hanno motivazioni per decidere di risparmiare: la costituzione di una riserva atta a investire ulteriormente senza indebitamento, la volont\u00e0 di detenere una certa somma liquida per far fronte ad emergenze, il movente del miglioramento, atto a dar vita ad un reddito crescente, e la prudenza finanziaria. Anche gli elementi soggettivi, comunque, sono considerati come statici e non influiscono sulla stabilit\u00e0 del rapporto tra consumi e reddito.\nNel descrivere la forma che la funzione del consumo assume in funzione del reddito, si ipotizza che di norma il consumo aumenta con l'aumentare del reddito, ma \"non tanto quanto\" aumenta il reddito. In termini matematici, \u00abformula_33 ha lo stesso segno di formula_34, ma \u00e8 inferiore, ossia formula_35 \u00e8 positiva e inferiore all'unit\u00e0\u00bb. Ne consegue che, all'aumentare del livello del reddito, il consumo crescer\u00e0, ma crescer\u00e0 \"sempre di meno\". La funzione del consumo viene cos\u00ec ad essere crescente in maniera decrescente. Conseguenza diretta di quanto affermato, \u00e8 che il livello del risparmio, invece, \u00e8 una funzione crescente in maniera crescente. Questo \u00e8 compatibile con l'affermazione che, all'aumentare del reddito, se non aumentano anche gli investimenti, i consumi non cresceranno a sufficienza per mantenere quel determinato livello dell'occupazione. Un basso livello degli investimenti (formula_36) far\u00e0 tendere il livello dell'occupazione e del reddito distribuito verso il basso, e il processo andr\u00e0 avanti fino a quando il risparmio scender\u00e0 ad un punto tale che il livello degli investimenti sia sufficiente (formula_37) a mantenere quel determinato livello di occupazione.\nLa propensione marginale al consumo e il moltiplicatore keynesiano.\nNel 1931, l'economista inglese Richard Ferdinand Kahn pubblic\u00f2 un articolo nel quale introduceva una relazione tra il livello dell'occupazione e quello degli investimenti. Nella \"Teoria generale\", partendo da questo modello, denominato \"moltiplicatore dell'occupazione\", John Maynard Keynes introduce il concetto di \"moltiplicatore dell'investimento\". Un ruolo importante, nella formulazione della teoria, viene giocato da quella che viene chiamata \"propensione marginale al consumo\", cio\u00e8 l'aumento del consumo dovuto a un aumento del reddito. In termini matematici, la propensione marginale al consumo \u00e8 data dalla formula formula_38. Il moltiplicatore dell'investimento ha un valore strettamente legato a quello della propensione marginale al consumo. La formula cui viene applicato il moltiplicatore \u00e8 la seguente:\nformula_39\nGrazie a questa formula, viene descritto l'effetto che un aumento degli investimenti ha sulle variazioni del reddito, data la propensione marginale al consumo. formula_34 \u00e8 la variazione del reddito misurato in termini di unit\u00e0 di salario, formula_41 \u00e8 la variazione degli investimenti misurati in termini di unit\u00e0 di salario e formula_42 \u00e8 il moltiplicatore dell'investimento. La propensione marginale al consumo \u00e8 pari a formula_43, e si pu\u00f2 quindi concludere che il valore del moltiplicatore \u00e8 pari al reciproco della propensione marginale al risparmio. Pi\u00f9 sar\u00e0 alta la propensione marginale al consumo (pi\u00f9 bassa, dunque, la propensione marginale al risparmio), pi\u00f9 ampio sar\u00e0 l'effetto dell'aumento degli investimenti sul reddito. Ne deriva che, in una collettivit\u00e0 nella quale la propensione marginale al consumo \u00e8 pari al 90%, cio\u00e8 a formula_44, il valore di formula_42 sar\u00e0 pari a 10.\nIl finanziamento degli investimenti \u00e8 affidato al maggiore risparmio derivante dall'aumento del reddito. \u00abIl moltiplicatore ci indica di quanto l'occupazione deve aumentare per far aumentare il reddito reale in misura sufficiente ad indurre il pubblico ad accantonare il necessario risparmio aggiuntivo. [...] Se il risparmio \u00e8 la pillola e il consumo \u00e8 la marmellata, la nuova marmellata deve esser proporzionata alla grandezza della pillola aggiuntiva\u00bb.\nL'effetto degli investimenti pu\u00f2 essere parzialmente eliso da alcuni fattori, soprattutto laddove gli investimenti sono di natura pubblica. In questi casi, potrebbe verificarsi un aumento del tasso di interesse e del costo dei beni capitali, il che potrebbe portare a un minore investimento da parte dei privati. Lo stesso effetto potrebbe essere causato da una diminuzione della fiducia nella crescita dell'economia. Bisogna, inoltre, tener conto del fatto che in un sistema aperto agli scambi con l'estero, l'aumento della domanda viene in parte rivolto ai beni esteri (anche se questo elemento porta ad un aumento del reddito estero e, quindi, ad una maggiore domanda estera, anche per beni nazionali). Infine, laddove vi siano aumenti consistenti del reddito, bisogna considerare anche la diminuita propensione marginale al consumo. Per descrivere quantitamente questi effetti di elisione, Keynes prende in prestito un'analisi di Kahn in base alla quale se un'economia fosse caratterizzata, in quanto sistema chiuso, da un moltiplicatore pari a 5, questo, in un sistema aperto e con le complicazioni introdotte, andrebbe a scendere tra 2 e 3. Ci\u00f2 non significa, per\u00f2, che il ruolo del moltiplicatore vada trascurato.\nGli effetti del moltiplicatore sono sintetizzabili dicendo che un aumento dell'investimento fa aumentare l'occupazione nei settori che producono beni capitali. L'aumento dell'occupazione, per\u00f2, non si ferma a questi settori, ma, tramite l'aumentato consumo dei fattori che partecipano alla produzione dei beni capitali, si estende anche alle imprese che producono beni di consumo. Questo processo va avanti ad ondate sempre meno consistenti, dovute alla forma decrescente della propensione marginale al consumo. Questi effetti possono essere considerati istantanei laddove gli aumenti di investimento siano del tutto previsti dalle imprese che producono beni di consumo, mentre possono essere differiti nel tempo in caso contrario. Ci\u00f2 non viene considerato, dall'autore, influente sulla validit\u00e0 della teoria.\nIn conclusione del capitolo dedicato al moltiplicatore, Keynes utilizza una metafora, quella dello \"scavar buche\", contro i principi del \"laissez-faire\". Effettuare investimenti considerati parzialmente improduttivi pu\u00f2 essere pi\u00f9 utile che effettuarne di totalmente improduttivi, ma pi\u00f9 accettabili politicamente (come i sussidi di disoccupazione). La provocazione di Keynes sta nell'affermare che se \u00abil Ministero del Tesoro facesse riempire di banconote delle vecchie bottiglie e le seppellisse ad adeguata profondit\u00e0 in alcune miniere di carbone in disuso ricoperte di immondizia, e lasciasse alla libera impresa, sulla base dei ben collaudati principi del laissez-faire, il compito di disseppellirle\", per il principio del moltiplicatore, aumenterebbero il reddito reale e l'occupazione. Anche la spesa in armamenti e le guerre, i terremoti e altre catastrofi che richiedano una ricostruzione, sono considerate dei toccasana, dal punto di vista degli indicatori macroeconomici, in una societ\u00e0 troppo prudente in ambito finanziario. \u00abEffettivamente sarebbe pi\u00f9 sensato costruire case e simili; ma se per questo si incontrano difficolt\u00e0 politiche e pratiche, quanto sopra sarebbe meglio di niente\u00bb, afferma Keynes.\nIl ruolo delle aspettative a breve termine nelle decisioni di produzione.\nNel capitolo 5 viene affrontato, in via introduttiva, il tema delle aspettative degli imprenditori e del ruolo che queste hanno sulla produzione e sull'occupazione. La necessit\u00e0 che i datori di lavoro si formino delle aspettative deriva dal fatto che tra il momento della produzione e il momento della vendita deve trascorrere del tempo, tempo durante il quale l'imprenditore \u00abnon ha altra scelta fuorch\u00e9 lasciarsi guidare da tali aspettative\u00bb.\nKeynes delinea due tipi di aspettative:\nLe prime aspettative saranno utili all'imprenditore nel momento in cui questi decide l'entit\u00e0 della produzione giornaliera. Anche il ricavo \"effettivamente\" conseguito avr\u00e0 un ruolo nelle scelte del produttore, ma solo laddove andr\u00e0 a modificare le aspettative. Inoltre, le aspettative passate avranno influenza sulla produzione corrente in quanto gi\u00e0 incorporate nell'entit\u00e0 degli impianti gi\u00e0 esistenti. In generale, comunque, le aspettative modificheranno gradualmente l'occupazione (con la possibilit\u00e0, da Keynes ritenuta molto probabile, di un'iniziale reazione eccessiva).\nLe aspettative a breve termine non sono, nelle conclusioni della \"Teoria generale\", indispensabili nel cercare di spiegare il livello della produzione. Infatti, esse sono soggette ad una revisione continua e ci\u00f2 porta ad un andamento molto ondivago della cosiddetta \"occupazione di lungo periodo\". Ad ogni livello delle aspettative, infatti, corrisponde un'occupazione di lungo periodo: \u00e8 il livello di occupazione che si avrebbe se le aspettative rimanessero valide per un periodo abbastanza lungo da permettere loro di influire in modo completo.\nLe aspettative a lungo termine e l'efficienza marginale del capitale.\nUna delle variabili che influenzano le scelte di investimento degli operatori \u00e8 la cosiddetta efficienza marginale del capitale. Keynes la definisce come il rapporto tra il \"reddito prospettico di un investimento\" e il \"prezzo di offerta\" di un capitale, o come il rapporto tra il reddito prospettico derivante da un'unit\u00e0 aggiuntiva di capitale e il costo al quale questa unit\u00e0 viene prodotta. Il reddito prospettico \u00e8 costituito dalla somma dei ricavi futuri che l'imprenditore \"si aspetta\" di ottenere da un determinato investimento. Il prezzo di offerta del capitale non \u00e8 il prezzo di mercato del capitale, ma \u00abil minimo prezzo sufficiente ad indurre un produttore a produrre una nuova unit\u00e0 aggiuntiva di tale capitale\u00bb. L'efficienza marginale del capitale pu\u00f2 essere definita anche come \"quel particolare tasso di sconto che rende uguali il valore attuale del reddito prospettico atteso e il prezzo di offerta\". Ci\u00f2 significa che se l'efficienza marginale del capitale (formula_46) \u00e8 maggiore del tasso di interesse (formula_47), sar\u00e0 conveniente effettuare l'investimento. L'investimento finir\u00e0 di aumentare quando formula_46 sar\u00e0 uguale a formula_47. All'aumentare dell'investimento, l'efficienza marginale del capitale si riduce, perch\u00e9 diminuisce il reddito prospettico ed aumenta il prezzo di offerta dei beni capitali. Keynes pone fortemente l'accento sul fatto che l'efficienza marginale del capitale \u00e8 legata alle aspettative sui valori del reddito prospettico. Sostiene che queste sono molto importanti nella determinazione del valore dell'investimento: questo aumenter\u00e0, oggi, nel caso in cui le aspettative suggeriscano maggiori costi di produzione in futuro. L'evento di maggiori costi di produzione in futuro significa che la produzione del futuro avr\u00e0 prezzi pi\u00f9 alti e sar\u00e0 meno competitiva rispetto alla merce prodotta oggi. Il contrario avverr\u00e0 in caso di aspettative volte a vedere i costi di produzione in ribasso.\nIl valore della moneta (ovvero il livello dei prezzi) \u00e8 molto importante nell'analisi in questione. Previsioni di un futuro aumento dei prezzi fanno aumentare il reddito prospettico atteso, e in questo modo influiscono sull'efficienza marginale del capitale. Anche il tasso di interesse atteso ha un suo ruolo, sebbene ritenuto poco importante dall'autore: le sue variazioni, in futuro, influenzeranno la convenienza a dar vita ad una nuova produzione e a nuovi investimenti, e le aspettative al riguardo influenzano il livello attuale della produzione e dell'investimento.\nUn altro fattore che influisce sull'efficienza marginale del capitale \u00e8 il rischio. A rischiare, nella decisione di investire, sono generalmente due tipi di operatore: l'imprenditore e il suo creditore. Quando l'imprenditore utilizza fondi gi\u00e0 a sua disposizione, bisogna tener conto solo del rischio che egli corre di non vedere realizzate le proprie previsioni, ma quando utilizza fondi prestati, il ruolo del rischio raddoppia. Ci\u00f2 ha importanza soprattutto nelle fasi di \"boom\" economico, nelle quali gli operatori diventano molto poco avversi al rischio.\nFattori che influenzano le aspettative a lungo termine.\nLe aspettative a lungo termine sono quelle che influenzano l'incentivo ad investire. Infatti esse, cambiando, modificano il reddito prospettico e, di conseguenza, l'efficienza marginale del capitale. Le aspettative di questa categoria sono associate a un grado crescente di incertezza, quanto pi\u00f9 si spingono in avanti nel tempo, e questo porta gli operatori a concentrarsi maggiormente su considerazioni riguardanti fatti pi\u00f9 vicini nel tempo e concretamente osservabili. Ne deriva la tendenza a proiettare le attuali condizioni anche ai periodi successivi. Questo \u00e8 un altro fattore che influenza l'efficienza marginale del capitale, attraverso l'influenza sulle aspettative: lo \"stato di fiducia\" nelle proprie previsioni.\nLa stabilit\u00e0 delle aspettative, secondo Keynes, \u00e8 andata diminuendo, e quindi lo stato di fiducia \u00e8 andato peggiorando, con l'introduzione delle borse e con la separazione tra propriet\u00e0 e gestione delle imprese. La possibilit\u00e0 di rastrellare i risparmi tramite il mercato azionario ha certamente favorito gli investimenti nuovi, ma ha anche minato la loro stabilit\u00e0, a causa della componente speculativa predominante negli scambi di questo tipo. L'esempio di Keynes \u00e8 il seguente: potrebbe sembrare ragionevole effettuare un investimento di 25 attendendosi di ottenere un reddito prospettico di 30, ma per investimenti trattabili su mercati azionari ci\u00f2 non \u00e8 sempre vero, in quanto il mercato stesso potrebbe valutarlo 20, senza che effettivamente siano cambiate le condizioni reali (gusti dei consumatori, livello della domanda aggregata, stato della tecnologia) che erano alla base della previsione di un reddito prospettico pari a 30.\nCi\u00f2 che ha reso le borse uno strumento indispensabile per garantire un certo afflusso di investimenti nuovi \u00e8 anche ci\u00f2 che li ha resi cos\u00ec instabili. Nel breve periodo l'investitore pu\u00f2 essere abbastanza tranquillo: ha la possibilit\u00e0 di modificare le sue scelte di investimento tanto rapidamente quanto pi\u00f9 liquidi sono i titoli (cio\u00e8 quanto pi\u00f9 rapidamente sono scambiabili con moneta), in modo da sentirsi sicuro. Contemporaneamente egli rende, in un certo senso, un servizio alla collettivit\u00e0, garantendole una quantit\u00e0 pressoch\u00e9 fissa, in linea generale, di investimento nuovo. Nello stesso tempo, per\u00f2, la facilit\u00e0 con la quale egli pu\u00f2 modificare le sue scelte di investimento si traduce nella possibilit\u00e0 che i capitali investiti si prosciughino, danneggiando anche gli investitori di lungo periodo e l'attivit\u00e0 produttiva.\nLa separazione tra propriet\u00e0 e gestione ha influenzato la stabilit\u00e0 della valutazione dei titoli e, quindi, del valore degli investimenti, perch\u00e9 sempre di pi\u00f9 coloro che decidono come investire sanno poco o nulla delle reali condizioni dell'impresa. Allo stesso modo, i mercati tendono a reagire eccessivamente alle notizie sui profitti degli investimenti, e sono soggetti a irrazionali crisi di panico o ad altrettanto irrazionali fasi di euforia, dovute ai cosiddetti \"animal spirit\", gli istinti degli operatori. Anche lo stato di fiducia dei creditori, ovvero dei prestatori dei fondi con i quali verranno effettuati gli investimenti, ha un suo ruolo. La principale causa dell'instabilit\u00e0 delle quotazioni sui mercati azionari \u00e8, per\u00f2, il comportamento degli speculatori. Questi soggetti non hanno alcun interesse al rendimento prospettico degli investimenti e ai dividendi, ma sono interessati solo ai guadagni in conto capitale, ovvero alle variazioni di valore dei titoli. Perseguendo questo obiettivo, la loro principale preoccupazione \u00e8 quella di capire quanto il mercato \"valuter\u00e0\" un determinato investimento, non quanto esso \"effettivamente vale\". Inoltre, poich\u00e9 tutti gli speculatori agiscono cos\u00ec, essi dovranno cercare di capire l'opinione degli altri speculatori sulla valutazione che verr\u00e0 data dal mercato. Keynes, basandosi anche sulla sua fortunata esperienza di investitore, utilizza una metafora molto celebre, cio\u00e8 quella del concorso di bellezza (beauty contest). In questa metafora, un giornale mette in palio un premio per chi sar\u00e0 in grado di indovinare la ragazza vincitrice di un concorso di bellezza nel quale a votare sono gli stessi partecipanti al gioco a premi, \u00abcosicch\u00e9 ciascun concorrente deve scegliere, non quei volti che egli ritenga pi\u00f9 graziosi, ma quelli che ritiene pi\u00f9 probabile attirino i gusti degli altri concorrenti\u00bb, a loro volta consapevoli dell'atteggiamento degli altri partecipanti. In questo esempio, \u00abla nostra intelligenza \u00e8 rivolta ad indovinare come l'opinione media immagina che sia fatta l'opinione media medesima\u00bb. Keynes ammette che non sempre l'influenza degli speculatori sar\u00e0 superiore a quella dei cassettisti, ma fa notare come i due \"mestieri\" siano molto diversi in quanto ad intelligenza necessaria ad affrontarli e difficolt\u00e0 che comportano. Il cassettista, infatti, a differenza dello speculatore, ha bisogno di maggiori fondi (per ottenere in prestito i quali gode di minore fiducia) ed ha meno informazioni a sua disposizione.\nUno degli strumenti che vengono suggeriti per superare l'instabilit\u00e0 descritta \u00e8 quello fornito dagli investimenti pubblici, che dovrebbero avere come scopo non quello di guadagnare dal reddito prospettico o dalle oscillazioni del mercato azionario, ma quello di un ritorno in termini sociali. Il reddito prospettico di questi investimenti pu\u00f2 anche essere inferiore al tasso di interesse, ma questo riveste comunque una sua importanza, perch\u00e9 lo Stato potr\u00e0 effettuare investimenti maggiori con tassi pi\u00f9 bassi. Nonostante ci\u00f2, l'effetto di riduzioni del tasso di interesse tramite una politica monetaria espansiva avr\u00e0 poca importanza nello stimolare gli investimenti.\nMoneta, interesse e liquidit\u00e0.\nGli economisti di scuola neoclassica sostenevano che il tasso di interesse fosse il prezzo che portava in equilibrio la domanda di risparmio, ovvero l'investimento, e il risparmio stesso. La curva dell'investimento veniva mostrata come decrescente rispetto al tasso di interesse, in quanto al diminuire di questa variabile aumentava la convenienza ad investire. Il risparmio, invece, aumentava in maniera direttamente proporzionale rispetto al tasso di interesse. Di conseguenza, la scelta tra il consumare e il non consumare era dettata dal livello del tasso di interesse. Un aumento del risparmio personale era visto come un comportamento virtuoso e benefico nei confronti della comunit\u00e0: aumentando il risparmio, infatti, il tasso di interesse sarebbe diminuito in quanto gli operatori si sarebbero trovati con risparmio inutilizzato e avrebbero deciso di prestarlo ad un tasso pi\u00f9 basso, favorendo l'investimento. Keynes capovolse questo ragionamento, osservando in primo luogo che non si poteva considerare l'atto di risparmiare esattamente uguale all'atto di aumentare l'investimento e l'occupazione. L'aumentata propensione al risparmio porta ad un minor livello del moltiplicatore e della domanda, mettendo in funzione un meccanismo che fa diminuire la produzione, l'occupazione e il reddito.\nIl tasso di interesse non porta in equilibrio risparmio e investimento (la quantit\u00e0 che si aggiusta \u00e8, invece, il reddito), ma domanda e offerta di moneta.\nNella \"Teoria generale\" si sostiene che il livello del risparmio \u00e8 determinato dal livello del reddito, data la propensione al consumo (e, in via residuale, la propensione al risparmio). Il tasso di interesse entra in gioco in una fase successiva, ovvero nel momento in cui il percettore di reddito deve decidere \"come\" utilizzare il suo risparmio. Egli ha due opzioni: la prima \u00e8 quella di conservare la moneta in forma liquida, la seconda \u00e8 quella di acquistare titoli di credito. La scelta verr\u00e0 effettuata proprio tenendo conto del livello del tasso di interesse. Per Keynes \u00e8 possibile costruire una curva della domanda di moneta decrescente rispetto al tasso di interesse. Poich\u00e9 il tasso di interesse non \u00e8 mai negativo, sembra che sia impossibile che qualcuno voglia detenere moneta in forma liquida, perch\u00e9 potrebbe guadagnare acquistando titoli di credito, ma ci\u00f2 non \u00e8 verificato a causa dell'incertezza sui valori futuri del tasso di interesse. Le motivazioni principali che inducono a detenere moneta sono quattro: il movente del reddito, volto a detenere moneta in funzione delle transazioni che si desiderano effettuare; il movente commerciale, che spinge a detenere moneta per affrontare il periodo che intercorre tra il pagamento dei costi di produzione e il momento in cui si percepiscono i ricavi (insieme al movente del reddito, costituisce il movente per le transazioni); il movente precauzionale, che nasce dalla volont\u00e0 di mettersi al sicuro da eventuali rischi; il movente speculativo. Quest'ultimo movente \u00e8 quello che riveste maggiore importanza nella teoria keynesiana ed \u00e8 quello che ha pi\u00f9 rilievo nella determinazione del tasso di interesse di equilibrio.\nUn aumento del tasso di interesse spinger\u00e0 gli operatori a detenere minore moneta per due motivi: il primo \u00e8 che il costo-opportunit\u00e0 di detenere moneta aumenta, essendo misurato proprio dal tasso di interesse che si potrebbe guadagnare dando in prestito la moneta; il secondo \u00e8 che quando il tasso di interesse aumenta, la maggior parte degli operatori pensa che esso discender\u00e0 e gli speculatori sanno che i propri titoli aumenteranno in valore, consentendo loro di ottenere guadagni in conto capitale.\nIn questo senso, la moneta viene domandata non in quanto fonte di potere d'acquisto, ma in qualit\u00e0 di fondo di valore.\nLa politica monetaria viene esercitata attraverso gli effetti provocati dalla \"preferenza per la liquidit\u00e0\". Fino a quando, infatti, vi saranno operatori il cui pensiero differisce da quello del mercato riguardo alle prospettive del tasso di interesse, sar\u00e0 possibile manovrarlo tramite operazioni di mercato aperto. Ad esempio, aumentando adeguatamente l'offerta di moneta, il prezzo delle obbligazioni aumenter\u00e0 in modo da convincere chi ancora detiene titoli a venderle in cambio di moneta. Infatti, lo speculatore che detiene titoli, pensa che il tasso di interesse discender\u00e0 ulteriormente e che, quindi, potr\u00e0 ottenere guadagni in conto capitale. Aumentando l'offerta di moneta in cambio di obbligazioni, il prezzo di queste salir\u00e0 e alcuni operatori saranno disposti ad abbandonarle, convinti che il prezzo non potr\u00e0 salire ulteriormente e il tasso di interesse non potr\u00e0 scendere ulteriormente.\nFinch\u00e9 vi \u00e8 una sorta di resistenza psicologica da vincere per rinunciare alla liquidit\u00e0 o per sceglierla, l'autorit\u00e0 monetaria ha il controllo sul tasso di interesse. Questo \u00e8 ci\u00f2 che Keynes vuole dire quando sostiene che \u00e8 \u00abinteressante che la stabilit\u00e0 del sistema e la sua sensibilit\u00e0 a variazioni della quantit\u00e0 di moneta dipendano in cos\u00ec grande misura dall'esistenza di una variet\u00e0 di opinioni riguardo a ci\u00f2 che \u00e8 incerto\u00bb.\nCosicch\u00e9, nel momento in cui il tasso di interesse futuro \u00e8 previsto all'unanimit\u00e0, l'autorit\u00e0 monetaria perde il controllo di questa variabile. Ci\u00f2 \u00e8 particolarmente importante nel caso in cui il tasso di interesse diventa cos\u00ec basso che nessuno creder\u00e0 ad ulteriori ribassi: la preferenza per la liquidit\u00e0 diventa assoluta. In questo modo, tutti gli operatori saranno disposti ad accettare di detenere moneta senza negoziazioni sul prezzo delle obbligazioni.\nUn ulteriore abbassamento dei tassi \u00e8 reso difficile anche laddove l'opinione pubblica sia abituata ad alti tassi di interesse. Tassi pi\u00f9 bassi rispetto a un determinato livello critico sarebbero poco credibili. Ci\u00f2 \u00e8 tipico delle economie legate a regimi di cambi fissi o controllati, o caratterizzate da una politica monetaria ondivaga e poco credibile.\nLa natura del capitale.\nNelle sue considerazioni sulla natura del capitale, Keynes marca la sua vicinanza con la dottrina classica. Egli, infatti, considera scorretto sostenere che il capitale sia \"produttivo\". Considera pi\u00f9 corretto vedere il capitale come un bene che d\u00e0 diritto ad un profitto in virt\u00f9 della sua \"scarsit\u00e0\", e non della sua \"produttivit\u00e0\". Ad esempio, la produttivit\u00e0 fisica di un capitale non si modificherebbe all'aumentare della sua quantit\u00e0, ma ciononostante esso darebbe luogo ad un minore rendimento.\nAlcuni processi produttivi lunghi sono molto inefficienti \"fisicamente\", ma non per questo non vengono intrapresi. Il fatto che vengano utilizzati va ricercato nelle circostanze nelle quali i beni in questione vengono prodotti, che possono benissimo implicare una maggior convenienza ad utilizzare processi lunghi. In questi casi, bisogna tenere sufficientemente scarsi i processi brevi affinch\u00e9 siano profittevoli nonostante la consegna immediata del prodotto.\nLa societ\u00e0 \"quasi stazionaria\".\nIn una situazione in cui il mercato viene lasciato libero di operare, una societ\u00e0 dotata di uno stock di capitale cos\u00ec ampio da avere un'efficienza marginale del capitale pari a zero e in una situazione di piena occupazione, ma nella quale sia presente ancora un incentivo a risparmiare, andrebbe incontro ad un impoverimento. Infatti, se vi \u00e8 risparmio, ma l'efficienza marginale \u00e8 zero e, quindi, non possono essere effettuati nuovi investimenti che diano luogo a un profitto, i produttori rischieranno di subire delle perdite continuando a mantenere inalterata la produzione e l'occupazione, poich\u00e9 la domanda aggregata risulter\u00e0 sicuramente inferiore alla produzione. La societ\u00e0, quindi, si impoverir\u00e0 fino a ridurre a zero il risparmio. Ci\u00f2 potrebbe essere evitato, in assenza di intervento pubblico, solo grazie alla preferenza per il lusso di alcuni individui o all'espediente, gi\u00e0 citato, di scavare buche nel terreno. Ancora una volta, per\u00f2, viene sottolineato che ricorrere a questi \"escamotage\" \u00e8 superfluo, quando si conoscono le determinanti della domanda aggregata e la si pu\u00f2 manovrare agevolmente.\nIl suggerimento di Keynes \u00e8 di agire sugli investimenti pubblici e sul tasso di interesse. Quest'ultimo dovrebbe essere tenuto sufficientemente basso affinch\u00e9 non vi sia volont\u00e0 di accumulare ricchezza, mentre gli investimenti dovrebbero essere spinti al punto in cui sia verificata la piena occupazione e l'efficienza marginale del capitale sia tendente a zero. In questo modo, si darebbe vita ad una \u00abcollettivit\u00e0 quasi stazionaria\u00bb (\"quasi-stationary community\") e avrebbe luogo la cosiddetta \"eutanasia del redditiere\", ovvero dell'operatore che ottiene un rendimento senza svolgere funzioni concrete, ma solo in virt\u00f9 della sua accumulazione passata e della scarsit\u00e0 del capitale. Ci\u00f2 non porterebbe alla scomparsa dell'imprenditore, perch\u00e9 colui che sfida la propria capacit\u00e0 di prevedere i redditi prospettici potrebbe ancora venire ricompensato.\nLe peculiarit\u00e0 della moneta e il ruolo determinante del tasso di interesse monetario.\nCos\u00ec come il tasso di interesse monetario indica l'eccedenza percentuale di una quantit\u00e0 di moneta da corrispondere in futuro, rispetto alla quantit\u00e0 attuale, allo stesso modo tutti i beni durevoli hanno un loro tasso di interesse, diverso per ciascuna merce. Keynes cerca di spiegare perch\u00e9, sebbene ogni merce durevole abbia il proprio tasso di interesse, sia quello monetario a determinare il tetto massimo oltre il quale la produzione non pu\u00f2 spingersi per continuare ad essere conveniente.\nOgni bene capitale ha tre qualit\u00e0, corrispondenti ai diversi servizi che essi rendono (o oneri che essi comportano) per chi li possiede: partecipa ad un processo di produzione; ha dei costi di mantenimento; \u00e8 caratterizzato da una certa liquidit\u00e0. Definendo formula_50 il prodotto ottenuto grazie a quel capitale, formula_51 i suoi costi di mantenimento e formula_52 il \"servizio di liquidit\u00e0\" che esso offre, ne deriva che, in totale, quel capitale rende formula_53. Prendendo ad esempio i beni \"case\", \"grano\" e \"moneta\", ognuno di essi ha una qualit\u00e0 principale, mentre le altre due sono trascurabili. In particolare, le case offrono un alto rendimento, chiamato formula_54 in termini di case, ed hanno un trascurabile costo di mantenimento e un ancor pi\u00f9 trascurabile premio per la liquidit\u00e0; il grano offre un basso rendimento ed una scarsa liquidit\u00e0, e comporta alti costi di mantenimento, definiti formula_55 in termini di grano; la moneta, infine, d\u00e0 diritto a un basso rendimento, \u00e8 caratterizzata da bassi costi di mantenimento, ma in compenso \u00e8 il bene liquido per eccellenza, e la sua liquidit\u00e0 \u00e8 indicata come formula_56 in termini di moneta. Riportando il tutto in termini di moneta e aggiungendo ai vantaggi dei beni poco liquidi le aspettative sul loro apprezzamento in termini monetari (formula_57 e formula_58, rispettivamente per le case e per il grano), \u00e8 possibile confrontare i vari tassi di interesse (ovvero formula_59, formula_60 e formula_56). La domanda di questi beni capitali sar\u00e0 tanto pi\u00f9 grande quanto pi\u00f9 alto sar\u00e0 il loro tasso di interesse e, al limite, le tre quantit\u00e0 si eguaglieranno. Affinch\u00e9 un bene capitale venga prodotto, \u00e8 necessario che la sua efficienza marginale (in termini di qualunque bene) sia pi\u00f9 alta del tasso di interesse (in termini dello stesso bene). All'aumentare dello stock di capitale, la sua efficienza marginale diminuir\u00e0, fino a quando la convenienza a produrlo si azzerer\u00e0 del tutto. Al limite, formula_59, formula_60 e formula_56 si eguagliano. Ci\u00f2 vuol dire che se c'\u00e8 un tasso che scende pi\u00f9 lentamente degli altri due, questi ultimi dovranno adeguarsi ad esso. Per Keynes, \u00e8 proprio il tasso monetario il pi\u00f9 restio a diminuire all'aumentare dello stock di capitale, ed \u00e8 quindi quello che determina il tetto massimo della produzione.\nIl ruolo frenante del tasso monetario di interesse \u00e8 causato dalle caratteristiche peculiari della moneta, la quale ha, infatti, un'elasticit\u00e0 di produzione pari o molto vicina allo zero, nel senso che non pu\u00f2 ottenersi pi\u00f9 moneta applicando alla sua produzione pi\u00f9 lavoratori, e un'elasticit\u00e0 di sostituzione altrettanto bassa, in quanto pur in presenza di un aumento del valore di scambio, non si pu\u00f2 essere sicuri che essa venga sostituita con altri beni. In pi\u00f9, una caduta dell'unit\u00e0 di salario (ovvero la quantit\u00e0 di moneta pagata ad un'unit\u00e0 di lavoro), che potrebbe rendere una parte della moneta disponibile in forma liquida e, quindi, soddisfare la preferenza per la liquidit\u00e0, \u00e8 non solo molto difficile da attuare, ma rischierebbe di trasformarsi in una manovra controproducente, per gli effetti perversi sulla domanda e, quindi, sull'efficienza marginale del capitale.\nTornando alle notazioni precedentemente introdotte, se formula_65, non sar\u00e0 possibile produrre maggiori quantit\u00e0 di case e grano, facendo diminuire formula_54 e formula_55, se formula_56 non diminuir\u00e0 a sua volta (\"ceteris paribus\", ovvero considerando immobili formula_57 e formula_58). Come si \u00e8 visto, \u00e8 difficile che si verifichi un'evenienza del genere.\nI motivi per cui la moneta offre un cos\u00ec alto premio di liquidit\u00e0 rispetto agli altri beni, soprattutto se confrontato con costi di mantenimento irrisori, sono due. Il primo consiste nel fatto che i salari sono definiti in termini di moneta e il secondo, il pi\u00f9 importante, \u00e8 la stabilit\u00e0 del valore della moneta rispetto a quello dei salari. Entrambe queste caratteristiche, poi, sono legate alla quasi inesistente elasticit\u00e0 di produzione del bene-moneta. Da queste considerazioni, Keynes fa discendere un'ipotesi sul motivo per cui l'accumulazione tende ad essere insufficiente. In contrasto con Marshall, che attribuiva la scarsit\u00e0 dei capitali allo scarso risparmio, egli la fa risalire al fatto che, in passato, la terra aveva caratteristiche che oggi sono proprie della moneta.\nPer questo motivo, Keynes guarda con favore alle proposte di \"riformatori\" quali Silvio Gesell, al quale dedica un paragrafo del ventitreesimo capitolo della sua opera e che definisce uno \u00abstrano e immeritatamente trascurato profeta\u00bb. In particolare Keynes si sofferma sulla sua idea (opportunamente modificata) di imporre la \"stampigliatura\" della moneta. La pratica consisterebbe nell'obbligare i detentori di moneta a \"stampigliare\" periodicamente le banconote, ovvero ad applicarvi delle marche, pena la perdita di validit\u00e0 delle medesime. In questo modo si aumenterebbero i costi di mantenimento della moneta, riducendo la preferenza per la liquidit\u00e0, ovvero il principale ostacolo a una discesa del tasso monetario d'interesse.\nIl ciclo economico: oscillazioni e stabilit\u00e0.\nPartendo dall'osservazione della realt\u00e0 e in base a considerazioni teoriche, la \"Teoria generale\" presenta alcune considerazioni sulla stabilit\u00e0 dell'economia. Vi sono infatti alcune cause che portano le diverse variabili che influiscono sulla produzione ad essere abbastanza stabili, ma, contemporaneamente, anche a non allontanarsi troppo da un \"trend\" molto distante dalla povert\u00e0 collettiva e abbastanza distante dalla piena occupazione.\nLe cause della stabilit\u00e0 sono tre. In primo luogo, a causa delle variazioni dei costi di produzione al variare della quantit\u00e0 prodotta, le variazioni dell'efficienza marginale del capitale e del tasso di interesse non hanno effetti sproporzionati sul livello dell'investimento. In secondo luogo, il livello di quest'ultimo, a sua volta, non ha un effetto sproporzionato sull'occupazione, in quanto il moltiplicatore non \u00e8 molto elevato a causa delle caratteristiche della propensione marginale al consumo. Anche la stabilit\u00e0 dei salari monetari contribuisce alla stabilit\u00e0 dei sistemi economici, poich\u00e9, anche in periodi di forti fluttuazioni nel livello dell'occupazione, essi non reagiscono in maniera eccessiva.\nA causare invece il ciclo economico \u00e8 la natura dei beni capitali, colpiti in genere da un costante logor\u00eco. Al di sotto e al di sopra di un punto critico nel livello dell'investimento, infatti, l'efficienza marginale del capitale tender\u00e0, rispettivamente, a salire o a scendere rapidamente, provocando, di conseguenza, l'espansione o la recessione dell'attivit\u00e0 produttiva.\nLe variazioni dei salari monetari.\nLa ricetta della teoria neoclassica per stimolare la produzione e l'occupazione consiste nella riduzione dei salari monetari, che conduce alla discesa dei prezzi dei prodotti e, quindi, ne aumenta la domanda. Keynes sostiene che in alcuni casi ci\u00f2 \u00e8 possibile, ma che l'analisi non pu\u00f2 non tener conto dell'effetto che la contrazione dei salari monetari ha sul livello della domanda da parte dei percettori di salario. Egli contesta la pretesa di trasferire sul piano macroeconomico la legge microeconomica della domanda.\nUna riduzione dei salari monetari, infatti, influisce, nella teoria keynesiana, anche sulle componenti della domanda aggregata, ovvero il consumo e gli investimenti. Le variabili da prendere in considerazione sono ancora una volta la propensione al consumo, l'efficienza marginale del capitale e il tasso di interesse. Un aumento della produzione non accompagnato da una propensione marginale al consumo del 100% o da un aumento degli investimenti verrebbe a configurarsi come una perdita per l'imprenditore, qualora questi dovesse illudersi sugli effetti espansivi della diminuzione dei salari monetari. L'accumulazione delle scorte lo indurr\u00e0, quindi, a ridurre la produzione e l'occupazione, vanificando l'effetto sperato.\nGli effetti sulla propensione al consumo sarebbero nefasti, perch\u00e9 la riduzione dei salari e, conseguentemente, dei prezzi, metterebbe in atto un trasferimento di reddito dai salariati, che hanno un'alta propensione al consumo, agli altri fattori della produzione. Tale effetto non verrebbe contrastato dalle maggiori entrate per i percettori di rendita, che hanno una propensione marginale al consumo molto bassa.\nUn effetto favorevole \u00e8 l'aumento degli investimenti provocato dal miglioramento della bilancia commerciale, a sua volta dovuto alla maggiore competitivit\u00e0 delle merci interne sul mercato internazionale, favorite dal ribasso dei prezzi. C'\u00e8 da prendere in considerazione, per\u00f2, il peggioramento della ragione di scambio che deriva dalla riduzione dei prezzi delle merci nazionali rispetto a quelle estere, accompagnato da una riduzione dei redditi reali.\nBisogna tener conto anche delle aspettative riguardo ai futuri livelli dei salari monetari. Infatti, una riduzione che sia considerata passeggera far\u00e0 aumentare sia l'efficienza marginale del capitale, sia i consumi. Queste due variabili peggioreranno, invece, in caso opposto. Il ruolo delle aspettative \u00e8 importante anche dal punto di vista dei tassi di interesse. Infatti salari e prezzi pi\u00f9 bassi faranno diminuire la domanda di moneta, portando cos\u00ec il tasso di interesse a livelli pi\u00f9 favorevoli agli investimenti. Gli investimenti, per\u00f2, non aumenteranno se si prevede che i prezzi e i salari risaliranno nel futuro, perch\u00e9 l'effetto sui tassi a lungo termine sar\u00e0 minimo, se non nullo. Inoltre, le tensioni sociali derivanti dalla discesa dei salari monetari potrebbero far aumentare la preferenza per la liquidit\u00e0. Le stesse reazioni dei lavoratori potrebbero dimostrarsi controproducenti.\nL'effetto negativo della discesa dei prezzi sulla posizione debitoria degli imprenditori sarebbe ulteriormente frenante per l'andamento dell'economia, soprattutto se accompagnata da un consistente debito pubblico, il cui peso aumenterebbe, alimentando la sfiducia.\nLe poche possibilit\u00e0 di successo che Keynes attribuisce ad una politica di contrazione dei salari monetari riposano sulla diminuita preferenza per la liquidit\u00e0. Egli, quindi, paragona la discesa dei salari ad una politica monetaria espansiva, ovvero fondata sull'aumento della quantit\u00e0 di moneta in circolazione. Le due politiche, per\u00f2, non sono uguali dal punto di vista sociale ed economico, considerate le difficolt\u00e0 connaturate a raggiungere una certa uniformit\u00e0 nella riduzione dei salari di diverse categorie di lavoratori, l'ingiustizia insita nel far pagare ai soli lavoratori il prezzo del rilancio, l'aumento dell'onere delle posizioni debitorie dovuto al ribasso dei prezzi e, nel complesso, la riduzione delle possibilit\u00e0 di investimento dovuta ai precedenti effetti della riduzione dei salari.\nLa funzione dell'occupazione, la sua elasticit\u00e0 e il livello dei prezzi.\nLa funzione dell'occupazione di Keynes \u00e8 l'esatto opposto di quella della produzione. Se quest'ultima, infatti, \u00e8 pari a formula_71 (dove formula_3 \u00e8 la produzione e formula_2 \u00e8 l'occupazione), la funzione dell'occupazione pu\u00f2 essere scritta nel seguente modo: formula_74 (in cui formula_75 rappresenta il livello della domanda in termini di unit\u00e0 di salario). Ci\u00f2 \u00e8 coerente con l'idea che il livello dell'occupazione dipende dal livello della domanda aggregata. Questa affermazione, per\u00f2, non rende appieno le idee keynesiane al riguardo. Infatti, andando ad analizzare nello specifico le componenti della funzione dell'occupazione, si vedr\u00e0 che essa assumer\u00e0 forme diverse a seconda di due variabili: l'elasticit\u00e0 dell'occupazione nelle diverse industrie e la durata dell'intero processo di produzione del bene.\nL'elasticit\u00e0 dell'occupazione rispetto alla domanda pu\u00f2 essere rappresentata ponendo formula_76. Per la singola impresa formula_47 avremo formula_78. Poich\u00e9 le elasticit\u00e0 in diverse industrie possono essere diverse, risulta che un'eventuale variazione della domanda avr\u00e0 maggior effetto se rivolta verso industrie caratterizzate da un'alta elasticit\u00e0 dell'occupazione. In questo caso, l'effetto sar\u00e0 positivo per la domanda aggregata nel periodo successivo, in quanto i percettori di reddito da lavoro, per Keynes, hanno una propensione al consumo pi\u00f9 alta rispetto agli imprenditori. Il maggior reddito conseguito da questi in caso di aumento della domanda verso industrie a bassa elasticit\u00e0 di occupazione non influir\u00e0 molto sull'aumento della domanda aggregata.\nLa durata del processo di produzione \u00e8 strettamente legata a un'altra elasticit\u00e0, quella di produzione, ovvero la reattivit\u00e0 del sistema produttivo rispetto alle variazioni della domanda. Le industrie di beni che necessitano di molto tempo prima di vedere concluso il proprio processo di produzione, reagiranno pi\u00f9 lentamente alle variazioni della domanda, creando tensioni nei prezzi.\nLa critica di Keynes alla teoria quantitativa della moneta parte dalla considerazione che un aumento dell'offerta di moneta non causa, \"ipso facto\", un aumento dei prezzi. Un eventuale aumento dei prezzi potrebbe essere spiegato solo attraverso l'aumento della domanda conseguente a una discesa dei tassi di interesse, ma \"solo\" per aumenti di domanda al di l\u00e0 del livello di piena occupazione. L'automatismo tra livello dell'offerta di moneta e livello dei prezzi, quindi, non viene preso in considerazione se non quando l'elasticit\u00e0 della produzione rispetto alla domanda diventa pari a zero. Da questo punto in poi, infatti, i lavoratori non accetteranno pi\u00f9 salari reali decrescenti o costanti e l'aumento dei salari monetari che ne deriver\u00e0 dovr\u00e0 essere compensato da un aumento dei prezzi. Cosicch\u00e9 nel sistema non cambier\u00e0 nulla dal punto di vista reale, ma si avr\u00e0 solo ed esclusivamente inflazione. Solo in questo caso la teoria quantitativa della moneta \u00e8 rispettata.\nLe unit\u00e0.\nIl capitolo 4, che apre il secondo libro dell'opera, ha rilevanza soprattutto di natura tecnica. Esso \u00e8 dedicato all'analisi e alla critica delle \"unit\u00e0\" utilizzate dagli economisti per descrivere e studiare la realt\u00e0 economica. L'autore indica principalmente nel \"reddito nazionale\", nella \"consistenza del capitale reale\" e nel \"livello generale dei prezzi\" le unit\u00e0 ritenute insoddisfacenti.\nLa critica al concetto di \"reddito nazionale\" \u00e8 strettamente legata alla definizione utilizzata da Marshall e Pigou: \u00abil volume della produzione corrente o reddito reale, e non il valore della produzione o reddito monetario\u00bb.\nNella \"Teoria generale\", questa definizione \u00e8 considerata insufficiente in quanto la produzione \u00e8 considerata non omogenea, non misurabile e, quindi, inadatta a una scienza di tipo quantitativo.\nIl secondo concetto analizzato \u00e8 la \"consistenza\" e l\"incremento del capitale reale\", difficilmente misurabile, quest'ultimo, perch\u00e9 in primo luogo bisogna confrontare nuovi e vecchi beni capitali, questi ultimi soggetti all'usura del tempo e dell'utilizzo, tenendo conto anche di novit\u00e0 tecnologiche che rendono i beni capitali disomogenei. Inoltre Keynes critica l'impostazione pigouviana della questione, in quanto considera implicito in quella impostazione che Pigou introduca variazioni \"in valore\", variazioni quantitative ma non fisiche, e di carattere non monetario.\nInfine, considera il concetto di \"livello generale dei prezzi\" manifestamente indeterminato.\nQueste unit\u00e0, di conseguenza, non hanno una grande utilit\u00e0 in un'analisi di tipo quantitativo, ma possono essere prese in considerazione solo in sede storica e statistica.\nLe unit\u00e0 che Keynes considera utilizzabili e sufficienti per la sua analisi sono il valore monetario e il volume di occupazione. Per mostrarlo, costruisce una funzione dell'offerta nei termini suddetti. Pone quindi formula_79, ove formula_80 rappresenta il ricavo al netto del costo delle utilizzazioni la cui aspettativa dar\u00e0 vita a un livello formula_81 di occupazione, formula_82, ove formula_83 rappresenta il livello della produzione in funzione del livello di occupazione formula_81. Anche il livello del costo delle utilizzazioni viene descritto in funzione del livello di occupazione, formula_85. Di conseguenza, viene introdotta la formula del prezzo in relazione alla produzione:\nConsiderazioni extra-economiche.\nLa forza delle idee.\nKeynes sosteneva che le idee avevano una notevole forza nel guidare gli uomini, e questa forza si manifestava soprattutto attraverso le decisioni degli uomini di potere. In questo il suo pensiero differiva, ad esempio, da quello di Karl Marx, il quale sosteneva che \u00able idee della classe dominante sono in ogni epoca le idee dominanti\u00bb. Per lui, le idee dominanti erano quelle che si erano sedimentate nel tempo ed erano potenti al punto da influenzare i comportamenti degli uomini di potere. Queste considerazioni sono presenti anche nella \"Teoria generale\". Nel XXIV e ultimo capitolo dell'opera, \"Note conclusive sulla filosofia sociale alla quale la teoria generale potrebbe condurre\", \u00e8 scritto:\nL'impatto dell'opera.\nLa spesa in disavanzo e la produttivit\u00e0 degli investimenti pubblici.\nLa ricetta keynesiana, per quanto si \u00e8 visto, consiste quindi nel sostenere, in qualche modo, la domanda aggregata attraverso l'intervento pubblico. Ci\u00f2 pu\u00f2 avvenire sia in maniera indiretta (tenendo bassi i tassi di interesse, infondendo un clima di fiducia negli investitori, destinando maggiore reddito ai percettori di salario), che in maniera diretta. In particolare, l'intervento diretto dello Stato nell'economia pu\u00f2 essere effettuato attraverso spesa pubblica produttiva \u00abfinanziata con fondi presi a prestito\u00bb. Questo \u00e8 quel che, nei manuali di economia, viene definito \"deficit spending\" o spesa in disavanzo: l'autorit\u00e0 di governo, pur di sostenere la domanda aggregata, mette in secondo piano la necessit\u00e0 di avere un bilancio in pareggio o, addirittura, in avanzo.\nCome ricorda il premio Nobel per l'economia Joseph Stiglitz, uno degli aspetti sui quali si \u00e8 concentrata la critica monetarista alla teoria economica keynesiana \u00e8 il ricorso al deficit di bilancio, considerato tutt'altro che utile nel migliorare la situazione economica. Ad esempio, si \u00e8 sostenuto che le politiche di spesa in disavanzo provocassero l'aumento del tasso di interesse attraverso la maggiore richiesta di fondi (dando origine al fenomeno dello spiazzamento o \"crowding out\"), un clima di sfiducia tra gli investitori e tensioni inflazionistiche. La frase che, per\u00f2, ha maggiormente prestato il fianco a queste critiche \u00e8 quella, gi\u00e0 citata, che indica lo \"scavar buche\" come alternativa all'inattivit\u00e0. Si \u00e8 ritenuto che le politiche keynesiane fossero, oltre che inutilmente dispendiose, anche improduttive. Come, per\u00f2, alcuni economisti keynesiani (come Joan Robinson) e neo-keynesiani (come lo stesso Stiglitz) hanno osservato, \u00abKeynes non voleva che nessuno scavasse buche per riempirle\u00bb, ma utilizzava questa metafora per criticare quello che riteneva un inutile atteggiamento di austerit\u00e0 da parte delle autorit\u00e0. Il curatore dell'edizione italiana UTET del 2006 della \"Teoria generale\", Terenzio Cozzi, sostiene, nell'introduzione all'opera, che i riferimenti a progetti di investimento non produttivi sono quasi del tutto assenti, fatta eccezione per il passo sullo \"scavar buche\".\nLa \"Teoria generale\" nella politica economica.\nSpesso le politiche keynesiane negli Stati Uniti sono associate al presidente Franklin Delano Roosevelt. Roosevelt effettivamente gest\u00ec direttamente i due eventi che, secondo Galbraith, sono alla base del successo delle politiche keynesiane tra i \"policy maker\". Gli eventi in questione sono la crisi del 1929 e la seconda guerra mondiale. Roosevelt, eletto nel 1932, l'anno successivo inaugur\u00f2 la fase del \"New Deal\". Quest'ultimo, ovviamente, non poteva essere influenzato dalla \"Teoria generale\", che sarebbe stata pubblicata soltanto tre anni dopo, ma risentiva, comunque, dell'influenza dei precedenti lavori di Keynes.\nEffetti ancora maggiori ebbe la seconda guerra mondiale, con gli ingenti investimenti in materiale bellico previsti dal Victory Program del 1941. Essa fu il primo grande banco di prova dell'efficacia di una politica fortemente interventista da parte delle autorit\u00e0 economiche. Effettivamente il prodotto nazionale lordo statunitense, nel periodo 1939-1944, ebbe un incremento notevole (da 320 a 569 milioni di dollari); la disoccupazione scese dal 17,2 per cento all'1,2 per cento nel medesimo periodo. Il merito di questa marcata espansione economica fu quasi unanimemente attribuito alle politiche di investimento bellico. Dopo la Gran Bretagna e gli Stati Uniti, durante gli anni sessanta diversi paesi (tra i quali il Giappone, diversi paesi europei, come Francia, Germania e Italia, e alcuni paesi in via di sviluppo) adottarono provvedimenti riconducibili ai precetti keynesiani.\nSkidelsky critica l'impostazione che vede le idee di Keynes come la principale causa della crescita del periodo bellico e post-bellico, sostenendo che, sia nel bene (la fase di crescita), che nel male (l'inflazione degli anni settanta), l'influenza della teorie economiche keynesiane \u00e8 stata sopravvalutata. Skidelsky si spinge ancora oltre nel minimizzare l'influenza di Keynes e della \"Teoria generale\" sulle scelte politiche dei paesi in questione. La sua critica si basa sul fatto che nei due paesi che hanno per primi attuato politiche keynesiane, ovvero Stati Uniti e Gran Bretagna, non sarebbero mai state prese decisioni \"realmente\" keynesiane, in quanto nessuno dei due paesi attu\u00f2 il \"deficit spending\" suggerito dall'economista britannico per rincorrere l'obiettivo della piena occupazione. Entrambi poterono basarsi su bilanci floridi che permettevano di espandere la spesa pubblica senza ricorrere all'aumento delle passivit\u00e0 del settore pubblico.\nL'eredit\u00e0 della \"Teoria generale\": critiche, integrazioni e rinascita.\nPer Keynes, contrariamente a quanto si sosteneva nell'Ottocento, l'economia di libero mercato fondata sull'\u00abindividualismo capitalista d'oggigiorno\u00bb non \u00e8 in grado di regolarsi da sola, ma \u00e8 necessario che lo Stato intervenga pesantemente sia per evitarne l'autodistruzione, sia per perseguire attivamente lo scopo della piena occupazione: \u00abuna socializzazione di una certa ampiezza dell'investimento si dimostrer\u00e0 l'unico mezzo per consentire di avvicinarci alla occupazione piena\u00bb, all'interno di \u00abuna vasta estensione delle funzioni tradizionali di governo\u00bb, difesa \u00absia come l'unico mezzo attuabile per evitare la distruzione completa delle forme economiche esistenti, sia come la condizione di un funzionamento soddisfacente dell'iniziativa individuale\u00bb. Il rischio, altrimenti, \u00e8 quello di una completa perdita di libert\u00e0, non solo economica: \u00abi moderni sistemi di stato autoritario sembrano risolvere il problema della disoccupazione a scapito dell'efficienza e della libert\u00e0\u00bb. Qui si vede fra l'altro che la riflessione della \"Teoria generale\" era fortemente legata al contesto storico: non solo alla crisi del '29 ma anche ai regimi autoritari degli anni trenta. Keynes non era un socialista, tutt'altro. Per lui il capitalismo era un sistema economico imperfetto, ma migliorabile, e sicuramente preferibile all'alternativa prospettata dal marxismo. In questo senso \u00e8 lo stesso autore a definire la sua dottrina \u00abmoderatamente conservatrice nelle conseguenze che implica\u00bb. \u00c8 a questo che si riferiscono diversi autori quando definiscono la teoria keynesiana come una \"Rivoluzione per salvare il capitalismo\", o quando sostengono che \u00abin contrasto con il mutamento a un tempo sollecitato e previsto da Marx, il risultato conseguito da Keynes consistette in quanto egli permetteva che restasse immutato\u00bb.\nKeynes previde perci\u00f2 nella \"Teoria generale\" che il suo lavoro avrebbe condotto a una rivoluzione nel modo di intendere la politica economica e l'intervento dello Stato nell'economia: il pensiero keynesiano ebbe in effetti un'enorme influenza nel periodo successivo alla seconda guerra mondiale. Il \"boom\" del dopoguerra fu favorevole all'adozione di politiche basate sui precetti keynesiani e fino agli anni settanta la teoria dell'economista di Cambridge fu quella maggiormente in voga, sia nello studio dell'economia politica, sia nelle politiche economiche dei governi.\nIl pensiero keynesiano si fece spazio ben presto negli ambienti accademici statunitensi, con qualche resistenza eccellente (uno su tutti, Joseph Schumpeter). I principali \"apostoli\" dei contenuti della \"Teoria generale\" furono Alvin Hansen e Lauchlin Currie. Il primo, inizialmente acceso sostenitore della teoria ortodossa, fu in seguito il maggior sostenitore delle idee esposte nell'opera di Keynes. Lauchlin Currie, che fu funzionario della Federal Reserve e consigliere economico del presidente, favor\u00ec l'adozione di politiche fondate sulla nuova teoria. Altro accademico importante nel campo della diffusione del pensiero keynesiano fu Simon Kuznets, il quale, attraverso i suoi modelli statistici, avvalor\u00f2 le idee che prevedevano un intervento a sostegno della domanda aggregata.\nInizialmente, gli economisti neoclassici si erano limitati a cercare punti di contatto tra la loro visione dell'economia e le ricette di Keynes. Nacque il cosiddetto \"modello della sintesi neoclassica della teoria keynesiana\", meglio conosciuto come modello IS-LM, incentrato sull'applicazione delle teorie di L\u00e9on Walras sull'equilibrio economico generale alle conclusioni della \"Teoria generale\".\nTra gli anni sessanta e gli anni settanta, come gi\u00e0 accennato, emerse un nuovo problema, del quale la \"Teoria generale\" non si era occupata in maniera approfondita: l'inflazione, accompagnata da disoccupazione. La stagflazione di quegli anni rese l'approccio keynesiano meno popolare tra economisti teorici e uomini di governo. Cos\u00ec come in un periodo di disoccupazione e deflazione aveva trionfato un economista che proponeva idee per risolvere questi problemi, allo stesso modo durante gli anni settanta ebbe successo il monetarismo, il cui principale esponente era Milton Friedman, tutto incentrato sul controllo dell'inflazione e sul ritorno a concezioni liberiste della politica economica.\nUna rinascita delle teorie di Keynes si \u00e8 avuta con il sorgere della nuova macroeconomia keynesiana ad opera di economisti come Olivier Blanchard, Edmund Phelps, Joseph Stiglitz e altri. Essa si basa sull'informazione incompleta che colpirebbe le conoscenze degli operatori economici, portandoli ad una posizione di equilibrio, definita come una situazione in cui, pur non essendovi equilibrio in senso stretto, ovvero uguaglianza tra domanda e offerta, nessuno ha interesse a modificare i propri comportamenti. Ci\u00f2 deriva dall'imperfezione della concorrenza, a sua volta provocata dal sussistere di asimmetrie informative."}
{"id": "148361", "revid": "124416341", "url": "https://it.wikipedia.org/wiki?curid=148361", "title": "Caraibi", "text": "I Caraibi sono una vasta regione geografica delle Americhe che comprende tutti i paesi bagnati dal Mare Caraibico, cio\u00e8 tutte le isole delle Antille e i litorali di alcuni paesi continentali del centro e sud America che si affacciano su di questo mare. L'area caraibica \u00e8 costituita dalle numerose isole che separano il Golfo del Messico dal mar dei Caraibi e quest'ultimo dall'Oceano Atlantico.\nEtimologia.\nIl nome, originariamente \"Caribe\", venne coniato dagli Spagnoli per definire i popoli \"caribi\" che popolavano sia le Antille sia la parte settentrionale del Sud America prima del contatto europeo. Gli spagnoli presero in prestito il termine \"karipo\", dalle lingue dei Caribi, nelle quali ha il significato di \"uomo\".\nLa parola \"Caribe\" letta in inglese diventava \"caraibi\", pronuncia che \u00e8 poi entrata nell'italiano come nome dell'area geografica, come anche nel francese (\"Cara\u00efbes\"). In inglese, per indicare la zona geografica, \u00e8 invece prevalso l'uso dell'aggettivo \"Caribbean\" (il \"Caraibico\").\nGeografia.\nLe isole sono raggruppate in arcipelaghi, a loro volta compresi in gruppi pi\u00f9 vasti:\nIl clima \u00e8 tropicale, piuttosto piovoso e con temperatura costante su tutto l'arco dell'anno, mitigata dalla presenza del mare, sede di fenomeni atmosferici violenti come tempeste tropicali e uragani a causa anche della presenza di acque calde dovute alla Corrente del Golfo che, proprio dal Golfo del Messico e dal Mar dei Caraibi, prende il suo corso verso nord-est.\nStoria.\nPopolate sin dalle antichit\u00e0 dai popoli indigeni dell'America latina, sono la regione delle Americhe scoperte per prima dagli europei per via delle rotte nautiche conosciute all'epoca che sfruttavano gli alisei: vi approd\u00f2 infatti Cristoforo Colombo nel suo viaggio transoceanico da Palos de la Frontera a San Salvador (Bahamas). Successivamente alla conquista e sottomissione coloniale da parte degli europei (spagnoli, portoghesi e olandesi) fu un luogo di deportazione degli schiavi d'Africa per il lavoro nelle piantagioni nonch\u00e9 luogo dedito alla pirateria.\nDalla fine del XIX secolo in poi, gli Stati Uniti diedero un carattere imperialista alla dottrina Monroe e cominciarono a rafforzare la sua influenza militare, economica e politica nella regione caraibica, anche attraverso interventi militari. L'obiettivo \u00e8 quello di trasformare il Mar dei Caraibi in un \"mare nostrum\" per la sua importanza strategica. \nTra il 1891 e il 1912 eseguono una serie di interventi militari: 1891, Haiti; 1895, Nicaragua; 1898, Porto Rico e Cuba; 1899, Nicaragua; 1902, Venezuela; 1903, Repubblica Dominicana e Colombia; 1904, Repubblica Dominicana e Guatemala; 1906-1903, Cuba; 1907, Repubblica Dominicana; 1909-1910, Nicaragua; 1910-1911 Honduras; 1912, Cuba, Nicaragua e Repubblica Dominicana (al di fuori dei Caraibi, nel 1891 vengono intraprese azioni militari contro il Cile). \nPraticando la \"diplomazia del dollaro\", realizzano interventi finanziari che portano all'istituzione di controlli americani sulle finanze di diversi stati (Honduras, Nicaragua, Repubblica Dominicana, Haiti). Hanno acquisito territori come Puerto Rico dopo la guerra contro la Spagna nel 1898, e le Isole Vergini, acquistate dalla Danimarca nel 1917. Alcuni Stati sono posti sotto uno status vicino al protettorato, come Cuba, in virt\u00f9 dell'emendamento Platt e dell'acquisizione della base navale di Guant\u00e1namo, e Panama, in virt\u00f9 della costituzione panamense (redatta con la partecipazione del console americano) e del dispiegamento permanente delle forze americane nell'area del canale.\nSociet\u00e0.\nLingue.\nLe lingue parlate ufficiali ai Caraibi sono lo spagnolo, il francese, l'inglese, il creolo haitiano, l'olandese e il papiamento.\nEconomia.\nOltre alle piantagioni di caff\u00e8, cotone, canna da zucchero e tabacco e all'agricoltura di sussistenza, un rilevante apporto economico \u00e8 rappresentato dal turismo internazionale grazie alla presenza di spiagge e numerose Barriere coralline lungo le coste con buona ricettivit\u00e0 e clima caldo tropicale. Molti piccoli stati dei Caraibi sono anche noti paradisi fiscali. \u00c8 importante l'esportazione di rum, zucchero di canna e sigari."}
{"id": "148363", "revid": "7", "url": "https://it.wikipedia.org/wiki?curid=148363", "title": "Surinami", "text": ""}
{"id": "148366", "revid": "125486032", "url": "https://it.wikipedia.org/wiki?curid=148366", "title": "Santa Catarina", "text": "Santa Catarina \u00e8 uno dei 27 Stati federati del Brasile, localizzato al centro della Regione Sud. La sua capitale, nonch\u00e9 sede del governo \u00e8 la citt\u00e0 di Florian\u00f3polis, il cui 97% del territorio si trova sull'isola di Santa Catarina. Lo Stato ha il 3,4% della popolazione brasiliana e produce il 3,8% del PIL brasiliano.\nLe sue dimensioni territoriali sono di poco superiori a quelle dell'Ungheria, confina a nord con lo Stato del Paran\u00e1, a sud con lo Stato del Rio Grande do Sul, a est con l'oceano Atlantico e a ovest con l'Argentina. La sua costa oceanica \u00e8 lunga circa .\nLa sua colonizzazione fu per la maggior parte opera di immigranti europei: gli Azzorriani colonizzarono le coste nel XVIII secolo; i Tedeschi colonizzarono la Vale do Itaja\u00ed, parte della regione sud e del nord dello Stato nella met\u00e0 dell'Ottocento e gli italiani colonizzarono il Sud alla fine del medesimo secolo. L'ovest catarinense fu colonizzato dai gaucho di origine italiana e tedesca nella prima met\u00e0 del XX secolo. Gli indici sociali lo collocano tra le migliori unit\u00e0 federative del Brasile per qualit\u00e0 della vita, secondo solo al Distretto Federale e a San Paolo.\nClima.\nInteramente a sud del tropico del Capricorno, localizzato nella zona temperata meridionale del pianeta, lo Stato brasiliano possiede un clima subtropicale. Queste condizioni variano secondo la morfologia della regione: se a ovest e nel Planalto Serrano sono relativamente comuni la brina e le nevicate, nel litorale il clima \u00e8 pi\u00f9 caldo, raggiungendo alte temperature durante la stagione estiva. Alla fine del 2008 alcune regioni dello Stato, principalmente quelle della Vale do Itaja\u00ed, sono state colpite da inondazioni a seguito di un intenso periodo di piogge.\nGeografia fisica.\nSulla costa atlantica si trovano molte spiagge, isole, baie e insenature. Nel centro dello Stato si estendono boschi di pino brasiliano, mentre a sud-ovest prevalgono le praterie e a est e a ovest le foreste.\nSanta Catarina \u00e8 considerato lo Stato pi\u00f9 freddo del Brasile. Grazie alla presenza di vari rilievi si possono verificare nevicate. Negli anni novanta, durante un inverno piuttosto rigido, nelle campagne scesero circa 2 metri di neve, pari alla quantit\u00e0 di neve che scende ogni anno sul Canada.\nStoria.\nIl primo insediamento nel territorio si ebbe nel 1542 per opera degli spagnoli. A essi subentrarono nel 1675 i portoghesi, che nel 1738 crearono un capitanato. L'attuale territorio di Santa Catarina venne popolato da immigrati europei, soprattutto tedeschi, e italiani, in particolar modo veneti dopo l'annessione del Veneto all'Italia, avvenuta nel 1866, e del Trentino (all'epoca appartenente all'Impero austro-ungarico) che vi giunsero in gran numero nel corso del XIX secolo.\nA essi si aggiunsero poi altri italiani, polacchi e russi, contribuendo cos\u00ec a creare molte piccole fattorie a conduzione familiare nelle zone interne del paese. Citt\u00e0 come Nova Trento e molte altre cittadine dalle caratteristiche architettoniche trentine o tirolesi dimostrano la massiccia presenza di popolazioni emigrate dall'allora Impero austro-ungarico. Un'altra citt\u00e0 conosciuta per le sue caratteristiche italiana \u00e8 Urussanga, dove molti immigranti italiani dal Veneto arrivarono nel corso del XIX secolo, principalmente dalla provincia di Belluno.\nVerso la fine del marzo 2004 lo Stato fu colpito dal primo uragano registrato nell'Atlantico meridionale. Non esistendo un nome per un simile fenomeno, i meteorologi brasiliani hanno coniato l'espressione \"ciclone Catarina\".\nEconomia.\nSanta Catarina \u00e8 il sesto Stato pi\u00f9 ricco del Brasile, con un'economia diversificata e industrializzata. L'economia di Santa Catarina \u00e8 basata sull'industria (principalmente agroalimentare, tessile, ceramica e metalmeccanica), mineraria e zootecnica. Lo Stato \u00e8 il pi\u00f9 grande esportatore di pollo e carne maiale dal Brasile, con Sadia (Conc\u00f3rdia) e Perdig\u00e3o (Videira) che sono le due maggiori societ\u00e0 alimentari del Brasile. Tra le industrie ci sono WEG (Jaragu\u00e1 do Sul) uno dei maggiori produttori di motori elettrici nel mondo, EMBRACO, produttore di compressori per frigoriferi, e Hering, industria tessile. Le industrie degli elettrodomestici nel Nord dello Stato sono altamente sviluppate, con marchi di fama nazionale come Consul e Brastemp (entrambi di Joinville). Oltre alla capitale, altre citt\u00e0 importanti dal punto di vista economico sono Chapec\u00f3, Joinville, il centro turistico di Balne\u00e1rio Cambori\u00fa e Blumenau, citt\u00e0 sede della Oktoberfest (la seconda al mondo per dimensioni).\nIn agricoltura, lo Stato si distingue per la produzione di riso, mela e cipolla, oltre ad avere un'importante produzione di soia, mais, banana, uva, aglio, orzo, grano e yerba mate.\nCon solo l'1,12% del territorio nazionale, Santa Catarina \u00e8 stato l'ottavo maggior produttore di mais e l'undicesimo pi\u00f9 grande produttore di soia in Brasile, nel 2017. Ma quando si tiene conto del volume prodotto per dimensione dell'area, lo Stato diventa il leader nazionale nel mais, con una media di 8,1 mila chili per ettaro, e il secondo nella produttivit\u00e0 della soia, con 3.580 chili per ettaro. In 15 anni, c'\u00e8 stata una crescita del 118% nella produttivit\u00e0 del mais e del 58% nella soia. Nel 2019, la produzione di mais nello Stato ha raggiunto 2,8 milioni di tonnellate (nel 2018 il Brasile era il terzo produttore al mondo, con 82 milioni di tonnellate. Tuttavia, la domanda annuale di mais nello Stato \u00e8 di 7 milioni tonnellate: il 97% \u00e8 destinato al consumo animale, in particolare per la produzione di suini e polli da carne (83,8%), poich\u00e9 Santa Catarina \u00e8 il pi\u00f9 grande Stato produttore di suini in Brasile e il secondo di pollame. Il deficit \u00e8 coperto dalle importazioni interstatali, principalmente dal Mato Grosso do Sul, Mato Grosso, Paran\u00e1 e Goi\u00e1s, e da Paesi come l'Argentina e il Paraguay. Nella produzione di soia, nel 2019 lo Stato ha raccolto 2,3 milioni di tonnellate (il Brasile ha prodotto 116 milioni di tonnellate quest'anno, essendo il pi\u00f9 grande produttore al mondo).\n\u00c8 stato il secondo produttore di riso del Paese nel 2020, secondo solo al Rio Grande do Sul. Quest'anno, ha raccolto circa 1,1 milioni di tonnellate di prodotto. La produzione nazionale totale \u00e8 stata di 10,5 milioni di tonnellate quest'anno.\nI tre Stati meridionali del Brasile sono responsabili del 95% della produzione nazionale di mela e Santa Catarina appare in cima alla lista di produzione, in competizione con il Rio Grande do Sul. La regione S\u00e3o Joaquim \u00e8 responsabile del 35% della piantagione di mele nazionale. \nSanta Catarina \u00e8 anche leader nazionale nella produzione di cipolla. Nel 2017, ha prodotto 630.000 tonnellate, soprattutto nei comuni di Alfredo Wagner, Angelina e Rancho Queimado.\nNella produzione di banane, nel 2018 Santa Catarina \u00e8 stata il quarto produttore nazionale.\nSanta Catarina \u00e8 stata il terzo produttore di aglio in Brasile nel 2018, con una superficie coltivata di circa duemila ettari. La regione di Curitibanos \u00e8 il pi\u00f9 grande produttore dello Stato.\nSanta Catarina \u00e8 uno dei pochi Stati brasiliani che coltiva orzo. Nel periodo 2007-2011, lo Stato aveva il 2,5% della produzione nazionale. La coltura \u00e8 stata concentrata nelle microregioni di Canoinhas (57,6%), Curitibanos (26,5%) e Xanxer\u00ea (11,5%). \u00c8 anche uno dei pochi Stati che coltiva grano, anche per il fattore climatico. Nel 2019, la produzione stimata dello Stato era di 150.000 tonnellate, ancora piccola rispetto ai 2,3 milioni di tonnellate prodotte sia dal Rio Grande do Sul sia dal Paran\u00e1. Poich\u00e9 il Paese deve importare questi due cereali in grandi volumi ogni anno, lo Stato ha cercato di stimolare la produzione di colture di cereali invernali con programmi di incentivazione.\nPer quanto riguarda yerba mate, Santa Catarina ha prodotto quasi 100.000 tonnellate nel 2018, principalmente nelle citt\u00e0 di Chapec\u00f3 e Canoinhas.\nLo Stato ha avuto una produzione annuale di circa 23.000 tonnellate di uva nel 2019, con l'86% della produzione statale situata nei comuni di Ca\u00e7ador, Pinheiro Preto, Tangar\u00e1 e Videira. Tuttavia, la maggior parte della produzione nazionale \u00e8 nel Rio Grande do Sul (664,2 mila tonnellate nel 2018).\nNella carne di maiale, Santa Catarina \u00e8 il pi\u00f9 grande produttore del Brasile. Lo Stato \u00e8 responsabile del 28,38% della macellazione del Paese e del 40,28% delle esportazioni brasiliane di carne di maiale. Il numero di suini in Brasile era di 41,1 milioni di capi nel 2017. Santa Catarina aveva il 19,7% del totale.\nIl numero di polli in Brasile era di 1.400 milioni di capi nel 2017. Santa Catarina aveva il 10,8% del totale nazionale, essendo il quarto Stato brasiliano pi\u00f9 grande.\nNella produzione di latte, il Brasile \u00e8 il quinto produttore di latte al mondo, avendo ottenuto, nel 2018, quasi 34 miliardi di litri, il 4% della produzione mondiale. Lo Stato di Santa Catarina \u00e8 responsabile dell'8,78% della produzione nazionale, quasi 3 miliardi di litri di latte. Nella produzione di uova, Santa Catarina rappresentava il 4,58% del totale nazionale, che era di 3,6 miliardi di dozzine nel 2018. Solo lo Stato era responsabile di 165 milioni di dozzine.\nNell'allevamento di manzo, il Brasile aveva quasi 215 milioni di capi nel 2017. Santa Catarina aveva circa 5 milioni di capi di bestiame nel 2018.\nSanta Catarina \u00e8 stata il quinto produttore di miele nel Paese nel 2017, con il 10,2% del totale nazionale.\nLa pesca gioca un ruolo importante nell'economia dello Stato. La produzione di ostriche, capesante e cozze in Brasile \u00e8 stata di 20,9 mila tonnellate nel 2017. Santa Catarina \u00e8 stato il principale Stato produttore, responsabile del 98,1% della produzione nazionale. Palho\u00e7a, Florian\u00f3polis e Bombinhas hanno guidato la classifica dei comuni.\nSanta Catarina \u00e8 il pi\u00f9 grande produttore di carbone in Brasile, principalmente nella citt\u00e0 di Crici\u00fama e nei suoi dintorni. La produzione di carbone minerale grezzo in Brasile \u00e8 stata di 13,6 milioni di tonnellate nel 2007. Santa Catarina ha prodotto 8,7 Mt (milioni di tonnellate); Rio Grande do Sul, 4,5\u00a0Mt; e Paran\u00e1, 0,4 Mt. Nonostante l'estrazione di carbone minerale in Brasile, il Paese deve ancora importare circa il 50% del carbone consumato, poich\u00e9 il carbone prodotto nel Paese \u00e8 di bassa qualit\u00e0, poich\u00e9 ha una concentrazione inferiore di carbonio. I Paesi che forniscono carbone al Brasile includono il Sudafrica, gli Stati Uniti e l'Australia. Il carbone in Brasile fornisce, in particolare, impianti termoelettrici che consumano circa l'85% della produzione. L'industria del cemento nel Paese, invece, si rifornisce di circa il 6% di questo carbone, lasciando il 4% alla produzione di carta cellulosa e solo il 5% alle industrie alimentari, ceramiche e dei cereali. Il Brasile ha riserve di torba, lignite e carbon fossile. Il carbone ammonta a 32 miliardi di tonnellate di riserve e si trova principalmente nel Rio Grande do Sul (89,25% del totale), seguito da Santa Catarina (10,41%). Il deposito di Candiota (RS) ha solo il 38% di tutto il carbone nazionale. Poich\u00e9 \u00e8 un carbone di qualit\u00e0 inferiore, viene utilizzato solo nella produzione di energia termoelettrica e nel sito di deposito. La crisi petrolifera degli anni 1970 ha portato il governo brasiliano a creare il Piano di mobilitazione energetica, con intense ricerche per scoprire nuove riserve di carbone. Il Servizio Geologico del Brasile, attraverso lavori effettuati a Rio Grande do Sul e Santa Catarina, ha notevolmente aumentato le riserve di carbone precedentemente note tra il 1970 e il 1986 (principalmente tra il 1978 e il 1983). Carbone di buona qualit\u00e0, adatto per l'uso in metallurgia e in grandi volumi (sette miliardi di tonnellate), \u00e8 stato successivamente scoperto in vari depositi nel Rio Grande do Sul (Morungava, Chico Lom\u00e3, Santa Teresinha), ma a profondit\u00e0 relativamente grandi (fino a 1.200 m), che finora ne ha impedito l'utilizzo. Nel 2011 il carbone rappresentava solo il 5,6% dell'energia consumata in Brasile, ma \u00e8 un'importante fonte strategica, che pu\u00f2 essere attivata quando, ad esempio, i livelli dell'acqua nelle dighe sono molto bassi, riducendo l'eccesso di offerta d'acqua. energia idroelettrica. Ci\u00f2 \u00e8 avvenuto nel 2013, quando sono state chiuse diverse centrali termoelettriche, mantenendo cos\u00ec la fornitura necessaria, anche se a un costo maggiore.\nCirca industria, Santa Catarina ha registrato un PIL industriale di 63,2 miliardi di R$ nel 2017, equivalente al 5,3% dell'industria nazionale. Impiega 761.072 lavoratori nel settore. I principali settori industriali sono: edilizia (17,9%), alimentare (15,9%), abbigliamento (7,4%), servizi pubblici di servizi industriali, quali elettricit\u00e0 e acqua (6,9%) e tessile (6, 0%). Questi 5 settori concentrano il 54,1% dell'industria statale.\nI principali centri industriali di Santa Catarina sono Jaragu\u00e1 do Sul, Joinville, Chapec\u00f3 e Blumenau. La prima ha un carattere diversificato, con fabbriche di tessuti, prodotti alimentari, fonderie e industria meccanica. L'economia di Chapec\u00f3 si basa sull'agrobusiness. Blumenau concentra la sua attivit\u00e0 nell'industria tessile (insieme a Gaspar e Brusque) e recentemente anche nell'industria del software. All'interno dello Stato sono presenti numerosi piccoli centri manifatturieri, legati sia all'industrializzazione del legno che alla lavorazione dei prodotti agricoli e pastorali.\nIn Industria tessile, Santa Catarina si distingue. Il Brasile, pur essendo nel 2013 tra i 5 maggiori produttori mondiali e rappresentativo nel consumo di tessuti e abbigliamento, ha pochissimo inserimento nel commercio mondiale. Nel 2015, le importazioni brasiliane si sono classificate al 25\u00ba posto (5,5 miliardi di dollari). E nelle esportazioni, era solo 40 \u00b0 nella classifica mondiale. La partecipazione del Brasile al commercio mondiale di tessili e abbigliamento \u00e8 solo dello 0,3%, a causa della difficolt\u00e0 di competere sui prezzi con i produttori in India e principalmente in Cina. Il valore lordo della produzione, che include il consumo di beni intermedi e servizi, dell'industria tessile brasiliana corrispondeva a quasi R $ 40 miliardi nel 2015, l'1,6% del valore lordo della produzione industriale in Brasile. Il Sud ha il 32,65% della produzione. Tra i principali gruppi tessili brasiliani spicca Vale do Itaja\u00ed (SC). Nel 2015, Santa Catarina \u00e8 stata il secondo maggiore datore di lavoro nel settore tessile e dell'abbigliamento in Brasile. Occupa la leadership nazionale nella produzione di cuscini ed \u00e8 il pi\u00f9 grande produttore dell'America Latina e il secondo al mondo di etichette tessute. \u00c8 il pi\u00f9 grande esportatore nel paese di indumenti da bagno / cucina, tessuti di cotone e camicie di cotone. Alcune delle aziende pi\u00f9 famose della regione sono Hering, Malwee, Karsten e Haco.\nIn Industria alimentare, nel 2019, il Brasile \u00e8 stato il secondo esportatore mondiale di alimenti trasformati, con un valore di 34,1 miliardi di dollari in esportazioni. I ricavi dell'industria alimentare e delle bevande brasiliana nel 2019 sono stati di 699,9 miliardi di R $, il 9,7% del prodotto interno lordo del paese. Nel 2015, l'industria alimentare e delle bevande in Brasile comprendeva 34.800 aziende (senza contare i panifici), la stragrande maggioranza delle quali era piccola. Queste aziende impiegavano pi\u00f9 di 1.600.000 lavoratori, rendendo l'industria alimentare e delle bevande il pi\u00f9 grande datore di lavoro nel settore manifatturiero. Ci sono circa 570 grandi aziende in Brasile, che rappresentano una buona parte dei ricavi totali del settore. I primi 50 sono stati: JBS, AmBev, Bunge, BRF, Cargill, Marfrig, LDC do Brasil, Amaggi, Minerva Foods, Coca Cola Femsa, Aurora, Vigor, M .Dias Branco, Camil Alimentos, Solar.Br, Granol, Caramuru Alimentos, Bianchini, Copacol, Citrosuco, Tr\u00eas Cora\u00e7\u00f5es Alimentos SA, Itamb\u00e9, Ajinomoto, Algar Agro, Piracanjuba, Vonpar, Agrex, Frimesa, GTFoods Group, Grupo Sim\u00f5es, Elebat Alimentos, Garoto, Pif Paf Alimentos, J. Mac\u00eado, Frigol, Josapar, Olfar Alimento e Energia, Embar\u00e9, Alibem, Dalia Alimentos, Asa Participa\u00e7\u00f5es, Cacique, Frisa, Brejeiro Rice, Gomes da Costa, Pamplona, Moinhos Cruzeiro do Sul, Best beef, SSA Food e Correct. Santa Catarina cre\u00f2 societ\u00e0 come Sadia e Perdig\u00e3o (che in seguito si fusero con BRF), Seara Alimentos (che oggi appartiene a JBS), Aurora (tutti gli specialisti di carne), Gomes da Costa (pesce e conserve), Birreria Eisenbahn e Hemmer Alimentos (specialisti di conserve come cetrioli, barbabietola, palma, tra gli altri).\nNel settore automotive, lo stato ha stabilimenti GM e BMW.\nNella regione settentrionale dello stato (Canoinhas, Tr\u00eas Barras, Mafra), spiccano il legno e l'industria della carta, dove le grandi industrie sono concentrate a causa del potenziale e l'esistenza di materie prime nella regione. Nelle industrie Serra (Rio Negrinho e S\u00e3o Bento do Sul), vengono eseguiti lavori di lavorazione legno, creando vari derivati e il prodotto finale. Lo stato si distingue a livello nazionale nella produzione di mobili in legno. In queste citt\u00e0, insieme alla citt\u00e0 di Palho\u00e7a, si concentra il maggior volume di aziende. L'industria ha una partecipazione del 7,5% nel settore nazionale. Lo stato \u00e8 il secondo esportatore di mobili del paese (2014). L'industria del legno di Santa Catarina si distingue con una quota del 17,1% in Brasile. \u00c8 una delle pi\u00f9 grandi del paese nella produzione di porte in legno ed \u00e8 leader nazionale nei serramenti.\nResponsabile della gestione di 6,5 miliardi di R $ in valore lordo della produzione industriale di Santa Catarina, il settore carta e cellulosa \u00e8 una delle pi\u00f9 importanti vocazioni economiche nella parte montuosa dello stato. A Santa Catarina \u00e8 l'ottavo per export e il decimo per creazione di posti di lavoro, con oltre 20,2 mila posti vacanti, secondo i dati del 2015. I comuni di Lages e Otac\u00edlio Costa insieme rappresentano circa il 47% del esportazioni di pasta di legno e carta di propriet\u00e0 statale.\nNel sud dello stato (comprese le citt\u00e0 di Imbituba, Tubar\u00e3o, Crici\u00fama, Forquilhinha, I\u00e7ara e Urussanga) si concentrano le principali fabbriche di piastrelle ceramiche in Brasile. Lo stato di Santa Catarina \u00e8 anche leader del paese nella produzione di stoviglie e cristalli.\nIl nord-est dello stato si distingue nella produzione di motocompressori, ricambi auto, frigoriferi, motori e componenti elettrici, macchine industriali, tubi e raccordi. A Santa Catarina, l'industria dei macchinari e delle attrezzature si distingue nella produzione di compressori, essendo leader nelle esportazioni di questo prodotto tra gli stati del paese. \u00c8 anche un importante produttore di attrezzature forestali. Nella metallurgia, lo stato ha il pi\u00f9 grande produttore nazionale di lavelli, serbatoi e serbatoi in acciaio inossidabile, trofei e medaglie, elementi di fissaggio (viti, dadi, ecc.), Serbatoi rivestiti per combustibili, recipienti a pressione industriali e raccordi in ferro. malleabile. \u00c8 il leader mondiale nei blocchi motore e nelle testate in ferro, essendo il pi\u00f9 grande esportatore brasiliano di questo prodotto.\nNel Settore calzaturiero, lo stato ha un centro di produzione a S\u00e3o Jo\u00e3o Batista.\nNel settore elettrodomestici, le vendite di apparecchiature cosiddette \"linea bianca\" (frigorifero, aria condizionata e altri) sono state di 12,9 milioni di unit\u00e0 nel 2017. Il settore ha registrato il suo picco di vendite nel 2012, con 18,9 milioni unit\u00e0. I marchi che hanno venduto di pi\u00f9 sono stati Brastemp, Electrolux, Consul e Philips. Consul \u00e8 originario di Santa Catarina, si \u00e8 fusa con Brastemp e oggi fa parte della multinazionale Whirlpool Corporation.\nBandiera.\nLo scudo centrale reca il simbolo dello Stato ed \u00e8 poggiato su una losanga verde, a sua volta posta su tre bande colorate (rosso-bianco-rosso). La bandiera fu adottata il 29 ottobre 1953 con la legge numero 975. Presenta evidenti rimandi ai simboli italiani.\nInno.\nL'Inno di Santa Catarina fu adottato il 6 settembre 1895. La musica \u00e8 di Jos\u00e9 Brazil\u00edcio de Souza e il testo di Hor\u00e1cio Nunes.\nLingue minoritarie.\nLe lingue minoritarie parlate nello Stato di Santa Catarina possono essere divise in due gruppi:"}
{"id": "148373", "revid": "3689", "url": "https://it.wikipedia.org/wiki?curid=148373", "title": "Syd Barret", "text": ""}
{"id": "148374", "revid": "125875286", "url": "https://it.wikipedia.org/wiki?curid=148374", "title": "Ponte di Wheatstone", "text": "Il ponte di Wheatstone \u00e8 un dispositivo elettrico inventato da Samuel Hunter Christie nel 1833 e perfezionato da Charles Wheatstone nello stesso anno per misurare il valore di una resistenza elettrica.\nDescrizione.\nSi compone di un generatore di tensione che alimenta due rami resistivi posti in parallelo: il primo \u00e8 composto da un resistore campione in serie a una cassetta di resistori (resistenza variabile tramite opportune manopole) di elevata precisione; il secondo ramo \u00e8 invece composto da un resistore campione in serie alla resistenza incognita. Si pone quindi un galvanometro a zero centrale, eventualmente protetto da uno shunt in parallelo, tra i due resistori del primo ramo e i due del secondo ramo.\nAlimentando quindi il circuito, si noter\u00e0 che il galvanometro segnala il passaggio di una corrente elettrica. Si varia quindi il valore della cassetta di resistenze fino a quando il galvanometro non indica pi\u00f9 il passaggio di una corrente. In questa situazione il valore di resistenza elettrica del resistore incognito \u00e8 calcolabile con una semplice formula matematica.\nIl galvanometro \u00e8 uno strumento estremamente delicato e costoso che ha il pregio di essere estremamente sensibile, potendo rilevare correnti dell'ordine del \u03bcA. Lo si pu\u00f2 sostituire con un voltmetro, sempre a zero centrale, purch\u00e9 quest'ultimo possa rilevare tensioni dell'ordine dei decimi di mV.\nLa strumentazione deve essere a zero centrale in quanto uno strumento a scala semplice non pu\u00f2 misurare valori negativi (corrente o tensione inverse rispetto alla polarit\u00e0 dello strumento) e, nel caso di uno squilibrio del ponte opposto rispetto ai poli dello strumento, si correrebbe il rischio di danneggiarlo irrimediabilmente.\nLa cassetta di resistori ed il resistore campione pu\u00f2 essere sostituita da un potenziometro graduato.\nFunzionamento.\nR1 e R4 (R1 e R3 nel primo schema) sono resistori di valore fisso e noto, mentre il resistore R2 \u00e8 variabile. \nSe la relazione dei due resistori del lato conosciuto (R2/(R2+R1)) \u00e8 uguale alla relazione delle altre due resistenze del lato non noto (Rx/(Rx+R3)), la differenza di potenziale elettrico tra i due punti intermedi sar\u00e0 nulla e pertanto non circoler\u00e0 nessuna corrente elettrica fra questi due punti.\nPer effettuare la misura si fa variare il resistore R2 fino ad ottenere il punto di equilibrio, cio\u00e8 fino a che il galvanometro misurer\u00e0 passaggio di corrente nullo.\nIl controllo della corrente nulla si pu\u00f2 realizzare con gran precisione mediante il galvanometro G.\nIn alternativa al galvanometro \u00e8 possibile usare un amplificatore differenziale per strumentazione tipo INA217AIP.\nLa direzione della corrente, in condizione di non equilibrio, indica se R2 \u00e8 troppo alta o troppo bassa.\nIl valore della forza elettromotrice (E) del generatore \u00e8 ininfluente per la determinazione del valore della misura.\nQuando il ponte \u00e8 costruito in modo che R1 \u00e8 uguale a R3, Rx risulta uguale a R2 solamente in condizione di equilibrio.\nNello stesso modo, in condizione di equilibrio, \u00e8 sempre vero che:\nSe i valori delle resistenze R1, R2 e R3 si conoscono con elevata precisione, il valore di Rx pu\u00f2 essere determinato con simile precisione. Piccoli cambiamenti nel valore di Rx romperanno l'equilibrio e saranno chiaramente identificati dall'indicazione del galvanometro.\nIn modo alternativo, se i valori di R1, R2 e R3 sono noti e R2 non \u00e8 variabile, la corrente elettrica che passa attraverso il galvanometro pu\u00f2 essere utilizzata per calcolare il valore di Rx essendo questo procedimento pi\u00f9 rapido che quello di portare a zero la corrente elettrica attraverso lo strumento di misura.\nSe R1 e R2 vengono sostituite con un potenziometro a filo avvolto (con contatto strisciante), il ponte viene detto ponte a filo.\nAnalisi del circuito.\nLa legge di Kirchhoff sulle correnti ci permette di trovate le correnti nelle giunzioni B e K:\nSfruttando la legge di Kirchhoff sulle tensioni troviamo la differenza di potenziale dei circuiti chiusi ABD e BCD:\nQuando il ponte \u00e8 perfettamente bilanciato abbiamo formula_4 e quindi formula_5, possiamo quindi riscrivere le formule in questo modo:\nDalle quali \u00e8 possibile ricavare formula_7:\nDalle prime equazioni, sempre con il ponte bilanciato, ricaviamo formula_9e formula_10, quindi possiamo semplificare in:\nDa cui \u00e8 anche possibile rendere visibile il rapporto di proporzionalit\u00e0 caratteristico del ponte in equilibrio:\nSe la tensione di alimentazione formula_13 e le quattro resistenze sono note, ponendo la resistenza del galvanometro G abbastanza alta da rendere formula_14trascurabile, possiamo calcolare formula_15tramite: \nPonte universale.\nCon lo stesso principio (azzeramento della corrente in un galvanometro) funziona anche il \"ponte universale\", che, oltre alla resistenza, misura anche la capacit\u00e0 C (nello specifico misurabile con il ponte di Shering), e l'induttanza L (nello specifico misurabile con il ponte di Maxwell) dei componenti; i ponti moderni a microprocessore sono in grado di fornire anche la misura del fattore di merito (Q), di un'induttanza, e ovviamente, come tutti gli strumenti di misura elettronici di classe elevata, anche il ponte universale, tramite bus IEEE-488 pu\u00f2 essere inserito in un sistema automatico di misura gestito da computer."}
{"id": "148376", "revid": "304077", "url": "https://it.wikipedia.org/wiki?curid=148376", "title": "Downloading", "text": ""}
{"id": "148377", "revid": "8897", "url": "https://it.wikipedia.org/wiki?curid=148377", "title": "Web browsing", "text": ""}
{"id": "148380", "revid": "1610933", "url": "https://it.wikipedia.org/wiki?curid=148380", "title": "Nutria", "text": ""}
{"id": "148385", "revid": "484362", "url": "https://it.wikipedia.org/wiki?curid=148385", "title": "Scoperta dell'America", "text": ""}
{"id": "148386", "revid": "1543377", "url": "https://it.wikipedia.org/wiki?curid=148386", "title": "Abbazia di Cluny", "text": "Labbazia di Cluny fu fondata nell'omonimo paese dell'allora regione della Borgogna il 2 settembre 909 (o meno probabilmente nel 910), quando il duca di Aquitania e conte d'Alvernia (nella Francia centrale), Guglielmo I detto il Pio, fece dono di un grande possesso fondiario a un abate, Bernone, che fu incaricato di costruirvi un monastero. \nRinunciando a qualsiasi diritto personale sulla nuova istituzione, Guglielmo I mise il monastero sotto la diretta autorit\u00e0 del papa, sottraendolo quindi al potere del vescovo locale. L'abbazia, che adott\u00f2 la Regola benedettina, e la sua costellazione di dipendenze acquisirono presto grandissima rilevanza politica ed economica e giunsero ad esemplificare il tipo di vita religiosa caratteristico del X e dell'XI secolo. \nLo stesso monastero di Cluny divenne la pi\u00f9 famosa, prestigiosa e sovvenzionata istituzione monastica d'Europa. La maggior influenza cluniacense si ebbe a partire dalla seconda met\u00e0 del X secolo fino ai primi anni del XII. Nell'abbazia \u00e8 inoltre inumato papa Gelasio II.\nStoria.\nNel 910 l'abbazia, casa madre dell'ordine omonimo, era ancora di dimensioni modeste. Donando la sua riserva di caccia nelle foreste della Borgogna, Guglielmo dette a Cluny il grande privilegio di liberarla da ogni obbligo verso di lui o la sua famiglia se non la preghiera, a differenza degli altri signori dei suoi tempi che non rinunciavano a far valere i loro intenti, specialmente nella designazione degli abati. Guglielmo prese questa decisione insieme a Bernone, il primo abate, per liberare il nuovo monastero da influenze secolari.\nLa chiesa abbaziale.\nDopo la primitiva chiesa di medie dimensioni (Cluny I), tra il 955 e il 1040 fu ricostruita la chiesa principale (Cluny II), oggi conosciuta solo tramite scavi archeologici. Mostrava un ampio presbiterio, con absidi anche sul transetto, e un coro allungato, tripartito e con deambulatorio.\nIl modello di Cluny II venne per esempio replicato nella chiesa di Santa Reparata a Firenze, dove fu vescovo Gerardo di Borgogna, che aveva avuto modo di vedere il modello nella sua terra di origine. Nel Regno di Sicilia, dove il modello viene metabolizzato nell'architettura siculo-normanna, conosce la sua prima applicazione nel Duomo di Catania, di cui il comparto absidale \u00e8 il solo resto monumentale tangibile, e nel Duomo di Cefal\u00f9 con varianti premostratensi e bizantine.\n\u00abCluny III\u00bb.\nLa chiesa di Cluny, divenuta il luogo di maggiore richiamo monastico ed anche ecclesiale della cristianit\u00e0, divenne troppo piccola per l'affluenza dei fedeli. Nel 1088 l'abate Ugo decise la costruzione della terza chiesa abbaziale (chiesa di San Pietro e Paolo o \"Cluny III\"). L'edificio era di notevoli dimensioni: lungo 187 metri, era dotato di un particolare tipo di nartece a sviluppo longitudinale, chiamato \u00abgalilea\u00bb, che in molte chiese conventuali cluniacensi precedeva l'ingresso all'area liturgica vera e propria, con funzione di filtro tra interno ed esterno. Aveva ben cinque navate, un coro allungato diviso sempre in cinque navate con deambulatorio e cappelle radiali, un doppio transetto e sette torri. Rimase il pi\u00f9 grande edificio religioso d'Europa prima della ricostruzione della Basilica di San Pietro a Roma nel XVI secolo. Tra l'altro non venne demolita la vecchia chiesa abbaziale, ma venne lasciata a fianco della nuova.\nLa campagna di costruzione fu finanziata dall'annuale \"census\" stabilito da Ferdinando I di Le\u00f3n, reggente della Castiglia e Le\u00f3n in un periodo fra il 1053 ed il 1065. Tale finanziamento fu poi riconfermato da Alfonso VI nel 1077 e, di nuovo, nel 1090. La somma fu fissata a 1.000 \"aurei\" da Ferdinando, e raddoppiata da Alfonso VI nel 1090. Per Cluny, la somma equivaleva semplicemente alla pi\u00f9 grande annualit\u00e0 che l'ordine avesse mai ricevuto da un re o un laico, e non venne mai superata.\nLa donazione annuale di Enrico I d'Inghilterra, pari a 100 marchi d'argento (non d'oro), per il 1131, sembra poca cosa al confronto. Il \"census\" alfonsino permise all'abate Ugo (morto nel 1109) di affrontare la costruzione della terza e imponente chiesa abbaziale. Quando i pagamenti in monete d'oro islamiche estorte al regno di Castiglia e Le\u00f3n vennero in seguito a mancare, non tard\u00f2 a manifestarsi una imponente crisi finanziaria che afflisse i cluniacensi durante il periodo di Pontius (1109 \u2013 1125) (Pietro il Venerabile, 1122 \u2013 1156). A Cluny, l'importazione d'oro rese manifeste le ricchezze appena scoperte dei cristiani spagnoli e port\u00f2 la Spagna centrale per la prima volta nella pi\u00f9 ampia orbita europea.\nIl declino.\nA partire dal XIII secolo, Cluny si trov\u00f2 in difficolt\u00e0 finanziarie, causate in gran parte dalla costruzione della terza abbaziale. L'elemosina ai poveri aumentava le uscite mentre la cattiva gestione delle terre e la riluttanza delle case affiliate a pagare il tributo annuo riducevano le entrate dell'abbazia, che incominci\u00f2 ad indebitarsi con i mercanti locali o con finanzieri ebrei di M\u00e2con. Aumentarono i conflitti con i priorati e l'autorit\u00e0 papale s'inaspr\u00ec, con le nomine dirette dell'abate da parte della Santa Sede. I monaci vivevano nel lusso ma erano rimasti solo poco pi\u00f9 che una sessantina gi\u00e0 alla fine del XV secolo. A partire dal concordato di Bologna del 1516, fu il re di Francia a scegliere l'abate di Cluny. Inizi\u00f2 cos\u00ec il deteriore costume delle assegnazioni dell'abbazia ad abati commendatari, a causa del quale spesso il titolare era un personaggio estraneo all'abbazia, impegnato altrimenti a corte, che si limitava a incassare i benefici derivanti dalla gestione operata da altri (i priori).\nNel 1789 l'abbazia divenne bene nazionale e con decreto del 2 novembre di quell'anno i beni della Chiesa di Francia vennero posti a disposizione della Nazione. La furia della Rivoluzione francese si abbatt\u00e9 su Cluny: il monastero fu saccheggiato depredando tutto quello che si trovava al suo interno (dalle tappezzerie ai mobili, per arrivare fino agli oggetti di culto) poi gli edifici furono rasi al suolo. I beni saccheggiati vennero messi in vendita. Nel 1793 vennero bruciati gli archivi e saccheggiata la grande biblioteca. Le terre abbaziali furono vendute nel 1798, ricavando 2,14 milioni di franchi. Le rovine dell'abbazia vennero riutilizzate come cave di pietra per gli edifici della zona fino al 1813. Ad oggi, delle strutture originali, non rimane che l'8%.\nIl monastero.\nOrganizzazione.\nIl monastero di Cluny differiva per due motivi dagli altri centri e confederazioni benedettine: nella sua struttura organizzativa e nell'esecuzione della liturgia come sua principale forma di lavoro. Mentre, infatti, la maggior parte dei monasteri benedettini rimanevano autonomi e associati agli altri solo in maniera informale, Cluny cre\u00f2 una grande federazione in cui gli amministratori di sedi minori svolgevano la funzione di deputati dell'abate di Cluny e rispondevano di tutto ad esso. I responsabili dei monasteri cluniacensi, essendo sotto la diretta supervisione dell'abate della \"casa madre\", autocrate dell'ordine, erano chiamati quindi non abati ma priori; questi si incontravano a Cluny una volta all'anno per trattare di questioni amministrative e fare rapporto. Le altre strutture benedettine, anche quelle di formazione pi\u00f9 antica, riconobbero Cluny come la propria guida. Quando nel 1016 papa Benedetto VIII decret\u00f2 che i privilegi di Cluny si estendessero anche alle sue sedi minori, ci\u00f2 rappresent\u00f2 un ulteriore incentivo per le comunit\u00e0 benedettine ad entrar a far parte dell'ordine cluniacense.\nI monaci ospiti di Cluny proposero, inoltre, una rivalutazione dell'originale ideale del monachesimo benedettino, inteso come entit\u00e0 produttiva ed autosufficiente, simile alle contemporanee \"ville\", tipiche delle zone ove l'influenza dell'Impero romano era ancora predominante, e dei manieri (manifestazione del feudalesimo), in cui ogni membro della comunit\u00e0 doveva offrire il lavoro manuale, oltre alla preghiera. San Benedetto di Aniane, il \"secondo Benedetto\", aveva raggiunto la consapevolezza che i \"monaci neri\" non potevano pi\u00f9 supportare se stessi con il solo lavoro fisico: fu questo il carattere fondamentale delle costituzioni monastiche che egli compil\u00f2 nell'817 per regolare tutti i monasteri carolingi, su richiesta di Luigi il Pio. In tale prospettiva, la decisione di Cluny di offrire esclusivamente delle preghiere perenni (\"laus perennis\") era la testimonianza che la specializzazione vi aveva compiuto un passo ulteriore. In tutti i monasteri della rete, alla regola benedettina vennero aggiunte le \"consuetudines\", le particolari norme elaborate a Cluny: quella detta \"cluniacense\" divenne pertanto una particolare \"congregazione\" all'interno dell'Ordine benedettino.\nL'influenza dell'abbazia.\nSi deve a Maiolo (954-994) l'ideazione del ruolo di Cluny come \"casa madre\" di una serie di affiliazioni monastiche, sempre ampliabile.\nNell'Europa frammentata del X ed XI secolo, la rete cluniacense esport\u00f2 la sua influenza riformatrice, coprendo con particolare intensit\u00e0 la Francia, l'Italia settentrionale, la Germania e la penisola iberica. Libero da interferenze laiche o episcopali, responsabile solo davanti al papato, in quel tempo attraversato da turbolenze, con papi rivali appoggiati da gruppi rivali di nobili, lo spirito cluniacense rivitalizz\u00f2 le chiese gallica e normanna, coinvolgendo il monastero reale francese di Fleury.\nPer quanto riguarda l'Inghilterra, le case cluniacensi meglio conservate sono quelle di Castle Acre, nel Norfolk, e Wenlock, nello Shropshire. Fino al regno di Enrico VI tutte le case cluniacensi in Inghilterra erano francesi, governate da priori francesi e controllate direttamente da Cluny. L'atto di Enrico che innalz\u00f2 i priorati inglesi ad abbazie indipendenti, fu un gesto politico, un segno della neonata coscienza nazionale inglese.\nI primi stabilimenti cluniacensi avevano offerto rifugio da un mondo attraversato da conflitti, ma verso la fine dell'XI secolo la piet\u00e0 dell'ordine permeava l'intera societ\u00e0, arrivando al risultato di una finale e decisiva cristianizzazione del continente europeo. Da Cluny vennero novit\u00e0 fondamentali per tutta la Chiesa occidentale, dalla liturgia all'architettura sacra, a vere e proprie istituzioni, come le ricorrenze di Tutti i Santi e della commemorazione dei defunti del 1\u00ba e 2 novembre.\nI priori cluniacensi, colti e di buona famiglia, collaborarono fruttuosamente con i potenti, aristocratici o monarchi che fossero, nelle zone dove si trovavano i loro monasteri, raggiungendo posizioni di prestigio e responsabilit\u00e0. Cluny diffuse in Europa la pratica della venerazione del Re come sostenitore e protettore della Chiesa, e a loro volta i monarchi dell'XI secolo andarono incontro ad un cambiamento nella loro condotta spirituale: un re inglese, Edoardo il Confessore, fu addirittura canonizzato.\nIn Germania, la penetrazione degli ideali cluniacensi si verific\u00f2 con l'appoggio dell'imperatore Enrico III, della dinastia Salica, che aveva sposato una figlia del duca di Aquitania. Presso Enrico si rafforz\u00f2 la convinzione di un ruolo sacramentale dell'Imperatore come delegato di Cristo nella sfera di potere temporale, il che gli frutt\u00f2 un ruolo di controllo spirituale ed intellettuale sulla Chiesa tedesca, che culmin\u00f2 con l'elezione del suo fedele papa Leone IX.\nLa nuova prospettiva di piet\u00e0 cristiana dei sovrani rafforz\u00f2 il movimento della Tregua di Dio per piegare le violenze aristocratiche.\nstruttura fluida intorno all'autorit\u00e0 centrale; caratteristica che sarebbe poi divenuta peculiare delle monarchie nazionali di Francia ed Inghilterra e della burocrazia dei grandi ducati indipendenti, come la Borgogna. La gerarchia altamente centralizzata di Cluny era anche un ideale luogo di crescita e formazione per i presbiteri: quattro monaci di Cluny divennero papi: \nCluny fu guidata da una successione regolare e ordinata di abati capaci e colti, provenienti dalle maggiori famiglie aristocratiche. Molti diventarono vescovi.\nDue abati furono canonizzati: i santi Oddone di Cluny, successore di Bernone (927-942) e Ugo di Cluny (morto nel 1109, con il quale l'abbazia raggiunse l'apice della fama, sia spirituale che politica).\nSant'Odilone di Cluny, il quinto abate (morto nel 1049), fu un terzo grande capo dell'ordine che continu\u00f2 il lavoro di riforma degli altri monasteri, ma che incoraggiava anche un pi\u00f9 stretto controllo dei priorati meno fedeli alla casa madre.\nCluny e le riforme Gregoriane.\nCluny non era nota per severit\u00e0 o ascetismo, n\u00e9 per l'adozione della povert\u00e0 apostolica, ma gli abati di Cluny supportavano il ritorno in auge del papato e le riforme di papa Gregorio VII che portarono ad un'autorit\u00e0 papale senza precedenti. La struttura cluniacense si trov\u00f2 ad identificarsi profondamente con la curia romana, ricca, riconosciuta e universale. All'inizio del XII secolo l'ordine perse di influenza a causa della gestione inefficiente. Fu per\u00f2 rivitalizzato in seguito sotto l'abate Pietro il Venerabile (morto nel 1156), che riport\u00f2 in linea i priorati pi\u00f9 deboli e torn\u00f2 ad una severa disciplina. Cluny raggiunse con Pietro i suoi ultimi giorni di potenza, con i suoi monaci che diventavano vescovi, legati e cardinali in tutta la Francia ed il Sacro Romano Impero. Al tempo della morte di Pietro per\u00f2 erano sorti nuovi e pi\u00f9 austeri ordini, come quello Cistercense, che stavano generando una nuova ondata di riforme ecclesiastiche. Fuori dalle strutture ecclesiastiche poi, il crescere del nazionalismo in Francia ed Inghilterra creavano un clima poco favorevole all'esistenza di monasteri autocratici e rispondenti ad una sede unica in Borgogna. Lo Scisma d'Occidente del periodo 1378-1417 divise ulteriormente le lealt\u00e0: la Francia riconosceva il papa avignonese, e l'Impero, gli stati italiani e l'Inghilterra quello romano, dividendo e confondendo le relazioni.\nCluny e le arti.\nA Cluny l'arte centrale era la liturgia stessa che, estensiva e bella in un contesto fonte d'ispirazione, rifletteva la nuova ondata di piet\u00e0 pi\u00f9 personale e soggettiva dell'XI secolo; l'intercessione monastica appariva indispensabile al raggiungimento di uno stato di grazia ed i potenti facevano a gara per essere ricordati nelle infinite preghiere del monastero, dando inizio alle donazioni di terra e ai benefici che resero possibile lo sviluppo di altre arti.\nA \"Cluny III\" i capitelli pi\u00f9 antichi si trovavano nel deambulatorio e risalgono a prima del 1095. L'ingresso era affiancato da due semicolonne, che presentavano due capitelli istoriati, uno con il \"Peccato dei progenitori\" e l'altro con il \"Sacrificio di Isacco\". Sugli altri capitelli era raffigurato una sorta di compendio del sapere medievale, con vari soggetti: un capitello corinzio che dimostra una notevole comprensione dell'arte antica, uno con atleti, uno con un apicoltore, una serie con le virt\u00f9 teologali e cardinali, uno con una raffigurazione della \"Primavera\", uno dell\"Estate\", uno con i \"Fiumi del Paradiso\" (allegoria dei quattro vangeli) e una serie con gli otto toni del canto gregoriano.\nLa grande variet\u00e0 di temi era bilanciata anche dalla notevole variet\u00e0 degli schemi entro i quali erano scolpite le raffigurazioni: si va dalle \"mandorle\" con figure intere di personaggi, ad altri dove l'istoriazione non ha soluzione di continuit\u00e0.\nStemma.\nLo stemma dell'abbazia di Cluny \u00e8 in rosso, a due chiavi d'oro a croce di Sant'Andrea, attraversate da una spada in palo a lama in argento ed elsa d'oro in punta.\nLa chiave e la spada fanno riferimento rispettivamente a San Pietro e San Paolo, ai quali \u00e8 consacrata l'abbazia. Le chiavi a croce di Sant'Andrea sarebbero un privilegio di concessione papale."}
{"id": "148391", "revid": "2161050", "url": "https://it.wikipedia.org/wiki?curid=148391", "title": "Congregazione cluniacense", "text": "La Congregazione cluniacense (o di Cluny) \u00e8 una delle numerose congregazioni che nascono dall'Ordine di San Benedetto, la cui regola cio\u00e8 si ispira a quella benedettina. I religiosi appartenenti pospongono al loro nome la sigla O.S.B. Clun.\nStoria.\nLa Congregazione cluniacense venne istituita il 2 settembre 909, quando Guglielmo I, duca d'Aquitania, don\u00f2 la \"villa\" di Cluny a Bernone, abate di Baume, per fondarci un monastero di dodici monaci sotto la regola di san Benedetto.\nL'abate Bernone stabil\u00ec nel monastero tale regola secondo la riforma di Benedetto d'Aniane. Fu per\u00f2 sotto l'abate Oddone che la regola detta \"cluniacense\" fu adottata da altri monasteri, che formarono intorno all'abbazia di Cluny una rete di priorati autonomi e al tempo stesso obbedienti al governo comune dell'abate di Cluny.\nIl principio gerarchico si affievol\u00ec un po' verso il 1075, quando Cluny accett\u00f2 nell'ordine delle abbazie, al fine di fare la sua parte nel vecchio sistema del monachesimo benedettino e di non dover rinunciare a integrare un certo numero di strutture pronte, come V\u00e9zelay, a passare nell'ordine di Cluny per beneficiare dell'esenzione ma desiderosi di non cadere al rango di semplici priorati.\nL'espansione avanz\u00f2 sotto gli abati Bernone (morto nel 927), Oddone (morto nel 942), Maiolo (morto nel 994), Odilone (morto nel 1048), Ugo di Semur (morto nel 1109), Ponzio di Melgueill (dimessosi nel 1122) e Pietro il Venerabile (morto nel 1157).\nNel XII secolo, quello che si chiama ordine cluniacense conta circa duemila priorati, fra cui alcuni che sono fra le maggiori strutture ecclesiastiche del tempo: La Charit\u00e9-sur-Loire, Souvigny, Saint-Martin-des-Champs vicino a Parigi. Se la maggior parte dei monasteri sono divenuti semplici priorati integrandosi nell'ordine, un piccolo numero vi \u00e8 entrato conservando il rango di abbazia, ma accettando la disciplina comune e l'autorit\u00e0 superiore dell'abate di Cluny.\nDirettamente sottomessa alla Santa Sede, Cluny \u00e8 nell'XI secolo lo strumento efficace del successo delle istituzioni di pace e della riforma gregoriana. Molti papi e legati pontifici escono da Cluny. La rete cluniacense diffonde i principi della riforma contro i vizi di cui soffre la Chiesa presa dai collegamenti feudali col mondo laico: simonia, nicolaismo. Accusato a sua volta di un esagerato arricchimento e di un potere temporale eccessivo, l'ordine di Cluny perde di influenza spirituale alla nascita, alla fine dell'XI secolo e all'inizio del XII, di nuovi ordini ispirati ad un ideale di povert\u00e0 e austerit\u00e0: l'ordine cistercense, i premostratensi, l'ordine certosino.\n\u00c8 dunque in opposizione completa con quello che sar\u00e0 l'ideale cistercense, per il quale Bernardo di Chiaravalle disputer\u00e0 aspramente con Pietro il Venerabile, che Cluny diviene uno dei principali centri di vita intellettuale e artistica in Occidente.\nOdone mette la storia santa in versi ed elabora una morale pratica. I sermoni di Odilone resteranno a lungo modelli di eloquenza elegante e concisa. Abbone di Fleury definisce gli equilibri del potere politico. Pietro il Venerabile traduce in latino il Corano per meglio confutarlo, e spinge con ci\u00f2 ad un ricorso pi\u00f9 frequente alle traduzioni dall'arabo. Cluny produce teologi, moralisti, apologeti, poeti e storici.\nL'architettura \u00e8 un'altra affermazione della potenza e dell'influenza di Cluny. L'architettura cluniacense prosegu\u00ec il modello benedettino gettando le basi per quello cistercense, contribuendo a diffondere il modello architettonico dell'abbazia, ossia un complesso di strutture di cui la chiesa \u00e8 quella principale, tutte ruotanti attorno ad un chiostro quadrato o a \"T\" come nel caso di Cluny. Le piante caratteristiche dell'architettura cluniacense furono quelle cosiddette \"a gradoni\" e \"a cappelle radiali\".\nA una chiesa contemporanea alla fondazione che successe all'abbaziale di Bernone, poi quella degli abati Aimaro e Maiolo detta Saint-Pierre-le-Vieux, di cui la pianta caratteristica, col suo coro \"pourvu de collat\u00e9raux\", \u00e8 pi\u00f9 o meno riprodotta in tutto un gruppo di chiese monastiche. A questa succede l'abbaziale dell'abate Ugo, il cui coro \u00e8 consacrato nel 1095. Cluny fa da modello, anche considerando tre tempi di costruzione diversi, di cui il terzo e ultimo risale al 1100. Si ritrova la pianta di Saint-Pierre-le-Vieux in Borgogna, in Germania, in Svizzera. In Italia si hanno validi esempi ben conservati come la chiesa lombarda di San Salvatore a Capo di Ponte in Val Camonica e il Monastero di San Pietro in Lamosa a Provaglio d'Iseo (BS).\nVita quotidiana.\nI monaci cluniacensi, seguendo la Regola di San Benedetto, erano tenuti a dividere la propria giornata tra preghiera e lavoro; ciononostante il fondatore dell'ordine cluniacense considerasse la preghiera con maggiore importanza: i monaci pregavano sia di giorno che nelle ore notturne; il lavoro consisteva invece principalmente in trascrizione di testi antichi (sacri o profani), passando in secondo piano il lavoro manuale.\nEccezione fatta per le preghiere e i canti, i monaci di Cluny erano tenuti al pi\u00f9 totale silenzio (al punto che per i messaggi indispensabili essi comunicavano attraverso i gesti).\nPrerogativa dei monaci cluniacensi era la carit\u00e0 cristiana: accoglievano e rifocillavano pellegrini e chierici in viaggio, soccorrevano i poveri, visitavano a domicilio i malati; ospitavano i bisognosi nella \"casa dei poveri\", donando loro pane, vino, carne e vestiti.\nPer quanto riguarda l'istruzione, i monaci cluniacensi accoglievano ed istruivano bambini e ragazzi (i cui genitori aspiravano a farli diventare monaci, cos\u00ec da assicurarsi la grazia divina), ma quest'uso cess\u00f2 intorno al XII secolo, quando i monaci si rifiutarono di allevare fanciulli incapaci di scegliere.\nDal punto di vista dell'alimentazione, i monaci di Cluny probabilmente seguivano la stessa frugale dieta di San Benedetto (che, come rappresentato in un suo ritratto con la sorella Scolastica, consisteva spesso in pane, pesce e vino leggero).\nLa congregazione in altre fonti.\nIl romanzo Il nome della rosa di Umberto Eco si svolge in un monastero dell'Ordine cluniacense inventato dall'autore."}
{"id": "148393", "revid": "729019", "url": "https://it.wikipedia.org/wiki?curid=148393", "title": "Via Portuense", "text": "La via Portuense \u00e8 una strada romana costruita nel I secolo d.C. per collegare l'Urbe con il \"Porto\", fatto costruire dall'imperatore Claudio alla foce del Tevere.\nAncora oggi la via Portuense rappresenta un importante collegamento tra Roma, la sua fiera, il polo logistico \"Commercity\", l'aeroporto e la citt\u00e0 di Fiumicino in alternativa all'autostrada A91 Roma-Aeroporto Fiumicino.\nLa strada ha inizio da Porta Portese e percorre il settore sud-occidentale della capitale passando per l'omonimo quartiere, poi per Colli Portuensi, Corviale, La Parrocchietta e il Trullo fino a uscire dai confini urbani oltre il grande raccordo anulare. Attraversa la frazione di Ponte Galeria dove assume la denominazione di strada provinciale SP1/a (ereditata dalla via della Magliana che a Ponte Galeria confluisce) e giunge al vicino polo fieristico-commerciale e, in territorio del comune di Fiumicino, serve la zona di Parco Leonardo raggiungendo infine il centro di Fiumicino."}
{"id": "148394", "revid": "53508", "url": "https://it.wikipedia.org/wiki?curid=148394", "title": "Nuova Francia", "text": "La Nuova Francia (in francese: \"Nouvelle-France\") era un'area del Nord America colonizzata dai francesi nei secoli XVI, XVII e XVIII.\nAl momento della sua massima espansione, nel 1712, il territorio della Nuova Francia era esteso da Terranova al Lago Superiore e dalla Baia di Hudson al Golfo del Messico. Il territorio era diviso in cinque governatorati, ognuno con la propria amministrazione: Acadia, Canada, Baia di Hudson, Terranova e Louisiana (prolungamento ideale di questo territorio erano la colonia delle Isole sottovento: Saint-Domingue, Guadeloupe e Martinique).\nAlcune di queste zone, segnatamente la provincia canadese del Qu\u00e9bec e parte di quelle di Ontario e Nuovo Brunswick, corrispondono a quello che nel ventunesimo secolo viene comunemente chiamato Canada francese.\nPrime esplorazioni.\nNel 1523, il navigatore italiano Giovanni da Verrazzano convinse Francesco I di Francia a finanziare una spedizione per trovare una via occidentale per arrivare al Catai in Asia. Successivamente Verrazzano salp\u00f2 da Dieppe, attravers\u00f2 l'Oceano Atlantico su una piccola caravella con 53 uomini. Dopo aver esplorato la costa delle attuali Caroline, punt\u00f2 verso nord lungo la costa, sbarcando nei pressi di New York. Chiam\u00f2 il sito \"Nouvelle-Angoul\u00eame\" in onore del re, il conte di Angoul\u00eame. Il viaggio di Verrazzano convinse il Re a stabilire una colonia nelle nuove terre scoperte. Verrazzano diede i nomi di Francesca e Nova Gallia ai territori tra la Nuova Spagna e Terranova.\nNel 1534, Jacques Cartier piant\u00f2 una croce nella penisola Gasp\u00e9 e reclam\u00f2 il territorio in nome di Re Francesco I. Fu la prima provincia della Nuova Francia, per\u00f2 la Francia non sembrava interessata, almeno inizialmente, ad impiantare insediamenti in questa regione. Ci\u00f2 nonostante le navi da pesca bretoni continuarono a navigare attorno alle coste atlantiche fino a risalire il fiume San Lorenzo, stipulando accordi commerciali con i Nativi americani. I mercanti francesi si accorsero subito che la regione del San Lorenzo aveva grandi quantit\u00e0 di pregevoli animali da pelliccia, specialmente castoro, la cui pelle stava per questo diventando sempre pi\u00f9 rara nel Vecchio Mondo. La corona francese decise pertanto di colonizzare il territorio spinta anche da motivazioni economiche oltrech\u00e9 dalla volont\u00e0 di colonizzare il territorio per assicurarsi ed espandere la sua influenza in America.\nI francesi fecero altri tentativi per insediarsi nel Nordamerica. Nel 1564 fu fondata la colonia di \"Fort Caroline\", costruita nei pressi di Jacksonville, in Florida. Con l'intenzione di essere un rifugio per gli ugonotti francesi, venne fondata \"Caroline\" sotto il comando di Ren\u00e9 Goulaine de Laudonni\u00e8re e Jean Ribault. Fu saccheggiata dagli spagnoli, comandati da Pedro Men\u00e9ndez de Avil\u00e9s, fondatore poi dell'insediamento di St. Augustine il 20 settembre 1565.\nI vasti territori, conosciuti poi come Acadia e Canada erano, in alcune zone, abitati da alcune trib\u00f9 nomadi di Amerindiani delle nazioni Algonchini e Irochesi. Queste terre erano piene di immense ricchezze naturali. Negli anni Ottanta, le compagnie commerciali francesi si erano ormai stabilite e le prime navi iniziarono a portare in Europa le pellicce nordamericane.\nI primi tentativi per stabilire qualche insediamento europeo fallirono. Nel 1598 fu fondato un luogo di scambi commerciali sulla Sable Island, al largo della costa dell'Acadia, ma non ebbe successo. Nel 1600 un altro di questi fu stabilito a Tadoussac, ma solo in cinque di quelli che lo occupavano sopravvissero all'inverno. Nel 1604 Pierre Dugua de Mons, accompagnato da Samuel de Champlain e Jean de Poutrincourt, diresse una spedizione nella Baia di Fundy. De Mons riusc\u00ec a fondare una colonia a Dochet island, ma la met\u00e0 degli uomini mor\u00ec di scorbuto durante l'inverno. La colonia venne spostata nel 1605 a Port-Royal, ma venne abbandonata l'anno successivo. Jean de Poutrincourt ritorn\u00f2 a Port-Royal nel 1610 per fondare una colonia pi\u00f9 stabile.\nNel 1613 una cinquantina di coloni francesi si insediarono in un posto chiamato \"Saint-Sauveur\" nell'attuale Maine. Poco dopo Thomas Dale, governatore della Virginia, ordin\u00f2 a Samuel Argall di cacciare i francesi da \"Saint-Sauveur\". Il piccolo insediamento venne saccheggiato, la nave \"Jonas\" fu sequestrata e i coloni di \"Saint-Sauveur\" vennero imprigionati e portati a Jamestown. Argall piant\u00f2 una croce sul sito di \"Saint-Sauveur\", rivendic\u00f2 il territorio a nome di re Giacomo I, poi distrusse anche \"Saint-Croix\" e \"Port-Royal\". L'Acadia, dopo essere diventata \"Nova Scotia\", rest\u00f2 in mani inglesi dal 1613 al 1632, tuttavia venne ancora frequentata da pescatori e da commercianti di pellicce francesi.\nFondazione di Qu\u00e9bec e colonizzazione del Canada.\nIncoraggiato da Enrico IV di Francia, nel 1608 Samuel de Champlain fond\u00f2 Qu\u00e9bec con sei famiglie, in totale 28 persone (rappresent\u00f2 il primo insediamento che ebbe successo nel territorio canadese). La colonizzazione fu lenta e difficile. Molti coloni morirono presto. Nel 1630 c'erano solamente 100 coloni che vivevano in quell'insediamento e nel 1640 erano 359.\nChamplain si alle\u00f2 con le popolazioni indiane degli Algonchini e dei Montagnais che erano in guerra contro gli Irochesi e stabil\u00ec forti legami con gli Huroni, con lo scopo di mantenere vivo il commercio delle pellicce. Inoltre predispose che dei giovani francesi vivessero con gli indiani per impararne la lingua, i loro usi ed i loro costumi. Tutto ci\u00f2 serviva ad aiutare i francesi ad adattarsi alla vita in America. Questi uomini, detti \"Coureurs de bois\", tra i quali \u00c9tienne Br\u00fbl\u00e9, estesero l'influenza francese a sud ed a ovest dei Grandi Laghi.\nNei primi decenni di vita della Nuova Francia, erano stanziate solamente poche dozzine di coloni, mentre le colonie inglesi pi\u00f9 a sud erano molto pi\u00f9 ricche e popolate. Il cardinale Richelieu, consigliere di re Luigi XIII, volle fare della Nuova Francia una colonia importante come quelle inglesi. Nel 1627 Richelieu fond\u00f2 la Compagnia dei cento Associati con lo scopo di investire in Nuova Francia, promettendo appezzamenti di terreni a centinaia di nuovi coloni e modellare la citt\u00e0 di Qu\u00e9bec come grande centro mercantile; nella primavera del 1634 Robert Giffard, ex chirurgo della marina francese, e Jean Juchereau riuscirono a reclutare una trentina di emigranti della regione del Perche per popolare Qu\u00e9bec. Champlain fu nominato Governatore della Nuova Francia e Richelieu proib\u00ec ai non-cattolici di insediarvisi. I Protestanti dovevano rinunciare alla loro fede per stabilirsi in Nuova Francia; molti di questi perci\u00f2 scelsero di immigrare nelle colonie inglesi. La Chiesa cattolica e i missionari, come i Gesuiti, si stabilirono in tal modo nel territorio. La distribuzione delle terre, stabilita da Richelieu, si basava su un sistema di tipo semi-feudale, con il quale dei ricchi \"seigneurs\" erano possidenti di enormi latifondi.\nFrattanto le colonie inglesi del sud cominciavano ad invadere la valle del San Lorenzo e nel 1629 Qu\u00e9bec venne conquistata dai fratelli David, James, Lewis, Thomas e John Kirke, ed occupata fino al 1632 quando venne ridata alla Francia con il Trattato di Saint-Germain-en-Laye. Champlain ritorn\u00f2 a Qu\u00e9bec in quell'anno e chiese che Sieur de Laviolette fondasse un altro emporio a Trois-Rivi\u00e8res nel 1634. L'esploratore e uomo politico francese mor\u00ec nel 1635.\nLa Chiesa, che dopo la morte di Champlain fu la forza dominante in Nuova Francia, pretese di stabilire nella colonia un'utopica comunit\u00e0 cristiana. Nel 1642, vennero aiutati un gruppo di coloni, capeggiati da Paul Chomedey de Maisonneuve, i quali fondarono, lungo il fiume San Lorenzo, Ville-Marie, nucleo originale dell'attuale Montr\u00e9al. Nel 1640, i missionari gesuiti penetrarono nella zona dei Grandi Laghi e convertirono gran parte degli Huroni. I missionari entrarono in conflitto con gli Irochesi, che attaccavano con frequenza Montr\u00e9al. Nel 1649 sia le missioni gesuite sia la societ\u00e0 hurone furono distrutte dalle invasioni irochesi.\nLe vie di trasporto nella Nuova Francia erano inesistenti, con solo poche strade e pochi canali navigabili. Cos\u00ec gli abitanti usavano le vie d'acqua, in special modo il fiume San Lorenzo, con canoe come mezzo di trasporto. In inverno, quando i laghi si ghiacciavano, sia i ricchi sia i poveri viaggiavano con slitte trainate da cani e da cavalli.\nColonizzazione dell'Acadia.\nL'Acadia, dopo essere ritornata in mani francesi nel 1632, era retta da due governatori sotto l'autorit\u00e0 della Compagnia dei Cento Associati: Charles de Saint-Etienne de La Tour e Isaac de Razilly. Nel 1631 La Tour fece costruire un forte a Saint-Jean e un altro a Cap-Sable. In seguito il governatore spos\u00f2 una donna Micmac; i suoi compagni fecero lo stesso. Da queste unioni nacquero i primi \"metis\" dell'Acadia.\nNel 1632 arriv\u00f2 l'altro governatore: Isaac de Razilly. Scelse il porto di La H\u00e8ve come quartier generale e per farne la capitale dell'Acadia. Fece costruire una cappella, dei magazzini, un forte e delle case. Raizilly aveva portato in Acadia una dozzina di famiglie francesi. Dopo la fine dei lavori, Razilly decise di riprendere Port-Royal; presentatosi a met\u00e0 dicembre 1632, il capitano Andrew Forrester consegn\u00f2 il posto senza colpo ferire. La maggior parte dei coloni inglesi tornarono in Inghilterra ma una parte rest\u00f2 a Port-Royal accanto ai coloni di Raizilly. Nel 1634 il governatore fece costruire un forte a Canseau per proteggere il commercio delle pellicce. Nel 1635 Razilly conquist\u00f2 Forte Pentaguet. Razilly mor\u00ec nel 1636. A quest'epoca l'Acadia aveva circa centoventi coloni.\nPrima di morire Isaac de Razilly lasci\u00f2 al fratello Claude la responsabilit\u00e0 di governare l'Acadia, ma quest'ultimo non ci venne mai e al suo posto nomin\u00f2 Charles de Menou d'Aulnay di amministrare la colonia. Aulnay spost\u00f2 nuovamente la capitale a Port-Royal. Poich\u00e9 l'amministrazione dell'Acadia continuava ad essere bipartita, nel 1640 Aulnay inizi\u00f2 una violenta politica di contrasto contro La Tour; in gioco c'erano anche gli interessi sul commercio delle pellicce. Dopo una lunga guerra civile, Aulnay venne nominato governatore dell'Acadia nel 1647. Durante la sua amministrazione Aulnay fece enormi sforzi per colonizzare l'Acadia: costru\u00ec tre forti, fece insediare una ventina di famiglie dalla Francia e ordin\u00f2 il dissodamento dei terreni vicini a Port-Royal, a Pentagouet e a Saint-Jean. Per rifornire gli acadiani di vettovaglie, ogni anno venivano tre-quattro navi dalla Francia. Alla morte di Aulnay, avvenuta nel 1650, l'Acadia contava circa cinquecento coloni.\nSotto controllo reale.\nAttorno all'anno 1650, la citt\u00e0 di Montr\u00e9al non aveva che poche decine di abitanti e la colonia subiva frequenti attacchi dalle trib\u00f9 Irochesi. Nel 1660, Adam Dollard des Ormeaux comand\u00f2 una milizia di francesi e di huroni contro gli irochesi, ma nessuno di loro sopravvisse dopo la battaglia. Nel 1663 la Nuova Francia fu maggiormente protetta quando Luigi XIV sciolse la Compagnia dei Cento Associati e fece diventare la colonia una provincia francese. Nel 1665 il Re mand\u00f2 una guarnigione francese a Qu\u00e9bec, il reggimento Carignan-Sali\u00e8res. Fu anche riformata l'amministrazione della colonia secondo le linee-guida del governo francese. Venne stabilito, come carica politica, il Governatore Generale e l'Intendente della Nuova Francia subordinati al Ministero della Marina. Nel 1665 fu nominato Jean Talon dal Ministro della Marina Jean-Baptiste Colbert, come primo Intendente della Nuova Francia. Queste riforme avevano lo scopo di limitare l'influenza del vescovo di Qu\u00e9bec, il quale aveva grande potere nella colonia, dopo la morte di Champlain.\nNell'inverno tra il 1665 e il 1666 l'intendente francese Jean Talon promosse un censimento nella Nuova Francia. Tale censimento mostr\u00f2 una popolazione di 3215 abitanti nella Nuova Francia, molti pi\u00f9 di quanti ce ne fossero solo qualche decennio prima. Il censimento di Talon mostr\u00f2 la ripartizione degli abitanti in base al sesso: gli abitanti di sesso maschile erano 2304, mentre quello femminile ne contava 1181. All'epoca del monopolio della Compagnia dei Cento Associati (1634-1663) arrivarono in Nuova Francia 262 ragazze nubili, le cosiddette \"\"filles \u00e0 marier\", appartenenti prevalentemente alle classi sociali pi\u00f9 umili; queste ragazze, solitamente reclutate dagli ordini religiosi, sbarcarono in Nordamerica da sole o in piccoli gruppi e non possedevano alcuna dote. Nonostante questi apporti la popolazione femminile era sproporzionatamente pi\u00f9 bassa di quella maschile. Per ovviare a questo gap, Luigi XIV decise di inviare pi\u00f9 di 700 donne nubili in Nuova Francia, di et\u00e0 tra 15 e 30 anni, conosciute come le \"figlie del re\"\". Nello stesso tempo, furono incentivati i matrimoni coi nativi e la servit\u00f9, conosciuta come \"engag\u00e9s\", fu anch'essa spedita in Nuova Francia. Uno di questi \"engag\u00e9\", Etienne Trudeau, fu l'antenato dei futuri Primi ministri del Canada Pierre Elliott Trudeau e Justin Trudeau.\nTalon cerc\u00f2 anche di riformare il sistema semi-feudale, obbligando i cosiddetti \"seigneurs\" a risiedere nelle loro terre e, soprattutto tentando di limitare l'estensione delle \"seigneuries\", in modo da rendere disponibili pi\u00f9 fondi coltivabili per destinarle ai nuovi coloni. Questo progetto non ebbe tuttavia successo e solamente pochi coloni emigrarono nella colonia e le attivit\u00e0 industriali, impiantate da Talon, non decollarono mai.\nConflitti militari.\nPoich\u00e9 Henry Hudson reclam\u00f2 la Baia di Hudson, la baia di James e il territorio circostante a nome del re d'Inghilterra, gli inglesi iniziarono ad espandere i loro confini attraverso la regione, conosciuta come il nord del Canada, oltre ai territori rivendicati dai francesi. Nel 1670, con l'aiuto dei \"coureurs des bois\" francesi, Pierre-Esprit Radisson e M\u00e9dard des Groseilliers, venne fondata la Compagnia della Baia di Hudson per controllare il commercio di pellicce in tutte le terre bagnate dalla Baia omonima. Ci\u00f2 pose fine al monopolio francese su questi traffici e inizi\u00f2 la contesa franco-inglese su questi territori.\nIl \"mare del Nord\" era visto dai francesi come una sorta di frontiera naturale da esplorare e sfruttare. Dopo aver comunicato le sue preoccupazioni nella \"Baia del Nord\" al ministro Colbert, nel 1671 l'intendente Talon decise di inviare in quel territorio alcuni \u00ab\"hommes de r\u00e9solution\"\u00bb, tra cui il gesuita Charles Albanel, che part\u00ec con alcuni compagni nell'estate del 1671. Albanel arriv\u00f2 nel giugno 1672 e, dopo aver trovato inabitata il forte della Compagnia della Baia di Hudson, iss\u00f2 una croce, prendendo possesso del mare del Nord per conto del Re di Francia. Nel 1672 l'intendente Talon torn\u00f2 in Francia, non senza aver compreso che la Nuova Francia poteva essere circondata dagli inglesi da nord e da sud, cio\u00e8 dalla Baia di Hudson e dalla Nuova Inghilterra. Nel 1675 padre Albanel torn\u00f2 nuovamente nella Baia di Hudson con una lettera del governatore Frontenac, ma venne fermato dal governatore inglese Charles Bayly. Nel 1679 Frontenac incaric\u00f2 Louis Jolliet di controllare il commercio degli indiani con gli inglesi nella Baia di Hudson. La contesa nel \"mare del nord\" era arrivata a corte: i gesuiti si lamentarono da Colbert e da diversi cortigiani che mancavano delle contromisure efficaci da parte della Francia contro l'aggressione inglese.\nNel 1682 venne fondata la Compagnia della Baia del Nord; era l'equivalente francese della Compagnia della Baia di Hudson. Sostenuta dal re, la nuova compagnia fu formata da ricchi mercanti, tra cui Charles Aubert de La Chesnaye. Il territorio della Baia di Hudson veniva costantemente conteso tra la Francia e l'Inghilterra\nPer compensare la perdita del monopolio nei territori a nord, i francesi iniziarono ad estendere il loro territorio verso sud, e a ovest delle Tredici colonie. Nel 1682, Ren\u00e9 Robert Cavelier, Signore di La Salle e Henri de Tonti, accompagnati da un manipolo di uomini francesi e amerindiani, esplorarono le valli dell'Ohio e del Mississippi, reclamarono l'intero territorio per la Francia fino al Golfo del Messico, fondarono Fort Prud'Homme dove si trova l'attuale citt\u00e0 di Memphis, stipularono un trattato di alleanza con una trib\u00f9 nativa, rivendicarono la sovranit\u00e0 francese sulla valle e diedero a questo territorio il nome di Louisiana. La Salle ritorn\u00f2 in Francia e convinse il ministro della Marina a farlo diventare governatore. Ripart\u00ec per una nuova spedizione tentando di fondare la prima colonia nel nuovo territorio nel 1685, ma le mappe poco accurate nonch\u00e9 problemi di navigazione lo portarono a costruire la sua colonia, Fort Saint Louis, nell'attuale Texas. La Salle vene ucciso e la colonia fu sterminata da malattie e da attacchi indiani nel 1688.\nAnche se la colonizzazione fu scarsa in questa parte della Nuova Francia, vennero costruiti molti fortini strategici, su ordine del governatore Louis de Buade de Frontenac. Vennero costruiti anche forti nella parte della Nuova Francia che non era ancora stata colonizzata. Molti di questi forti furono presidiati dalle \"Troupes de la Marine\", le uniche truppe regolari in Nuova Francia tra il 1682 e il 1755.\nNel 1689 gli inglesi e gli Irochesi invasero la Nuova Francia, dopo molti anni di piccole schermaglie nel territorio della colonia e nelle zone limitrofe. Questo conflitto, noto come Guerra di Re Guglielmo, ebbe termine nel 1697, ma una seconda guerra scoppi\u00f2 nel 1702 (la Guerra della Regina Anna). Il Qu\u00e9bec sopravvisse alle invasioni inglesi di entrambe le guerre, ma Port Royal e l'Acadia caddero nel 1690. Nel 1713, con il Trattato di Utrecht, la pace venne ristabilita in Nuova Francia. Anche se nel trattato fu prevista la cessione di Terranova e parte dell'Acadia (la Nuova Scozia peninsulare) ai britannici, la Francia mantenne in controllo dell'\u00cele Royale (Isola del Capo Bretone) e della Fortezza di Louisbourg, oltre che dell'\u00cele Saint-Jean (ora Isola del Principe Edoardo) e di parte di quello che \u00e8 il Nuovo Brunswick.\nDopo la fine delle ostilit\u00e0, la Nuova Francia inizi\u00f2 a prosperare. Nacquero alcune industrie. Fu costruita una strada tra Montreal e Qu\u00e9bec per incoraggiare il commercio. Furono costruiti nuovi porti per la navigazione fluviale. Il tenore di vita era migliore che in madrepatria e il numero dei coloni crebbe notevolmente, dato che nel 1720 Qu\u00e9bec divent\u00f2 autosufficiente, poich\u00e9 il miglioramento dei commerci con la Francia e con le Antille francesi permise l'entrata di derrate e prodotti che si aggiungevano a quelli locali, ed aveva ormai una popolazione di 24.594 abitanti. La Chiesa ebbe pieno controllo sull'educazione e sulla politica sociale.\nColonizzazione della Louisiana.\nNel 1701 Antoine Laumet de La Mothe, sieur de Cadillac fond\u00f2 \"Fort Pontchartrain du d\u00e9troit\", pi\u00f9 o meno dove si trova adesso Detroit, in onore del Conte di Pontchartrain, ministro della Marina. Cadillac sperava che il commercio delle pelli non cadesse in mano agli Irochesi e agli inglesi. Il suo scopo era di assimilare gli Indiani alla nazione francese. Lasci\u00f2 Montr\u00e9al il 5 giugno 1701 con un centinaio di persone, met\u00e0 coloni e met\u00e0 soldati e due missionari. Arrivarono nel sito il 24 giugno dove iniziarono a costruire il forte.\nNel 1698, dopo aver lasciato La Rochelle, Pierre LeMoyne d'Iberville esplor\u00f2 le foci del Mississippi, e, prima di ritornare in Francia, costru\u00ec un forte a Biloxi, chiamato \"Maurepas\". Nel 1702, torn\u00f2 una seconda volta nel Golfo del Messico e fond\u00f2 un forte a Mobile. Dal 1699 al 1702, Pierre Le Moyne d'Iberville fu il governatore della Louisiana. Gli succedette il fratello a questo incarico dal 1702 al 1713. Fu di nuovo governatore dal 1716 al 1724 e ancora dal 1733 al 1743. Jean-Baptiste Le Moyne de Bienville, nel 1718 sulle foci del Mississippi fond\u00f2 \"la Nouvelle Orleans\", in onore del Reggente, il duca di Orl\u00e9ans.\nIl Trattato di Utrecht del 1713 metteva fine alla guerra di successione spagnola. Inizi\u00f2 il declino del potere francese in Louisiana. Ciononostante Luigi XIV riusciva a piazzare il nipote Filippo sul trono di Spagna, il quale rinunciava ai suoi diritti sulla corona francese. La Louisiana restava francese, ma parte dell'Acadia ed altre regioni delle Indie Occidentali vennero perse, la presenza britannica nel Nordamerica si faceva sempre pi\u00f9 ingombrante. Il re cerc\u00f2 di contenere questa influenza ad est degli Appalachi, mentre a ovest si trovava la Nuova Spagna. La Louisiana quindi era una zona cuscinetto tra possedimenti britannici e spagnoli. Questa politica \u00e8 motivata dai legami familiari, ma anche dalla speranza di accedere alle miniere e al commercio delle colonie spagnole.\nI francesi non erano affatto attratti a stabilirsi nella colonia: soltanto pochi dei sessanta uomini arrivati ad inizio Settecento si costruirono una casa e dissodarono il terreno. I pochi coloni rimasti sposarono donne native. Nel 1712 la Louisiana contava soltanto ventisette famiglie residenti, alle quali si doveva aggiungere i militari e i funzionari civili. Nel 1712 oltre quattrocento famiglie ugonotte francesi residenti nelle Caroline chiesero di stabilirsi in Louisiana, ma il ministro Pontchartrain scart\u00f2 assolutamente questa idea.\nNel 1712 re Luigi XIV concedette alla Compagnia della Louisiana, diretta da Antoine Crozat, il privilegio esclusivo di commerciare nel territorio. Crozat ottenne il permesso di introdurre schiavi africani in Louisiana. Crozat si convinse quasi subito che la Louisiana non poteva diventare una colonia renumerativa, cos\u00ec nel 1717 la restitu\u00ec alla corona. Nello stesso anno il Pays des Illinois venne unificato alla Louisiana: da allora la regione comprendeva la \"Haute Louisiane\" a nord e la \"Basse Louisiane\" a sud. Per assicurare le comunicazioni tra Louisiana e Canada vennero allora costruiti una catena di forti che si estendevano dal Golfo del Messico alla regione dei Grandi Laghi. Nel 1717 John Law fond\u00f2 la Compagnia d'Occidente o Compagnia delle Indie con lo scopo di rilianciare l'economia francese all'epoca vicina al disastro. Law riusc\u00ec a obbligare, con metodi discutibili, settemila francesi, di trasferirsi in Louisiana; erano vagabondi, forzati, disertori, contrabbandieri, ... e circa duecento donne di \"mauvaise vie\".\nNegli anni venti John Law fece ulteriori sforzi per popolare la colonia. Tra il 1719 e il 1721 vennero inviate in Louisiana centoventi \"filles de la Cassette\". Circa trecento \"allemands\" (ma in realt\u00e0 non solo tedeschi, ma anche svedesi, baltici, italiani, spagnoli e svizzeri) si stabilirono nelle vicinanze di Nuova Orleans, attirati da avvisi in cui la Louisiana veniva descritta come il paese dell'abbondanza. Tra il 1718 e il 1735 vennero portati in Louisiana oltre cinquemila schiavi africani; la maggior parte di loro proveniva dal Senegal dall'Angola e dal Golfo di Guinea. Nel frattempo la Compagnia and\u00f2 in bancarotta, cosicch\u00e9 la Louisiana pass\u00f2 nuovamente in mani regie nel 1731.\nNegli anni trenta la Louisiana meridionale contava circa duemilacinquecento abitanti di origine europea, mentre quella settentrionale meno di cinquecento. Nel 1743 divenne governatore Pierre de Rigaud de Vaudreuil. Vaudreuil si dimostr\u00f2 un amministratore competente: incoraggi\u00f2 il dissodamento dei terreni, l'esportazione di merci, l'alleanza con i nativi e, nel 1750, ottenne l'invio di quasi duemila soldati francesi. Nel 1753 Vaudreuil venne sostituito dal barone di Kerl\u00e9rec. Dal 1755 arrivarono in Louisiana i primi contingenti di Acadiani, che formarono successivamente la societ\u00e0 \"cajun\".\nNel frattempo l'esplorazione francese dell'Ovest continu\u00f2: nel 1714, Louis Juchereau de Saint-Denis navig\u00f2 nel Red River e raggiunse il Rio Grande. Lo stesso anno, \u00c9tienne V\u00e9niard de Bourgmont risal\u00ec il Missouri. Nel 1721, Jean-Baptiste B\u00e9nard de la Harpe risal\u00ec l'Arkansas. Nel 1739 i fratelli Paul e Pierre-Antoine Mallet raggiunsero Santa Fe. La zona di influenza francese si estese notevolmente e i viaggi posero le basi per il riconoscimento del \"Far West\".\nCaduta della Nuova Francia.\nNel corso della prima met\u00e0 del Settecento sia la Francia che la Gran Bretagna rivendicarono i vasti territori interni dell'America settentrionale. Una delle zone pi\u00f9 contese fu la valle dell'Ohio. Negli anni quaranta le autorit\u00e0 francesi erano preoccupate dall'attivit\u00e0 dei mercanti virginiani e della Pennsylvania presso le trib\u00f9 native della valle dell'Ohio, nonch\u00e9 dalla costruzione di Fort Oswego, nel lago Ontario, e di una base militare ad Halifax, in Nuova Scozia.\nLa pace dur\u00f2 fino al 1744, quando William Shirley, governatore del Massachusetts, attacc\u00f2 Louisbourg. Sia la Francia che la Nuova Francia non furono in grado di far cessare l'assedio e Louisbourg cadde. La Francia tent\u00f2 di riprendere la fortezza nel 1746 con la spedizione navale guidata dal Duca d'Anville, ma fu un totale insuccesso. La fortezza venne restituita con il Trattato di Aquisgrana (1748), che per\u00f2 non serv\u00ec a fermare la guerra tra Francia e Gran Bretagna in Nord America. Infatti in quell'anno i virginiani crearono la Ohio company. Questo atto era un segno tangibile delle ambizioni britanniche in quel territorio.\nTra il 1750 e il 1751 i diplomatici francesi e britannici si incontrarono a Parigi per risolvere la questione del territorio conteso nella valle dell'Ohio, ma alla fine fu un nulla di fatto. Agli inizi degli anni Cinquanta la guerra in America del nord sembrava ormai inevitabile. Michel-Ange Duquesne de Menneville, governatore della Nuova Francia dal 1752, ordin\u00f2 la costruzione di nuovi forti militari nella valle dell'Ohio. Nel frattempo Robert Dinwiddie, governatore della Virginia e azionista dell'Ohio company, incentiv\u00f2 l'insediamento di coloni lungo la valle dell'Ohio.\nFort Duquesne, situato nella confluenza tra i fiumi Allegheny e Monongahela, dove ora sorge la citt\u00e0 di Pittsburgh, proteggeva le pi\u00f9 importanti postazioni strategiche ad occidente durante la guerra dei sette anni. Fu costruito per assicurare che la Valle dell'Ohio rimanesse sotto controllo francese. Agli inizi del 1754 un piccolo corpo militare coloniale proveniente dalla Virginia, con a capo il giovane George Washington, inizi\u00f2 a costruire un forte nella zona, ma una truppa francese comandata da Sieur de Contrecoeur li scacci\u00f2 nell'aprile 1754. Nel mese di maggio del 1754 un distaccamento francese, guidato da Joseph Coulon de Villiers de Jumonville, venne attaccato in un'imboscata tesa dai virginiani di George Washington insieme alla trib\u00f9 irochesi di Tanaghrisson.\nNel frattempo i francesi continuarono ad esplorare l'ovest e ad espandere le loro alleanze commerciali con i popoli amerindiani. Fort de la Corne fu costruito nel 1753 da Louis de la Corne, Cavaliere de la Corne, ad est della biforcazione del fiume Saskatchewan. Questo fu la postazione pi\u00f9 ad occidente costruita dai francesi prima che perdessero il loro impero in Nordamerica.\nLa Nuova Francia aveva in quel momento all'incirca 70.000 abitanti, molti di pi\u00f9 rispetto all'inizio del secolo, ma essi erano, allo stesso tempo, numericamente molto pochi rispetto al milione e pi\u00f9 delle colonie britanniche del Nord America (che includevano anche alcuni francesi Ugonotti). Era molto pi\u00f9 facile quindi per gli inglesi organizzare attacchi alla Nuova Francia che il contrario. Nel 1755 infatti il Generale Edward Braddock guid\u00f2 una spedizione contro la postazione francese di Fort Duquesne, ma sebbene numericamente superiore alla milizia francese e ai loro alleati indigeni, l'esercito di Braddock fu costretto alla ritirata ed il generale ucciso.\nNel 1758 la Gran Bretagna conquist\u00f2 la fortezza di Louisbourg, potendo cos\u00ec isolare la Nuova Francia. Nel settembre 1759 gli Inglesi assediarono Qu\u00e9bec dal mare ed un esercito sotto il generale James Wolfe sconfisse i francesi comandati dal generale Louis-Joseph de Montcalm. La guarnigione di Qu\u00e9bec si arrese il 18 settembre e, l'anno successivo, la Nuova Francia fu definitivamente conquistata dai britannici. L'ultimo governatore della Nuova Francia, Pierre Francois de Rigaud, Marchese di Vaudreuil-Cavagnal, si arrese l'8 settembre 1760, al Generale maggiore Jeffrey Amherst. La Francia dovette cedere il Canada alla Gran Bretagna con il Trattato di Parigi, firmato il 10 febbraio 1763.\nLa cultura francese rimase dominante nella maggior parte del territorio della Nuova Francia, almeno fino all'arrivo degli insediamenti britannici, che portarono in seguito la formazione dell'Alto Canada (poi diventato Ontario) e del Nuovo Brunswick. Il Territorio della Louisiana, ceduto con il Trattato di Fontainebleau del 1762, fu sotto controllo spagnolo dal 1762 al 1800 e rimase fuori dagli insediamenti degli anglo-americani delle tredici colonie.\nUna parziale rivincita.\nLa guerra d'indipendenza americana.\nLa rivalit\u00e0 franco-britannica in America del Nord non cess\u00f2 n\u00e9 dopo il 1763 con la sparizione della Nuova Francia, n\u00e9 dopo il 1783 con l'indipendenza degli Stati Uniti d'America, poich\u00e9 ebbe una onda lunga fino al 1815. Per migliaia di uomini e donne francesi e americani questo periodo fu l'occasione di tessere forti legami politici, economici, diplomatici e personali.\nLa Gran Bretagna aveva s\u00ec vinto in America del Nord, ma pag\u00f2 a caro prezzo la vittoria. Dopo aver sborsato enormi cifre di denaro per la guerra, i britannici si videro costretti a far fronte a nuove spese per assicurare la protezione al proprio immenso impero nordamericano. Per la Francia la sconfitta rappresent\u00f2 una sorta di ferita all'orgoglio, poich\u00e9 ne ridimensionava le ambizioni imperiali e dimostrava le deficienze del suo apparato militare. La \"lezione\" fu capita, cos\u00ec sotto la guida del duca di Choiseul, ministro per affari esteri dal 1758 al 1770, la Francia riprese la sua politica fortemente antibritannica, procedette alla riforma militare ed avvi\u00f2 nuovamente la cantieristica navale. Tali sforzi contribuirono significativamente alla rivincita durante la guerra d'indipendenza americana.\nLa guerra d'indipendenza americana inizi\u00f2 come una sorta di contenzioso tra i sudditi inglesi e il proprio sovrano. Tra gli anni Sessanta e Settanta il parlamento britannico introdusse una serie di nuove imposte. Ai parlamentari di Londra sembrava logico che i sudditi britannici del Nordamerica contribuissero alla difesa del proprio territorio, come pure erano della stessa idea anche i sudditi residenti nei Caraibi. Tuttavia in America settentrionale questa nuova tassazione non fu accettata, cosicch\u00e9 a met\u00e0 degli anni Settanta si arriv\u00f2 ad una sollevazione generale che port\u00f2 alla Dichiarazione d'indipendenza del 1776. All'inizio del conflitto, la Francia, ufficialmente neutrale ma che segretamente sosteneva i coloni, dopo la sconfitta britannica a Saratoga cominci\u00f2 a sostenere apertamente la ribellione. Con il Trattato di Amicizia e di Commercio del 1778 la Francia riconobbe i coloni americani come stato indipendente.\nIl contributo militare francese fu decisivo nella battaglia di Yorktown del 1781. Dopo aver sbarcato nel 1780 cinque battaglioni di fanteria nel Rhode Island, il generale Jean-Baptiste Donatien de Vimeur, conte di Rochambeau, si un\u00ec alle truppe di George Washington in Virginia. A met\u00e0 settembre le truppe di Cornwallis, stanziate a Yorktown, furono accerchiate da una flotta francese al comando di Fran\u00e7ois Joseph Paul de Grasse e dalle forze terrestri al comando di La Fayette. In ottobre i britannici capitolarono. Nelle armate franco-americane anche molti coloni del Qu\u00e9bec presero parte alla guerra, tra cui il Maggiore Cl\u00e9ment Gosselin e l'ammiraglio Louis-Philippe de Vaudreuil. Dopo la resa britannica a Yorktown (Virginia) nel 1781, il Trattato di Versailles diede gli antichi territori della Nuova Francia, a sud dei Grandi Laghi, ai nascenti Stati Uniti.\nIl fenomeno degli \"emigr\u00e9s\" negli anni della Rivoluzione francese.\nNegli anni Ottanta le relazioni diplomatiche tra la Francia e gli Stati Uniti furono buone. Negli anni Novanta circa venticinquemila francesi trovarono rifugio negli Stati Uniti per sfuggire dal Regime del Terrore, tuttavia la maggior parte di essi ritorn\u00f2 in Francia dopo il 1797. Un altro numero di esiliati francesi, circa quindicimila, provenne anche dalle Indie occidentali, in particolare da Saint-Domingue, sconvolta da forti tensioni che portarono all'indipendenza di Haiti nel 1804.\nL'effimera ricostituzione della Louisiana francese.\nIl Trattato di Parigi del 1763 diede la parte della Louisiana ad est del Mississippi alla Gran Bretagna, mentre la parte occidentale alla Spagna. Tuttavia l'influenza francese sulla regione non termin\u00f2 immediatamente, specialmente nella parte spagnola e a New Orleans poich\u00e9 la Francia e la Spagna erano legate da un forte vincolo dinastico sotto il segno dei Borbone. Nonostante le iniziali proteste dei creoli francofoni, sfociate in una rivolta nel 1768 prontamente repressa dalle autorit\u00e0, gli spagnoli furono abbastanza tolleranti nei confronti della popolazione locale, tanto che la comunit\u00e0 francese pot\u00e9 prosperare.\nI francesi non avevano mai accettato la perdita della Louisiana ed erano decisi di evitarne il passaggio dalla Spagna alla Gran Bretagna. Nel 1796 le autorit\u00e0 francesi inviarono una spedizione segreta per mappare le valli dell'Ohio e del Mississippi, nell'eventualit\u00e0 che la Louisiana venisse retrocessa alla Francia. Nel 1800 il primo console Napoleone Bonaparte firm\u00f2 un accordo, il Trattato di San Ildefonso, con gli spagnoli nel quale la Louisiana occidentale, unitamente alla citt\u00e0 di New Orleans, veniva riportata in mano francese. Il trattato faceva parte di un disegno di Bonaparte che voleva far rinascere l'impero francese in Nordamerica centrato, insieme alle vicine colonie caraibiche, sulla produzione ed esportazione di merci esotiche (zucchero, caff\u00e8, cotone e cos\u00ec via). Il cosiddetto \u00abdisegno dell'Ovest\u00bb, come lo battezz\u00f2 Bonaparte, mirava a restaurare l'autorit\u00e0 francese sulla sua colonia pi\u00f9 preziosa, cio\u00e8 Saint-Domingue. Nel 1802 Napoleone approfitt\u00f2 di una tregua con la Gran Bretagna per organizzare, in accordo con gli Stati Uniti, una spedizione militare nell'isola caraibica. Vennero mobilitati circa sessantamila uomini, ma un'epidemia di febbre gialla decim\u00f2 le truppe francesi. Napoleone abbandon\u00f2 i propositi di riacquisizione della vecchia colonia, cos\u00ec agli inizi del 1804 nacque la Repubblica di Haiti.\nLa vendita della Louisiana agli Stati Uniti fu una diretta conseguenza del disastro militare ad Haiti. Gi\u00e0 nella primavera 1803 era chiaro che la guerra con la Gran Bretagna sarebbe ripresa presto. Nel maggio del 1803 Napoleone prese la sua decisione finale di vendere la Louisiana agli Stati Uniti. La vendita della Louisiana (\"Louisiana purchase\") rappresenta la fine definitiva dell'impero coloniale francese nell'America del Nord.\nIl Qu\u00e9bec dopo il 1763.\nLa porzione della Nuova Francia a nord dei Grandi Laghi, che rimase sotto controllo britannico, fu amministrata come Alto Canada e Basso Canada, nel periodo 1791-1841 e poi che Provincia del Canada nel 1841-1867, quando pass\u00f2 il North America Act del 1867 che diede una \"home rule\" per il Nordamerica britannico e istitu\u00ec il Qu\u00e9bec come una delle province originarie della Confederazione del Canada.\nSotto controllo francese, dell'antico territorio della Nuova Francia, restarono solamente le isole di Saint-Pierre e Miquelon che tuttora le appartengono. Organizzati come \"Colletivit\u00e9 territoriale\", consistono solo in un piccolo gruppo di isole a 25 chilometri dall'isola di Terranova.\nLa societ\u00e0.\nNel Settecento la Nuova Francia si estendeva dal golfo del fiume San Lorenzo al golfo del Messico e comprendeva la regione dei Grandi laghi e la valle del Mississippi. Comprendeva tre colonie distinte: l'Acadia, il Canada e la Louisiana. La colonizzazione dell'America francese fu molto scarsa, se confrontata con la vicina America inglese. L'emigrazione francese nella Nuova Francia non veniva alimentata, contrariamente a quella inglese, ne dalla povert\u00e0 dei ceti urbani, ne dalle persecuzioni religiose; inoltre lo stesso stato non era molto interessato a popolare la colonia. La mancanza di vitalit\u00e0 demografica ebbe tre conseguenze: la difficolt\u00e0 di esplorare intensamente i territori rivendicati, una stretta, e obbligata, alleanza con le popolazioni amerindiani e il ricorso alla manodopera servile. L'impero coloniale francese in Nordamerica aveva un carattere decisamente multietnico: amerindiani, coloni francesi e schiavi africani si confrontavano quotidianamente, dando vita a delle societ\u00e0 originali che tuttora marcano sia gli Stati Uniti sia il Canada.\nLe autorit\u00e0 reali speravano di trapiantare in Nordamerica un'ideale societ\u00e0 francese forgiata sul modello assolutista. La Nuova Francia eredit\u00f2 effettivamente un certo numero di tratti dell'Antico Regime: le colonie venivano amministrate come province reali; il sistema giudiziario era regolato dal Costume di Parigi e dalla grande ordinanza criminale del 1670; il regime signorile venne saldamente impiantato in Canada e i valori nobiliari predominavano a Qu\u00e9bec come a Nouvelle-Orleans e pertanto la nascita restava come criterio fondamentale per la distinzione sociale.\nD'altra parte un processo di creolizzazione era all'opera in tutta la Nuova Francia, poich\u00e9 le mentalit\u00e0, le istituzioni, le pratiche, i comportamenti dei francesi d'America si adattarono ai nuovi territori, alle condizioni naturali spesso difficili, alla realt\u00e0 economica e demografica e soprattutto alla relazione con gli autoctoni. L'educazione dei bambini era meno severa in Nuova Francia rispetto alla madrepatria, la criminalit\u00e0 era molto bassa e le rivolte erano molto rare. I dialetti francesi, i \"patois\", sparirono quasi subito. Certe categorie sociali, come l'aristocrazia, l'alto clero e l'alta borghesia erano poco frequenti mentre altre, come i soldati, che contavano la met\u00e0 degli emigrati totali, erano molto presenti. Inoltre esistevano certe categorie sociali non presenti in madrepatria, tra cui i \"coureurs des bois\", attori essenziali nel commercio di pellicce, i \"planteurs\", ossia i latifondisti della Louisiana che fecero tuttavia meno fortuna dei grandi proprietari delle Antille francesi, ma che si sforzavano lo stesso di adottare uno stile di vita nobiliare, gli schiavi africani, che marcarono fortemente l'economia e la societ\u00e0 latifondista della Bassa Louisiana e, in misura assai minore, quella dell'Alta Louisiana, ed infine gli amerindiani, percepiti come degli utili alleati, i quali vivevano in seno alla stessa societ\u00e0 coloniale e che, senza il loro aiuto, i francesi non avrebbero potuto controllare un cos\u00ec vasto territorio per pi\u00f9 di un secolo.\nNonostante il rapporto tra francesi e amerindiani fosse iniziato in modo burrascoso nel Cinquecento, ben presto i francesi compresero che senza l'aiuto degli autoctoni non era possibile la colonizzazione in Nordamerica. Cos\u00ec i francesi e gli indiani, durante il Seicento e il Settecento formarono una sorta di speciale relazione. Ancora le tradizioni orali dell'Ottocento, relazionate da William Warren, insistettero sulla qualit\u00e0 del tipo di relazione della colonizzazione francese, meno ossessionata dall'occupazione di terre e quindi pi\u00f9 rispettosa nei confronti degli amerindiani, se confrontata alla colonizzazione anglo-americana. I francesi, specialmente all'interno del continente, dove ogni postazione confinava con uno o pi\u00f9 villaggi amerindiani, vivevano a stretto contatto con gli indiani. Le citt\u00e0 e i forti militari francesi erano aperti anche ai nativi americani, mentre i francesi, d'altro canto, penetravano frequentemente nelle tende indiane. In Nuova Francia non esistevano segregazioni etniche, bens\u00ec una vita comune marcata da continui scambi, da una certa interdipendenza e da un importante meticciato. Gli indiani non concepivano il fatto di suggellare un'alleanza economica e militare senza instaurare delle relazioni sociali. Numerosi \"coureurs des bois\" furono integrati, se non in modo reale o almeno simbolico, a delle relazioni di parentela con gli autoctoni. Nella regione dei Grandi Laghi e nella valle del Mississippi, i francesi e gli indiani presero parte assieme ai giochi de lacrosse, alle corse a piedi, alle partite di caccia e alle sedute di sauna. Gli indiani rifornivano i francesi di legumi, di carne, di pellicce, ricevendo in cambio dei doni e la riparazione dei moschetti. Questa coabitazione franco-amerindiana port\u00f2 ad un intenso interscambio culturale, in vari ambiti, tra cui l'alimentazione, il vestiario, la diplomazia, la guerra, la religione e via dicendo, contribuendo alla nascita di nuove societ\u00e0. Sebbene gli autoctoni fossero attaccati alle loro tradizioni culturali, erano anche estremamente sensibili alle comodit\u00e0 degli oggetti europei, tra cui le accette, i coltelli, le spade, i tessuti, le armi da fuoco, i paioli e le bevande alcooliche, integrandoli nei loro modi di vita. D'altra parte alcuni coloni francesi, specialmente quelli insediatasi all'interno del continente, finirono per indianizzarsi; appresero le lingue indiane, impararono a costruire e a utilizzare le canoe per navigare nei fiumi nordamericani, calzavano i mocassini e le racchette, facevano friggere i pesciolini bianchi nel grasso d'alce, ricorrevano agli stregoni indiani e si cospargevano il corpo di grasso d'orso per difendersi dalle mosche. Certi ufficiali, come la maggior parte dei \"coureurs des bois\" si tatuavano il corpo e, imitando i loro alleati, non esitavano a scalparli. Le unioni tra uomini francesi e donne indiane erano la normalit\u00e0 in Nuova Francia. Queste unioni erano favorite da diversi fattori. Innanzi tutto politico, perch\u00e9 le autorit\u00e0 francesi favorivano, sicuramente nel Seicento, un po' meno nel Settecento, questi matrimoni misti. Si trattava di compensare la mancanza di donne europee e di integrare gli indiani nella societ\u00e0 francese. In seconda battuta, i capi indiani erano propensi a far sposare le proprie figlie con i mercanti bianchi. I bambini franco-indiani, allevati dalla madre, venivano assimilati nella societ\u00e0 indiana. All'interno del continente, la frequentazione delle donne indiane, denunciata dai missionari, era un'abitudine da parte dei soldati e dei \"coureurs des bois\". Questi ultimi in particolare apprezzavano molto avere delle concubine indiane che gli offrissero dei servizi, come la preparazione degli alimenti, la confezione del vestiario, la raccolta delle erbe medicinali e la preparazione delle pelli.\nDopo che la Compagnia delle Indie intese creare in Nordamerica una colonia di piantagione, tra il 1719 e il 1743 vennero deportati seimila schiavi africani in Louisiana, dei quali due terzi erano originari dal Senegambia. Il numero degli schiavi neri aument\u00f2 grazie al forte incremento naturale, di cui port\u00f2 alla nascita di un'importante comunit\u00e0 afro-creola. Agli inizi degli anni 1740, la popolazione nera era aumentata a circa quattromila individui, dei quali la maggior parte era nata in Louisiana. Il numero dei \"neri liberi\" era molto basso alla fine del regime francese, poich\u00e9 essi contavano di soltanto duecento individui, di cui l'80% erano mulatti. Per regolare il rapporto fra coloni e schiavi neri, nel 1724 venne introdotto in Louisiana il \"Code noir\", calcato in buona parte dall'omonimo, redatto nel 1685, valido nelle Antille francesi. Ad esempio esso proibiva il matrimonio e i rapporti sessuali tra bianchi e neri. Sebbene i matrimoni misti furono molto rari, si svilupparono i concubinaggi tra bianchi e neri, dando nascita cos\u00ec ad una piccola popolazione di mulatti.\nLa societ\u00e0 della Nuova Francia, oltre ad essere multietnica, era fortemente gerarchizzata: i coloni occupavano la parte pi\u00f9 alta, poi venivano gli indiani e, per finire, gli africani, sia che fossero stati schiavi sia che fossero stati liberati. Nelle zone interiori della Nuova Francia, le gerarchie interetniche erano pi\u00f9 fluide, anche tra bianchi e neri, perch\u00e9 gli amerindiani erano in posizione di forza, e si caratterizzavano nel vivere gomito a gomito. Questo sviluppo interculturale port\u00f2 al meticciato, ad esempio come la gastronomia della Louisiana, con il gumbo e i coush-coush, o l'abitudine dei coloni di nutrirsi di sagamite, una sorta di zuppa a base di mais, e riso selvaggio.\nLa Nuova Francia vide la nascita di societ\u00e0 creole, senza che si formassero, almeno all'epoca, delle identit\u00e0 separate rispetto alla madrepatria. Per tutto il Settecento, i coloni si consideravano sudditi del re di Francia."}
{"id": "148397", "revid": "1516566", "url": "https://it.wikipedia.org/wiki?curid=148397", "title": "Capella", "text": ""}
{"id": "148398", "revid": "712828", "url": "https://it.wikipedia.org/wiki?curid=148398", "title": "Barty Crouch", "text": ""}
{"id": "148399", "revid": "1543377", "url": "https://it.wikipedia.org/wiki?curid=148399", "title": "Corinto", "text": "Corinto (, \"K\u00f2rinthos\") \u00e8 una citt\u00e0 della Grecia centro-meridionale nella periferia del Peloponneso (unit\u00e0 periferica della Corinzia) di 36.556 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 passata da 102,2 a 611\u00a0km\u00b2 e la popolazione da 36.556 a 58.523 abitanti.\nDescrizione.\nSi trova allo sbocco dell'omonimo canale della lunghezza di 6,3\u00a0km che taglia l'Istmo di Corinto, la sottile striscia di terra che separa il mare del Golfo di Corinto (Mar Ionio) da quello del Golfo Saronico (Mar Egeo), a circa 78\u00a0km a sud-ovest da Atene.\nOltre che dai due golfi, la citt\u00e0 \u00e8 circondata dai monti Oneia e dal complesso monolitico di Acrocorinto, sul quale \u00e8 stata costruita l'omonima fortificazione in epoca bizantina e veneziana.\nStoria.\nLa Corinto dell'Antica Grecia.\nSecondo la leggenda, la citt\u00e0 che negli scoli all\"'Iliade\" omerica (VI 152, 210) viene chiamata \"Efira\" e che poi assunse il nome attuale, fu fondata da Sisifo nel 1429 a.C.. Fino al XII secolo a.C., fu storicamente una delle principali citt\u00e0 micenee insieme a Micene e Tirinto fino a quando fu devastata dai Dori, calati da nord, che vi si insediarono.\nFu poi dominata tra il 747 a.C. e il 657 a.C. dai tiranni appartenenti alla famiglia dei Bacchiadi, che a cadenza annuale elessero i magistrati incaricati di governarla. La citt\u00e0 divenne di nuovo ricca e famosa grazie all'esportazione di vasi in ceramica, allora di stile protocorinzio, e alla sua posizione geografica ideale, affacciandosi sia sul Mar Ionio dal golfo di Corinto, sia sul Mar Egeo dal golfo Saronico tramite i suoi due porti: Cencrea (\u039a\u03b5\u03b3\u03c7\u03c1\u03b5\u03b9\u03ac), da dove partivano le rotte commerciali verso il Mar Egeo, e Lecheo (\u039b\u03ad\u03c7\u03b1\u03b9\u03bf\u03bd), che gestiva i traffici verso le colonie di Corinto in Magna Grecia. Nel 657 a.C. la dinastia fu rovesciata da Cipselo, bacchiade da parte di madre, che govern\u00f2 la polis in forma tirannica fino al 628 a.C..\nPotenza marittima della lega peloponnesiaca, Corinto fu la principale alleata di Sparta durante la guerra del Peloponneso tra il 431 e il 404 a.C. contro Atene e la Lega di Delo. Tra le cause del conflitto vi fu il sostegno di Atene alla colonia corinzia di Corcira (moderna Corf\u00f9), che si era ribellata alla madrepatria: ci\u00f2 provoc\u00f2 la reazione della citt\u00e0 e di Sparta. In seguito Corinto critic\u00f2 la politica espansionistica spartana e si un\u00ec alla lega beotica, ad Atene e ad Argo contro la stessa Sparta nella guerra di Corinto, che ebbe fine nel 386 a.C. con la pace di Antalcida. Tornata indipendente, negli anni successivi fu estranea alle lotte interne della Grecia. Con la vittoria di Filippo II di Macedonia nella Battaglia di Cheronea (338 a.C.), Corinto entr\u00f2 nell'area di influenza macedone e fu la sede della lega Corinzia, che sanciva il riconoscimento da parte degli Elleni della superiorit\u00e0 macedone.\nIl ruolo che ebbe la citt\u00e0 all'interno della lega achea nella lotta contro i romani port\u00f2 alla sua distruzione nel 146 a.C. dopo la battaglia di Corinto, che pose fine alla quarta guerra macedonica e consegn\u00f2 a Roma il dominio sulla Grecia. Rimase quindi un cumulo di rovine fino al 45 a.C., quando Giulio Cesare vi fond\u00f2 la \"Colonia Iulia Corinthus\".\nPeriodo bizantino.\nLa citt\u00e0 fu quasi del tutto distrutta dai terremoti del 365 e 375. Nel 396 fu invasa dai Visigoti di Alarico I. Dopo questi disastri la citt\u00e0 fu ricostruita su scala monumentale, ma occup\u00f2 un'area di dimensioni inferiori al previsto. Quattro chiese furono erette nel centro della citt\u00e0 vera e propria, una nella cittadella di Acrocorinto e una basilica monumentale presso il porto di Lecheo. Nel periodo bizantino, Corinto fu la capitale politica e religiosa del Peloponneso.\nDurante il regno dell'imperatore Giustiniano I (527\u2013565), fu eretto uno spesso muro tra i golfi di Saronico e quello di Corinto, per proteggere la citt\u00e0 e la penisola dalle invasioni barbariche del nord. Il muro era lungo circa 10\u00a0km e fu chiamato Hexamelion (sei miglia).\nCorinto and\u00f2 in declino dal VI secolo in avanti e pu\u00f2 essere caduta in mani barbariche all'inizio del VII secolo. L'insediamento principale si spost\u00f2 dalla parte bassa della citt\u00e0 verso Acrocorinto. Nonostante fosse divenuta dapprima capitale della \"thema\" di Hellas e, dopo l'800 circa, della \"thema\" del Peloponneso, fu solo nel IX secolo che la citt\u00e0 riprese a crescere, raggiungendo il suo apogeo nell'XI e XII secolo, quando era diventata la sede di una fiorente industria della seta. Si \u00e8 stimato che nel terremoto del novembre 856 persero la vita a Corinto 45\u00a0000 persone.\nLa prosperit\u00e0 della citt\u00e0 attrasse l'attenzione del re di Sicilia, il normanno Ruggero II, che la saccheggi\u00f2 nel 1147 e fece deportare numerosi prigionieri, tra cui i pi\u00f9 eminenti tessitori di seta. La citt\u00e0 non si risollever\u00e0 pi\u00f9 dopo il sacco dei Normanni.\nPrincipato di Acaia.\nDopo il sacco di Costantinopoli del 1204 da parte dei crociati della quarta crociata, un gruppo di essi, guidati da Guglielmo di Champlitte e da Goffredo I di Villehardouin, conquist\u00f2 il Peloponneso. A partire dal 1205, i Corinzi resistettero alla conquista francese dalla fortezza di Acrocorinto, comandati da Leo Sgouros, che nel 1208 mor\u00ec in un incidente mentre cavalcava fuori da Acrocorinto. La resistenza dei Corinzi si protrasse fino al 1210, quando la fortezza cadde in mano crociata e la citt\u00e0 entr\u00f2 a far parte dell'Impero latino d'Oriente e assegnata al Principato d'Acaia, governato dai Villehardouin dalla capitale Andravida nell'Elide. Corinto era l'ultima citt\u00e0 di una certa importanza dell'Acaia sul suo confine settentrionale con un altro stato crociato, il ducato di Atene. Gli ottomani occuparono la citt\u00e0 nel 1395, ma i bizantini del despotato di Morea la ripresero nel 1403 e il despota di Morea Teodoro II Paleologo fece restaurare lo Hexamilion attraverso l'Istmo di Corinto nel 1415.\nGoverno ottomano.\nNel 1458, cinque anni dopo la caduta finale di Costantinopoli, i turchi dell'Impero ottomano conquistarono la citt\u00e0 e la sua potente fortezza. La rinominarono \"G\u00f6rdes\" e ne fecero un centro di sangiaccato nell'Eyalet di Rumelia.\nLa Repubblica di Venezia occup\u00f2 la citt\u00e0 nel 1687, nel corso della guerra di Morea, e ne mantenne il controllo fino al 1715, quando fu rioccupata dai turchi. Divenne cos\u00ec capoluogo dello Eyalet di Morea dal 1715 al 1731 e quindi nuovamente capoluogo di sangiaccato fino al 1821.\nIndipendenza.\nDurante la guerra d'indipendenza greca (1821\u20131830) la citt\u00e0 cadde nelle mani degli indipendentisti tra il maggio e il giugno del 1822; rimase roccaforte greca fino alla fine della guerra ma venne distrutta dalle forze ottomane. Fu ufficialmente liberata dal dominio ottomano nel 1832, a seguito della Convenzione di Londra di quell'anno che sanciva di fatto l'indipendenza della Grecia.\nNel 1833 fu presa in considerazione quale capitale del nuovo Regno di Grecia per la sua valenza storica e strategica, ma le fu preferita dapprima Nauplia e successivamente Atene.\nCorinto moderna.\nNel 1858 il villaggio che circondava le rovine dell'antica Corinto fu distrutto da un terremoto, il che port\u00f2 alla fondazione della Corinto moderna, situata circa 3\u00a0km a nord-est di quella antica. Tra il 1881 e il 1893 fu tagliato l'istmo con la costruzione del canale di Corinto.\nUn terremoto di magnitudo 6,3 nel 1928 devast\u00f2 la nuova citt\u00e0, che fu ricostruita sul medesimo luogo. Fu ricostruita nuovamente dopo il devastante incendio del 1933.\nMonumenti.\nCorinto antica.\nCorinto antica si trova su un colle sopra la citt\u00e0 nuova. Si chiama anche \"Acropoli di Acrocorinto\" per l'elevatezza del tempio principale dedicato a Apollo e il Museo archeologico dell'antica Corinto.\nLa zona archeologica si trova a sud della citt\u00e0 nuova, in localit\u00e0 Corinto Vecchia. I resti risalgono all'epoca romana, con poche eccezioni del periodo precedente la conquista del II secolo a.C. Tra questi figura il tempio di Apollo del VI secolo a.C., preceduto dall'immensa agor\u00e0, delimitata lungo il lato meridionale dalle fondamenta di una sto\u00e0, il portico colonnato costruito per accogliere le personalit\u00e0 politiche, convocate nel 337 a.C. da Filippo II di Macedonia, affinch\u00e9 firmassero un trattato di alleanza con la nuova potenza macedone. In mezzo alla fila centrale delle botteghe c'\u00e8 una bema, un podio marmoreo da cui i funzionari romani si rivolgevano al popolo.All'estremit\u00e0 orientale dell'agor\u00e0 si ergono i resti della \"Basilica Iulia\", mentre a nord si vede la fontana inferiore di Pirene, quella superiore si trovava presso Acrocorinto. Secondo la leggenda, la mortale Pirene pianse talmente la morte del figlio Cencriade ucciso dalla dea Artemide, da indurre gli Dei a trasformarla in sorgente, affinch\u00e9 il liquido delle sue lacrime non andasse perso. Le cisterne sono nascoste da un edificio con sei arcate sulla facciata, per custodirle dalle intemperie. Ad ovest della fontana, alcuni gradini portano alla strada di Lech\u00e9on, che un tempo era la via principale, per il portico, sul lato orientale invece si trova il Peribolo di Apollo, un cortile delimitato da colonne ioniche, in parte restaurate. Nei pressi c'\u00e8 una latrina d'epoca romana, a sud del museo archeologico, si trova il Tempio E, detto \"di Ottavia\", dal nome della sorella dell'imperatore Augusto, alla quale doveva essere dedicato, come sostiene nella \"Geografia della Grecia\" Pausania il Periegeta (II sec. d.C.)\nIl museo archeologico \u00e8 formato da tre sale grandi, nelle prime due \u00e8 esposta una ricca collezione di statue, mosaici, figurine, rilievi e fregi greci e romani, nella terza sono raccolti i reperti rinvenuti nel corso degli scavi presso il tempio di Asclepio del V secolo a.C.\nL'antico teatro di Corinto si trova sul lato opposto l'ingresso dell'area archeologica; risale al V secolo, ma con la presenza romana \u00e8 stato rifatto nel I secolo a.C., divenuto un \"odeon\" ossia un teatro coperto.\nTempio di Apollo.\nFu costruito nel 540 a.C. ed \u00e8 il pi\u00f9 conservato del sito archeologico. Il colonnato \u00e8 un esempio di riferimento per le colonne doriche con relativi capitelli.\nCastello di Acrocorinto.\nSi trova sopra una grande altura che sovrasta Corinto Vecchia, dove si trova l'area archeologica, e Corinto nuova. Le mura di fortificazione di questo castello occupano 3.000 metri di lunghezza, circondano tutto il fronte roccioso della cima montuosa, l'accesso principale \u00e8 sul lato ovest.\nPer secoli Acrocorinto fu sede dell'acropoli di Corinto, ossia la cittadella fortificata per organizzare la difesa da attacchi. Nel Medioevo il castello come si presenta oggi fu ricostruito, ospit\u00f2 una guarnigione di soldati di Bisanzio per esercitare il controllo, ed era sede dello stratega del Peloponneso. Durante la quarta crociata il castello fu difeso per tre anni da Leon Sgourgos, in seguito divenne una fortezza del principato di Acaia, poi dei Veneziani, e infine degli Ottomani. Sorgendo a poca distanza dall'istmo di Corinto, il castello era un buon collegamento col Peloponneso, e controllava l'accesso della penisola al resto della Grecia, con tre cinte di mura, la parte pi\u00f9 alta del sito fu la sede del tempio di Afrodite, che poi divenne chiesa cristiana e infine moschea musulmana.\nCattedrale di San Paolo.\nChiesa principale della citt\u00e0 nuova. La prima chiesa risalirebbe alla costituzione della diocesi, per esortazione di una lettera dell'apostolo Paolo di Tarso, tuttavia la chiesa fu varie volte rimaneggiata nei secoli. La chiesa venne completamente distrutta da un terremoto del 1928 e pertanto ricostruita daccapo nel 1936.\nCanale di Corinto.\nFu costruito tra il 1881 e il 1893 per collegare il golfo al Mare Egeo, permettendo al traffico di risparmiare 200\u00a0km di viaggio. Per la sua monumentalit\u00e0, oggi \u00e8 una delle attrazioni pi\u00f9 visitate della citt\u00e0."}
{"id": "148402", "revid": "124449034", "url": "https://it.wikipedia.org/wiki?curid=148402", "title": "Decebalo", "text": "Biografia.\nRibellione.\nDopo la morte del grande re Burebista, la Dacia si frantum\u00f2 in cinque piccoli stati. Questa situazione continu\u00f2 fino a quando Duras-Diurpaneo, zio di Decebalo, riun\u00ec di nuovo i Daci attorno alla citt\u00e0 di Sarmizegetusa Regia (oggi nella regione di Hunedoara), che divenne la capitale del nuovo regno. Inoltre, questo sovrano riorganizz\u00f2 l'esercito dacico, dal quale poi ha preso esempio Roma, istruendo il proprio esercito in base a quello dacico. Nell'85 le sue armate devastarono la provincia romana della Mesia, che si trovava a sud del fiume Danubio, scontrandosi e sconfiggendo il proconsole romano Gaio Oppio Sabino.\nSpedizione di Domiziano.\nAllora lo stesso imperatore Domiziano si rec\u00f2 sul Danubio, insieme al suo prefetto del pretorio Cornelio Fusco, che respinse i nemici oltre il fiume e penetr\u00f2 nella Dacia. Ma cadde in un'imboscata e sub\u00ec una pesante sconfitta (86). Dopo la vittoria, Duras-Diurpaneo lasci\u00f2 il trono al nipote Decebalo (il cui nome significa \"il potente\", \"forte come dieci [uomini]\").\nNell'88, il governatore della Mesia superiore, Tettio Giuliano, riusc\u00ec invece a sconfiggere Decebalo nel suo stesso territorio, in una nuova battaglia a Tape (la seconda, vicino all'odierna Bucova). Impegnato per\u00f2 contro la rivolta di Lucio Antonio Saturnino e preoccupato dalla nuova minaccia rappresentata per la provincia di Pannonia dalle trib\u00f9 germaniche dei iazigi, quadi e marcomanni, Domiziano stipul\u00f2 la pace con Decebalo, che non solo mantenne tutte le sue terre, ma ottenne anche una specie di sussidio in denaro, accettando per\u00f2 in cambio di diventare re \"cliente\" dei romani.\nSconfitte da parte di Traiano (101-106) e suicidio.\nLe cose rimasero cos\u00ec fino al regno dell'imperatore Traiano, che nel 101 invase la Dacia, insieme al generale Lusio Quieto, deciso a chiudere la partita con Decebalo. \nI romani ottennero una nuova vittoria nella terza battaglia di Tape. Nel 102 le armate romane ottennero una vittoria decisiva nei pressi di Sarmizegetusa Regia. Decebalo si arrese e ottenne di mantenere le sue terre, ma Traiano distrusse alcune importanti roccaforti nemiche, lasciando invece delle guarnigioni romane in quelle risparmiate. Decebalo fu anche costretto a limitare i suoi armamenti. Era una situazione umiliante per il sovrano dacico, che dopo due anni attacc\u00f2 le guarnigioni nemiche presenti nel suo regno, invadendo di nuovo la Mesia nel 105. La risposta di Traiano fu immediata: in quello stesso anno irruppe ancora in Dacia, sconfiggendo pesantemente Decebalo nei pressi di Sarmizegetusa.\nIl re dacico si uccise tagliandosi la gola con un pugnale ricurvo. Secondo lo storico Cassio Dione, la sua testa fu esibita come trofeo ai soldati e poi inviata a Roma per essere portata nel trionfo di Traiano.\nLa Dacia divenne provincia romana e fu popolata con un altissimo numero di coloni romani: a Sarmizegethusa fu fondata la \"colonia Ulpia Traiana\". La nuova provincia si estendeva per\u00f2 solo fino all'altopiano dell'odierna Transilvania, mentre le steppe ad ovest ed est furono semplicemente presidiate da alcune guarnigioni.\nDecebalo presso i romani.\nLo storico romano Cassio Dione descrive Decebalo come un abilissimo capo militare, esperto d'imboscate e maestro di scontri campali, astuto e pericoloso.\nEd \u00e8 proprio cos\u00ec che viene rappresentato sulla \"Colonna di Traiano\", in cui \u00e8 fisicamente raffigurato come un uomo di statura media, con folta barba che si congiunge coi baffi e capelli corti. Gli zigomi sono pronunciati e il naso ha larghe narici. La bocca grande e le labbra carnose: Le sopracciglia sono folte, arcuate e ben marcate. Lo sguardo \u00e8 intenso, di forza straordinaria.\nIconografia moderna.\nUna scultura colossale che lo raffigura, la Statua di Decebalo, alta 40 metri, \u00e8 stata realizzata sulle sponde del Danubio, scavata nella roccia nei pressi della citt\u00e0 di Or\u0219ova, nel 1998."}
{"id": "148405", "revid": "767487", "url": "https://it.wikipedia.org/wiki?curid=148405", "title": "Principio di Fermat", "text": "In ottica, il principio di Fermat, o \"principio di minor tempo\", afferma che:\n\"di tutti i possibili cammini che un raggio di luce pu\u00f2 percorrere per andare da un punto a un altro, esso segue il cammino che richiede il tempo pi\u00f9 breve\"\n Nel calcolo del tempo di percorrenza, si deve tenere conto del fatto che la velocit\u00e0 della luce in un mezzo ottico \u00e8 uguale alla velocit\u00e0 della luce nel vuoto divisa per l'indice di rifrazione del mezzo. \nStoricamente, il principio di Fermat fu il primo esempio di legge dinamica espressa in forma di principio variazionale. Fu infatti il punto di partenza per Maupertuis nel suo intento di trovare un'alternativa a certe teorie di Newton, che considerava leibnizianamente insufficienti, poich\u00e9 portavano ad un universo costituito da un moto casuale di particelle che interagiscono secondo la sola legge di gravit\u00e0, e non spiegavano la presenza di strutture organizzate e della vita nell'universo.\nI minimi si presentano pi\u00f9 spesso, tanto che il principio fu inizialmente formulato in campo ottico e in questa forma: per esempio l'angolo di rifrazione che un'onda prende passando attraverso un diverso mezzo oppure il percorso della luce riflessa da uno specchio piano. I massimi si presentano nelle lenti gravitazionali, e negli specchi sferici concavi. Un punto di flesso descrive il percorso che prende la luce quando \u00e8 riflessa da una superficie riflettente ellittica.\nMentre il principio di Huygens-Fresnel \u00e8 utile per spiegare la diffrazione, il principio di Fermat pu\u00f2 essere usato per descrivere le propriet\u00e0 dei raggi di luce riflessi da specchi, rifratti attraverso diversi mezzi, o sottoposti a riflessione interna totale, e spiega la legge di Snell."}
{"id": "148409", "revid": "6923", "url": "https://it.wikipedia.org/wiki?curid=148409", "title": "Motomondiale 2005", "text": "Il Motomondiale 2005 \u00e8 stata la 57\u00aa edizione del motomondiale ed \u00e8 stata disputata su 17 gran premi, numero mai raggiunto in precedenza. Rispetto all'edizione precedente non furono pi\u00f9 presenti il Gran Premio motociclistico del Brasile e quello del Sudafrica, in compenso si videro le prime edizioni dei GP di Cina e di quello di Turchia. Torn\u00f2 anche il GP degli Stati Uniti che rappresent\u00f2 anche un'anomalia visto che vi gareggiavano sole le MotoGP, con il risultato che dopo parecchi anni le varie classi non disputavano pi\u00f9 lo stesso numero di prove.\nIl contesto.\nPer quanto riguarda i regolamenti una modifica importante venne inserita per la classe 125 con il limite massimo di et\u00e0 per potervi partecipare: tale limite fu stabilito in 28 anni.\nIl campionato si \u00e8 aperto il 10 aprile 2005 a Jerez de la Frontera in Spagna ed ha avuto termine nella stessa nazione il 6 novembre con il Gran Premio motociclistico della Comunit\u00e0 Valenciana. Il calendario sub\u00ec peraltro delle modifiche notevoli rispetto all'anno precedente: non vi furono pi\u00f9 la serie consecutiva di prove disputate in Europa ma, dopo le prove del Gran Premio motociclistico di Spagna e di Portogallo si assistette a una prima trasferta in Cina, seguita da un ritorno in Europa per 4 prove, una nuova trasferta negli Stati Uniti d'America, un terzo ritorno in Europa per altre tre gare. La seconda met\u00e0 della stagione prevedeva nuovamente una trasferta in Asia per gareggiare in Giappone, Malaysia e Qatar, una in Oceania per il GP d'Australia e un quarto e definitivo rientro in territorio europeo per le due prove conclusive in Turchia e per il Gran Premio motociclistico della Comunit\u00e0 Valenciana.\nI titoli piloti furono assegnati a Valentino Rossi su Yamaha in MotoGP, a Daniel Pedrosa su Honda in classe 250 e a Thomas L\u00fcthi, anche lui su Honda in classe 125. Tra i costruttori si imposero rispettivamente Yamaha, Honda e KTM, quest'ultima in classe 125.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nMotoGP.\nLa classe regina vide il ritiro dalle competizioni della Aprilia. Il titolo piloti and\u00f2 per la quarta volta consecutiva a Valentino Rossi sulla Yamaha YZR-M1 grazie anche a 11 vittorie nelle 17 gare in calendario, tanto che venne assegnato matematicamente gi\u00e0 in occasione del GP della Malesia, con 4 gare di anticipo.\nSecondo nel Mondiale giunse Marco Melandri, vincitore di due gran premi su una Honda RC211V del team Movistar Honda, mentre terzo arriv\u00f2 Nicky Hayden su una Honda RC211V del team Repsol Honda.\nIl titolo costruttori fu appannaggio della Yamaha che precedette Honda e Ducati, mentre quello riservato ai team fu di Yamaha Racing che schierava Rossi e Colin Edwards.\nPer festeggiare i 50 anni dalla prima partecipazione alle gare del motomondiale, in due occasioni la Yamaha sfoggi\u00f2, anzich\u00e9 la livrea con i colori dello sponsor, una colorazione gialla e una colorazione bianca che ricordava quella delle sue prime partecipazioni.\nIn occasione del GP di Gran Bretagna la gara fu disturbata dal maltempo e solo 11 piloti tagliarono il traguardo, cosicch\u00e9 non vennero assegnati tutti i punti disponibili. Il GP di Germania venne invece disputato in due manche con l'ordine di partenza della seconda deciso dall'ordine di arrivo della prima; i piloti che non furono in grado di presentarsi al secondo via perch\u00e9 fermatisi nei primi 5 giri, a seconda delle fonti, vengono considerati come \"ritirati\" o \"non partiti\".\nClasse 250.\nPer il secondo anno consecutivo il titolo fu conquistato da Daniel Pedrosa su Honda RS-W che ottenne 8 vittorie sulle 16 gare e che precedette Casey Stoner su una Aprilia RSW e Andrea Dovizioso su Honda. Il titolo venne assegnato matematicamente con 3 gare di anticipo.\nIl titolo costruttori and\u00f2 a Honda che ottenne 9 vittorie e precedette Aprilia con 7 vittorie.\nAl termine del GP del Giappone, Jorge Lorenzo venne giudicato dalla direzione di gara responsabile della caduta del pilota sammarinese Alex De Angelis, pertanto al pilota spagnolo venne comminata una squalifica per il gran premio successivo.\nClasse 125.\nIl titolo piloti fu ottenuto da Thomas L\u00fcthi su una Honda che precedette due KTM guidate rispettivamente da Mika Kallio e G\u00e1bor Talm\u00e1csi. La casa motociclistica austriaca ottenne il titolo nella classifica riservata ai costruttori, precedendo la Honda.\nIn occasione del GP di Gran Bretagna la gara \u00e8 stata interrotta per il maltempo ed \u00e8 stata data una seconda partenza; secondo il regolamento in vigore la prima parte di gara \u00e8 servita solamente per la definizione della nuova griglia di partenza e, a seconda delle fonti, i piloti che non hanno preso la seconda partenza vengono considerati ritirati o non partiti."}
{"id": "148413", "revid": "125936351", "url": "https://it.wikipedia.org/wiki?curid=148413", "title": "Sukhoi Su-27", "text": "Il Sukhoi Su-27 (in cirillico \u0421\u0443\u0445\u043e\u0439 \u0421\u0443-27, nome in codice NATO: Flanker), \u00e8 un caccia intercettore supersonico di 4\u00aa generazione, di fabbricazione sovietica, sviluppato dall'ufficio tecnico Sukhoi a cavallo tra gli anni '70 ed '80 ed entrato in servizio presso le forze aeree sovietiche nel 1984.\nProgettato per intercettare ed ingaggiare velivoli avversari anche in combattimento manovrato, questo velivolo \u00e8 il capostipite di una nutrita famiglia di caccia multiruolo e cacciabombardieri pesanti che hanno riscosso un ottimo successo commerciale nelle regioni asiatica, africana e sudamericana e viene tutt'ora (2021) impiegato dalle forze aerospaziali russe in missioni di pattugliamento dello spazio aereo della Federazione.\nDa considerarsi la risposta sovietica allo statunitense F-15 Eagle, il Su-27 ha ricevuto il battesimo del fuoco nel corso della Prima Guerra Cecena.\nCostantemente aggiornato nel corso della sua vita operativa, ha ricevuto numerose migliorie ed aggiornamenti che sono culminati nella versione Su-27SM3, entrata in servizio nelle VKS nel 2011, equipaggiata con radar AESA e propulsori del Su-35S, velivolo di generazione 4++ basato sul Su-27 stesso.\nL'eccellente profilo aerodinamico del Su-27 ha ispirato numerosi progetti del bureau Sukhoi quali il caccia multiruolo Su-30 o il cacciabombardiere pesante Su-34.\nStoria.\nLa storia dell'Su-27 risale al 1969, quando l'ufficio tecnico affidato a Pavel Osipovi\u010d Suchoj ricevette l'incarico di progettare e costruire un caccia per superiorit\u00e0 aerea da contrapporre al McDonnell Douglas F-15 Eagle statunitense, la cui concezione iniziava nello stesso periodo. La richiesta derivava dal fatto che i sovietici avevano saputo che gli USA intendevano procedere nella costruzione di un caccia sperimentale, il McDonnell Douglas F-15 appunto. In risposta a questa nuova minaccia il governo di Mosca lanci\u00f2 quindi il programma PFI, acronimo di \"perspektivnyi frontovoy istrebitel\", caccia frontale avanzato, ovvero un aereo che eguagliasse le prestazioni dell'F-15. Ma quando fu chiaro che una macchina siffatta sarebbe riuscita troppo costosa se prodotta nel numero necessario di esemplari, la specifica venne divisa in due: una LPFI, \"lyogkyi\" PFI, PFI leggero, ed una TPFI, \"tyazholyi\" PFI o PFI pesante. Esattamente ci\u00f2 che avvenne negli Stati Uniti, dove accanto all'F-15 nacque l'F-16. Dall'LPFI si gener\u00f2 il MiG-29, mentre le necessit\u00e0 del governo al riguardo della TPFI erano chiare:\nIn quell'anno il \"bureau\" di Sukhoj lavorava ad un prototipo per la ricerca sull'alta velocit\u00e0 ed il \"fly-by-wire\". La denominazione di questo velivolo, caratterizzato da una grande ala a delta, da quattro motori ventrali Ljul'ka, alette canard ed un muso abbattibile tipo quello del Concorde, era T-4 (i prototipi in casa Sukhoj erano chiamati T se avevano un'ala a delta, da \"\u0442\u0440\u0435\u0443\u0433\u043e\u043b\u044c\u043d\u044b\u0439\" triangolare, oppure S se possedevano un'ala a freccia, \"\u0441\u0442\u0440\u0435\u043b\u0430\" freccia).\nIl T-4 assomigliava all'XB-70 Valkyrie, anche se le sue dimensioni erano pi\u00f9 ridotte. Il quadrireattore vol\u00f2 nell'agosto del 1972, raggiungendo nel corso delle prove Mach 3,3. Il T-4 diede modo all'ufficio tecnico di sperimentare a fondo il \"fly-by-wire\", fornendo un grande vantaggio rispetto ai concorrenti dell'ufficio tecnico Mikoyan Gurevich, che dovette far volare i primi prototipi del suo MiG-29 con una trasmissione meccanica.\nSviluppo.\nLe linee generali del caccia, come le gondole motore sotto la linea di fusoliera, vennero studiate nel centro ricerche di \u017dukovskij, tanto per il modello di Sukhoj che per quello di Mikojan e Gurevi\u010d, ecco perch\u00e9 i due apparecchi si assomigliano vagamente. Il 20 maggio del 1977 il capo collaudatore, Vladimir Il'ju\u0161in, portava in volo il T-10/1 (primo prototipo), che nelle linee generali assomigliava all'Su-27 definitivo. Le differenze erano per\u00f2 notevoli: innanzi tutto le derive erano poste verticalmente al centro delle gondole dei motori, il ruotino anteriore si chiudeva all'indietro, i freni aerodinamici formavano i portelli del carrello principale, mancavano le pinne ventrali, le ali avevano le estremit\u00e0 arrotondate e prive di ipersostentatori del bordo d'attacco ed infine mancava il cono di coda tra gli scarichi, caratteristica ben visibile dell'Su-27. Il T-10/1 venne avvistato da un satellite spia statunitense sul centro sperimentale di \u017dukovskij vicino alla cittadina di Ramenskoe (55\u00b0 33' N, 38\u00b0 10' E), prendendo il temporaneo nome in codice Ram-K, poi sostituito da Flanker A.\nIl primo volo \u00e8 stato effettuato il 20 maggio 1977 (prototipo T-10/1), mentre il nuovo T-10S (completamente ridisegnato) ha volato il 20 aprile 1981. La produzione di serie ha avuto inizio nel 1982 mentre l'entrata in servizio \u00e8 avvenuta nel 1984.\nLe prove effettuate con il T-10/1 misero in evidenza una certa instabilit\u00e0 che si accentuava in volo transonico. Sukhoj mor\u00ec nel 1975 ed il lavoro di sviluppo del caccia, come pure la direzione dell'ufficio tecnico, pass\u00f2 nelle mani di Mihail Petrovi\u010d Simonov e del capo progettista Konstantin Marba\u0161ev. Il \"bureau\" modific\u00f2 il prototipo fino a trasformarlo nell'Su-27 (T-10/7 o T-10/S1). Furono allontanate le gondole dei motori dall'asse centrale, fu allungata la fusoliera con il grande cono poppiero, le derive furono spostate all'esterno, furono applicate due grandi pinne sotto le derive, ed i due aerofreni lasciarono il posto ad una grande placca mobile sul dorso.\nIl nuovo prototipo vol\u00f2 il 20 aprile del 1981, mentre la versione di serie nacque dal prototipo T-10/S2 (o T-10/12) Anche il sistema di \"fly-by-wire\" diede degli inconvenienti. Il sistema, inizialmente a tre vie, montato sul T-10/2, fall\u00ec durante le prove, provocando la morte del pilota collaudatore Evgenij Solov\u00ebv.\nFu studiato anche un sistema canard, sul T-10/14, il quale doveva migliorare le prestazioni al decollo, ma i vantaggi non furono tali da giustificarne l'adozione sul modello di serie. Sempre lo stesso prototipo venne dotato di ugelli vettoriabili, in analogia a quanto fatto per il cugino statunitense, lo F-15 SMTD (STOL Maneuver Technology Demonstrator) di Edwards.\nLe doti di atterraggio e decollo, nonch\u00e9 la robustezza strutturale e del carrello, convinsero la marina sovietica ad intraprendere i collaudi anche a bordo della portaerei \"ammiraglio Kuznetsov\" (ex Tblisi) di un Su-27 navalizzato, l'Su-27K, poi Su-33 Flanker D.\nLe differenze visibili del fratello imbarcato sono il ruotino anteriore rinforzato e con due ruote affiancate, il sensore infrarosso spostato sulla destra per aumentare la visibilit\u00e0 del pilota durante l'avvicinamento alla portaerei, le alette canard aggiunte agli elevatori in coda, le ali ripiegabili che per\u00f2 diminuiscono la capacit\u00e0 dei serbatoi interni, ed una sonda per il rifornimento in volo.\nCaratteristiche.\nCaratteristica peculiare \u00e8 la capacit\u00e0 di eseguire una brusca \"frenata aerodinamica\"; la manovra \u00e8 detta cobra di Puga\u010d\u00ebv (\u041a\u043e\u0431\u0440\u0430 \u041f\u0443\u0433\u0430\u0447\u0435\u0432\u0430): durante tale evoluzione l'Su-27 raggiunge l'eccezionale angolo d'attacco di 120\u00b0 decelerando da 400\u00a0km/h a circa 250\u00a0km/h in pochi secondi, aggiudicandosi cos\u00ec un importante vantaggio nel combattimento manovrato a bassa velocit\u00e0.\nConsiderato da tanti uno dei migliori caccia in servizio, ha una struttura costruita in lega di alluminio e litio.\nFinora solo un numero limitato di Su-27 \u00e8 stato esportato. Il MiG-29 (dal quale il Sukhoi Su-27 non deriva nonostante la somiglianza estetica) \u00e8 invece usato da varie forze aeree in tutto il mondo (fino a 600 MiG-29 sono stati esportati fuori dai paesi dell'ex-Unione Sovietica).\nSi tratta di un aereo da caccia davvero formidabile, con un'autonomia molto ampia anche senza rifornimento in volo, dotato di un'avionica sempre pi\u00f9 sofisticata ed un equipaggiamento per l'intercettazione e il puntamento degli aerei avversari. \u00c9 in grado di trasportare fino a 10 missili aria-aria. Il sistema di controllo fly-by-wire e i computer di bordo dotano il modello di un'ottima manovrabilit\u00e0.\nImpiego operativo.\nLe prime consegne ai reparti operativi dell'Su-27 sono andate ai reparti dell'aviazione di stanza sul mar Baltico, dove furono incontrati mentre erano in servizio di scorta ai Mainstay basati sulla penisola di Kola. Famoso lo \"scontro\" nel settembre del 1987 con un P-3B dell'aviazione norvegese, quando un pilota sovietico dal carattere esuberante fin\u00ec col portar via 10\u00a0cm di pala al pattugliatore.\nCon l'ingresso in servizio del Su-24 per le missioni d'attacco navale, i sovietici disponevano di una formidabile accoppiata che unita alle possibilit\u00e0 di rifornimento in volo permetteva all'aviazione di coprire vaste zone con aerei moderni, degni successori degli Yak-28P, dei Su-15 e dei Tu-28P, tanto che diversi paesi hanno mostrato interesse per questo tipo di macchina.\nIl 13 settembre del 1987, alle ore 10:39, un pattugliatore P-3B Orion (numero 602) della squadriglia 333, partito dall'aeroporto di And\u00f8ya e pilotato dal tenente Jan Salvesen, fu sorpreso sul mare di Barents da un Su-27 (numero 36 rosso) del 941 squadrone della \"Protivo-Vozdushnoj Oborony\" (la guardia nazionale dell'Aeronautica sovietica) pilotato da Vasiliy Tsymbal e partito a sua volta dalla pista di Kilpyavr, base aerea nei dintorni di Murmansk.\nIl primo pensiero del comandante dell'Orion fu quello di scattare pi\u00f9 fotografie possibile al nuovo apparecchio di fabbricazione sovietica. La sua quota era di approssimativamente 4.500\u00a0m. Il Flanker si era fatto pericolosamente vicino e per segnalare al pilota sovietico il fatto che la cosa non fosse apprezzata Salvesen inizi\u00f2 a rallentare. Il caccia non poteva imitare la manovra e si limit\u00f2 a sfilare via.\nQualche minuto pi\u00f9 tardi l'Su-27 si avvicin\u00f2 nuovamente e, come la prima volta, si era fatto molto sotto al P-3B. Cos\u00ec per una seconda volta Salvesen rallent\u00f2 il suo apparecchio segnalando al caccia di allontanarsi. Il Flanker spar\u00ec per la seconda volta, per riapparire una terza, alle 10:56 a circa 135 miglia nautiche da Vard\u00f8 (Norvegia) ed a 48 miglia dal confine sovietico. Quando per la terza volta l'Su-27 si avvicin\u00f2 all'Orion, probabilmente Tsymbal intendeva ripetere le manovre che aveva gi\u00e0 compiuto precedentemente, ma questa volta si port\u00f2 tanto a ridosso del pattugliatore che riusc\u00ec a staccare circa 11 centimetri dell'elica del motore destro. Parte dei frammenti andarono a conficcarsi nella fusoliera dell'Orion, causando una decompressione interna. l'Su-27 se la cav\u00f2 senza un graffio e spar\u00ec per l'ultima volta. Venne poi dipinta la sagoma di un P-3 sulla sua fiancata sinistra a ricordare l'impresa.\nL'Orion fu costretto a scendere sotto i 10.000 piedi e venne scortato da due F-16A verso la base di Banak. Nessun membro dell'equipaggio venne ferito.\nIncidenti.\nIl 9 settembre 1990, durante la sua prima esibizione aerea in Italia, l'Su-27 pilotato dal comandante Rimantas Stankevi\u010dius all'uscita da una manovra di looping a quota troppo bassa, impatt\u00f2 con il terreno, esplodendo a contatto col suolo e causando la morte del pilota e di un addetto alla sicurezza.\nIl 9 settembre, alla manifestazione aerea \"Ali Acrobatiche\" di Salgareda (Treviso) era inizialmente atteso l'arrivo di un Mig-29 Fulcrum, notizia che era stata riferita alla precedente manifestazione aerea tenutasi sullo stesso aeroporto nel precedente mese di giugno.\nA causa di alcuni cambiamenti, per\u00f2, ad arrivare all'aeroporto di Rivolto era stato, con breve preavviso, il nuovo e semi-sconosciuto caccia della Sukhoi.\nIl programma della manifestazione prevedeva alcuni passaggi a bassa quota a forte velocit\u00e0 ed alcune manovre tra cui svariati looping e tonneau.\nProveniente da est a bassa quota e a velocit\u00e0 ridottissima, con tanto di carrello estratto e flap totalmente estesi, l'Su-27, una volta passato sulla perpendicolare del campo volo, si port\u00f2 in direzione sud al fine di iniziare un basso passaggio a forte velocit\u00e0 con successivo looping.\nUna volta giunto a velocit\u00e0 sostenuta sulla parallela della met\u00e0 pista, il pilota tir\u00f2 a s\u00e9 la cloche facendo entrare il velivolo in manovra ascensionale.\nl'Su-27 non riusc\u00ec a raggiungere la quota ottimale di sicurezza e al momento di dover uscire dalla manovra venne a trovarsi troppo basso ed impatt\u00f2 violentemente al suolo esplodendo nell'impatto.\nL'incidente provoc\u00f2 pi\u00f9 stupore che vero panico nella folla. I piani di evacuazione dell'area funzionarono a dovere mentre le migliaia di persone vennero fatte defluire all'esterno dell'area dell'aeroporto.\nOltre al pilota, mor\u00ec investito dall'esplosione un responsabile della sicurezza che si trovava in quel punto proprio per evitare che curiosi potessero avvicinarsi alla testata della pista.\nVisto il clima politico dell'epoca (la non totale apertura dell'allora Unione Sovietica) e la non totale comprensione dell'incidente, inizialmente i media parlarono di un incidente dovuto ad un presunto stato d'ebbrezza del pilota in seguito ad una copiosa assunzione di alcolici prima del volo.\nAlcuni anni dopo, con un clima politico molto pi\u00f9 sereno ed aperto, venne resa nota la vera causa.\nAl momento di entrare nella manovra di looping, il pilota, sottostimando quota, velocit\u00e0 e lunghezza pista, aveva portato il caccia ad una quota insufficiente al completamento della manovra.\nQuesto aveva provocato l'uscita dal looping ad una quota troppo bassa per permettere al comandante Stankevicius di recuperare quota in tempo per evitare lo schianto.\nAltri incidenti noti:\nPrimati mondiali.\nUna versione alleggerita del Su-27, senza armamento o elettroniche, fu impiegata per stabilire primati mondiali.\nChiamato P-42, l'aereo era il tredicesimo prototipo, il T-10S/3 (ex T-10/13). Come detto gli erano stati tolti tutti i dispositivi inutili al fine di alleggerirlo al massimo, come armamento, radar, optronica, sistemi di lancio, pinne ventrali, sistema di navigazione, di comunicazione e persino la verniciatura.\nFurono segate le derive, tagliato via il cono di coda ed il cono dielettrico in punta sostituito con uno analogo in alluminio. Ogni piccolo corpo non aerodinamico, ogni imperfezione ed ogni fessura presente sul modello originale fu eliminato a colpi di saldatore.\nAnche il motore fu modificato per erogare 991\u00a0kg di spinta in pi\u00f9, dando al P-42 l'eccezionale rapporto spinta/peso di 2 a 1.\nI freni sul carrello principale non potevano tener ferma la macchina a piena potenza cos\u00ec il caccia fu ancorato ad un corazzato con un gancio d'acciaio con una chiusura elettronica. Con i motori a pieno regime, il gancio veniva aperto e l'aereo era libero di decollare al miglior angolo d'attacco di salita.\nTra il 1986 ed il 1988, il P-42, pilotato da Viktor Puga\u010d\u00ebv, Nikolai Sadovnikov, Oleg Tsoj ed Evgenij Frolov, conquist\u00f2 non meno di 27 primati mondiali allo Strike Eagle. \u00c8 possibile accedere al sito della F\u00e9d\u00e9ration A\u00e9ronautique Internationale, per visionare i primati elencati anche qui sotto.\nEsportazione.\nAlla caduta dell'URSS, i Paesi che ereditarono il Su-27 furono la Russia (circa 400), l'Ucraina (67), la Bielorussia (23). Forse anche il Kazakistan ne ha ereditati alcuni, mentre di sicuro ne ha in servizio grazie allo scambio con la Russia di Su-27 contro bombardieri strategici Tu-95ms (28 Su-27 in ).\nAlla fine del 1991, la Cina ha iniziato a comprare il Su-27, scelto tra vari velivoli che la Russia si era dichiarata disposta a vendere, (76 importati in tutto per 32-35 milioni di dollari l'uno, ma il pagamento \u00e8 avvenuto per il 60% in denaro, il 40% in merci di baratto) divenendo il primo Paese al di fuori dell'ex-URSS ad usare il Su-27: la prima consegna (da circa 1 miliardo di dollari), avvenuta nel 1992, comprendeva 18-20 Su-27SK (modello originale Su-27S per l'esportazione, ma con carrello rinforzato e meno carburante su richiesta cinese) e 6 Su-27UBK (versione UB d'addestramento con piena possibilit\u00e0 operativa per l'esportazione con le stesse modifiche della versione da combattimento) che sono entrati in servizio nella 3\u00aa Divisione Aerea della PLAAF (oppure 24 SK e 2 UBK).\nLa seconda consegna (da 710 milioni di dollari), ordinata nel 1995 e avvenuta nel 1996, era composta da altri 16 Su-27SK e da 6 Su-27UBK (24 Su-27SK e 2 UBK?) entrati in servizio nella 2\u00aa Divisione Aerea della PLAAF.\nLa terza ed ultima consegna avvenuta nel 1999 comprendeva 28-30 Su-27UBK entrati in servizio in varie unit\u00e0 aeree (tutti addestratori per accelerare l'apprendimento del volo sul Su-27 e Shenyang J-11, vedi note Su-30).\nNel 1996, la Cina ha anche comprato i diritti di costruzione per assemblare fino a 200 Su-27SK.\nJ-11 \u00e8 la nuova versione di Su-27 con aggiunta di tecnologie cinesi (costruiti dalla Shenyang) \nIl primo volo di un \"J-11\" \u00e8 stato nel 1998. La produzione \u00e8 in svolgimento con le prime consegne che sono entrate in servizio nella 1\u00aa Divisione Aerea della PLAAF e sono andate a rimpiazzare gli Su-27 persi accidentalmente.\nInsieme alla vendita di Su-27 la Russia ha fornito alla Cina anche 144 missili (tra R-27 e R-73). In seguito, con l'acquisto dei Su-30MKK (vedi dopo), la PLAAF ha comprato anche 400 missili aria-aria R-77 e un numero sconosciuto di missili aria-superficie: Kh-59ME, Kh-29T, Kh-31P e bombe guidate KAB-500KR.\nNel 1995 il Vietnam ha comprato 6 Su-27 (5 Su-27SK e 1 Su-27UBK), divenendo il 2\u00ba Paese al mondo importatore di Su-27 dopo la Cina e proprio in risposta al suo acquisto di Su-27. Quindi nel 1996 sono stati acquistati altri 6 Su-27 (2 Su-27SK e 4 Su-27UBK). Per l'intera commessa di 12 velivoli sono stati pagati 300 milioni di dollari.\nIl Vietnam ha scelto il Su-27 rispetto al MiG-29 presumibilmente a causa del raggio d'azione decisamente superiore rispetto al MiG-29, raggio di cui ha bisogno per pattugliare l'arcipelago delle isole Spratly, ma sta gi\u00e0 pagando un alto prezzo operativo: quando erano stati consegnati i primi 6, solo 2 erano tenuti attivi e l'Aviazione vietnamita ha avuto problemi a mantenere anche questi pienamente operativi. Forse con le consegne successive questi problemi sono andati calando.\nI problemi sono dovuti all'alta tecnologia e alla grande componente elettronica del Su-27; probabilmente un caccia meno complesso e di pi\u00f9 facile manutenzione (anche se meno avanzato) come il MiG-29 sarebbe stata una scelta migliore per un'aviazione modesta come quella del Vietnam, anche se il Su-27 \u00e8 stato scelto proprio per la sua grande autonomia che gli permette di pattugliare il lungo Stato e le isole pi\u00f9 lontane. Dovrebbe essere in ordinazione un secondo blocco di 24 Su-27.\nTra il 1998 e il 1999 l'Etiopia ha comprato dalla Russia, per 150 milioni di dollari, 8 Su-27, di cui 2 versione UB (inquadrati tutti nel 1\u00ba stormo dell'aviazione etiope). Un Su-27 etiope nel gennaio 1999 si \u00e8 schiantato dopo aver perso un motore durante una manifestazione aerea (il pilota, un colonnello mercenario dell'aviazione russa si \u00e8 lanciato con il paracadute). \nI Su-27 etiopi, pilotati da mercenari russi, hanno partecipato con ottime prestazioni alla guerra, vinta dall'Etiopia, contro l'Eritrea tra il 1998 e il 2000. In quell'occasione, i Su-27 etiopi si sono confrontati con i MiG-29 dell'Aeronautica militare eritrea: il 25 febbraio 1999 e il 26 febbraio 1999 nei primi due scontri tra i due migliori caccia russi 2 MiG-29 eritrei sono stati abbattuti da Su-27 etiopi con R-73. Il 16 maggio 2000, un altro scontro aereo tra un Su-27 etiope e un MiG-29 eritreo si concluse ancora con l'abbattimento di almeno un MiG-29 con R-73 e con il danneggiamento, con R-27, di un secondo MiG-29, poi schiantatosi in atterraggio. Comunque, i Su-27 etiopi hanno abbattuto in tutto almeno 5 MiG-29, pi\u00f9 altri 2 MiG-29 molto probabili, e un Learjet prima della guerra, senza una perdita. I Su-27 si sono dimostrati anche validi nel ruolo di bombardieri con l'annientamento, tra l'altro, della base aerea eritrea di Camp Sawa, fortemente difesa (una delle mosse che hanno permesso la vittoria dell'Etiopia).\nIndonesia\nNel 1997 l'Indonesia espresse interesse per 12 Su-30MKI, ma la crisi economica fece cadere la possibile commessa. Nell'aprile 2003 arriv\u00f2 a sorpresa l'ordine per 2 Su-27SK che arrivarono in Indonesia il 27 agosto 2003 e 2 Su-30MK, arrivati il 1\u00ba settembre 2003 e presi ufficialmente in consegna dall'Indonesia il 20 settembre 2003.\nPer il 2004 dovrebbe essere stato completato un secondo ordine di 2 Su-30 e 4 o 6 Su-27, mentre per il 2005 sono in ordine altri 6 Su-27SK per un'ordinazione totale di 12-14 Su-27 e 4 Su-30.\nUna voce circolata a met\u00e0 dell'anno 2000, affermava che la Siria fosse riuscita ad ottenere nuove ordinazioni di materiale militare dalla Russia: queste avrebbero compreso caccia Su-27, installazioni SAM a lungo raggio S-300, carri armati T-80/90 e sistemi missilistici anticarro Kornet-E e Metis-M. Tale ordinazione avrebbe avuto un valore di almeno 2 miliardi di dollari. In realt\u00e0 l'ordinazione era molto meno ambiziosa (e anche molto meno costosa): solo forniture per missili SAM da spalla a corto raggio Igla SA-16 o SA-18 e 1000 missili anticarro Kornet (si pensava che questi ultimi, all'invasione dell'Iraq nel 2003, fossero stati trasferiti dalla Siria all'Iraq, altra notizia rivelatasi falsa). In particolare, nel 2001, \u00e8 stato effettivamente visto un Su-27 con lo stemma e i colori dell'aviazione siriana in giro per gli aeroporti militari siriani. In realt\u00e0 era un Su-27 dell'aviazione russa, che era usato per pubblicizzare il caccia in Siria, anche se alla fine si \u00e8 risolto tutto in un nulla di fatto.\nGli Stati Uniti hanno acquistato 2 (accertati) o pi\u00f9 Su-27 a scopo conoscitivo e addestrativo.\nAnche l'Iran, la Libia e il Brasile (quest'ultimo verso il Su-35) hanno espresso interesse per il Su-27.\nUtilizzatori.\nCirca 680 Su-27 sono stati prodotti dalla Unione Sovietica e dalla Russia. Il numero include solamente i Su-27 e non gli aerei sviluppati successivamente da questo modello."}
{"id": "148414", "revid": "46291", "url": "https://it.wikipedia.org/wiki?curid=148414", "title": "Euphorbia", "text": "Il genere Euphorbia comprende un vasto numero di piante dicotiledoni della famiglia delle Euphorbiaceae, erbacee o legnose a seconda della specie.\nEtimologia.\nIl nome \"Euphorbia\" (assegnato da Linneo) viene dal latino \"euphorbium\", a sua volta dal greco \u03b5\u1f50\u03c6\u03cc\u03c1\u03b2\u03b9\u03bf\u03bd \"euph\u00f3rbion\", dal nome personale \u0395\u1f54\u03c6\u03bf\u03c1\u03b2\u03bf\u03c2 \"\u00c9uphorbos\", cerusico di Giuba II di Mauretania, come riportato da Plinio. Altre possibilit\u00e0 prevedono una derivazione da \"Euphorbium\", con cui s'indicavano le piante (che ora noi conosciamo sotto il genere considerato) che producevano un succo latteo caustico e velenoso utilizzato nella medicina di allora. \"Euphorbia\" infine potrebbe derivare da \"Euphorbius\" che \u00e8 formato da due parole: \u03b5\u1f56 \"e\u00fb\" (\"buono\") e \u03c6\u03bf\u03c1\u03b2\u03ae \"phorb\u1e17\", (\"pascolo\" o \"foraggio\"), il cui significato finale potrebbe essere \"ben nutrito\".\nDescrizione.\nIl genere comprende piccoli alberi, arbusti, rampicanti e piante erbacee. Una percentuale significativa sono piante succulente, alcune delle quali assomigliano straordinariamente ai cacti nonostante non siano per nulla imparentate con questi ultimi, un esempio di evoluzione convergente. Ad eccezione di poche specie (es: \"E. hedytoides\" o \"E. curtisii\"), questo genere \u00e8 composto da specie ermafrodite.\nLe euforbie hanno una infiorescenza altamente specializzata, il ciazio, composta da un fiore femminile centrale, dotato di pistillo, circondato da cinque o pi\u00f9 gruppi di fiori maschili ridotti ciascuno ad un solo stame. L'insieme dei fiori \u00e8 avvolto da brattee che formano un ricettacolo a coppa, con quattro ghiandole nettarifere marginali, con forme diverse (ellittiche, a mezzaluna ecc). Il fiore centrale si sviluppa prima dei fiori maschili che lo circondano, cos\u00ec ogni ciazio funziona come un fiore ermafrodito. La ghiandole del ciazio generalmente producono nettare, e l'impollinazione \u00e8 prevalentemente zoofila. Dall'ovario del fiore femminile centrale si sviluppa un frutto tricarpellare.\nIn effetti, il ciazio \u00e8 cos\u00ec simile ad un fiore ermafrodita che Linneo e altri autori lo indicavano come un vero fiore. Lamarck tuttavia interpret\u00f2 il ciazio come una infiorescenza e questo \u00e8 quanto oggi accettato.\nLe euforbie contengono un lattice acre e velenoso, ed alcune sono dotate di spine. Da molte euforbie si ricavano potenti prodotti emetici e catartici.\nDistribuzione e habitat.\nIl genere \u00e8 diffuso principalmente nelle regioni tropicali dell'Africa e dell'America, ma anche nelle zone dal clima temperato.Alcune specie (\"E. dendroides\", \"E. bivonae\") sono tipiche della macchia mediterranea. Le specie succulente sono originarie principalmente dell'Africa e del Madagascar.\nTassonomia.\nIl genere \"Euphorbia\" comprende oltre 2000 specie."}
{"id": "148415", "revid": "8897", "url": "https://it.wikipedia.org/wiki?curid=148415", "title": "Su-27/30/33/35/37", "text": ""}
{"id": "148421", "revid": "287204", "url": "https://it.wikipedia.org/wiki?curid=148421", "title": "Gwen John", "text": "Biografia.\nGwen John nacque il 22 luglio 1876 a Haverfordwest, nel Galles.\nCome il fratello Augustus John, anche Gwen studi\u00f2 alla scuola d'arte di Londra, dal 1895 al 1898.\nSi trasfer\u00ec poi a Parigi, dove continu\u00f2 gli studi artistici sotto la guida di James Whistler, cominciando ad esibire i propri lavori sia a Londra che a Parigi.\nNel 1906 a Parigi conobbe lo scultore Auguste Rodin, per il quale fece la modella, diventandone poi amante.\nLa maggior parte dei suoi lavori artistici erano dei ritratti in piccola scala e nature morte.\nI ritratti raffiguravano generalmente donne, di solito sedute e con le mani sul grembo; amante della natura e degli animali, dipinse anche molte immagini di gatti.\nArtista eclettica, era capace sia di abbozzare donne e bambini dal vero che di servirsi di modelli in studio.\nLe capit\u00f2 spesso di dipingere lo stesso soggetto ripetutamente, imitando in questo Monet.\nLa sua pittura si basava su toni ridotti e colori molto delicati, in contrasto con la tavolozza pi\u00f9 vivace del fratello.\nSebbene messa in ombra dal suo popolare fratello, secondo molti, tra cui lo stesso Augustus John, era Gwen ad avere pi\u00f9 talento, anche se non ricevette gli stessi riconoscimenti.\nMor\u00ec a Dieppe il 13 settembre 1939."}
{"id": "148424", "revid": "1318658", "url": "https://it.wikipedia.org/wiki?curid=148424", "title": "Lycosa tarantula", "text": "Lycosa tarantula \u00e8 un ragno appartenente alla famiglia Lycosidae.\nDistribuzione.\nQuesta specie \u00e8 stata rinvenuta in Italia (Puglia), in Francia (Corsica), nei Balcani, in Turchia e in Medio Oriente.\nStoria.\nNella tradizione popolare della Puglia viene chiamato taranta o tarantola. Il nome deriverebbe da Taranto o dal vicino fiume Tara: infatti, tra le pi\u00f9 antiche testimonianze troviamo quella risalente alla seconda met\u00e0 del '500 di Nicolas Audebert, poeta e consigliere al parlamento di Bretagna, secondo la quale \"la tarantola \u00e8 pi\u00f9 comune in Puglia che in nessun'altra localit\u00e0, e principalmente dalle parti della citt\u00e0 di Taranto, donde ha preso il nome, perch\u00e9 durante tutta l'estate nei campi ce ne sono un'infinit\u00e0.\" La credenza voleva che il morso di questo ragno provocasse una particolare malattia, detta tarantismo, caratterizzata da una condizione di malessere generale e una sintomatologia psichiatrica simile ma distinta dall'epilessia, e si riteneva che fosse possibile neutralizzare gli effetti del veleno saltando e sudando: da ci\u00f2 la credenza popolare che la danza e la musica potessero risanare dalla malattia. Il termine \"taranta\", o tarantella pugliese, \u00e8 infatti anche usato come sinonimo di \"pizzica\", la danza e il genere musicale generato dal tarantismo.\nOggi il termine \"tarantola\" viene per lo pi\u00f9 attribuito, impropriamente, ai ragni giganti che popolano i continenti americano, africano ed asiatico. Pi\u00f9 correttamente si parla di migalomorfi o pi\u00f9 semplicemente di migali.\nTassonomia.\n\u00c8 la specie tipo del genere Lycosa .\nSono ben 29 le pubblicazioni che riportano esami di esemplari di questa specie, fino al 2020."}
{"id": "148426", "revid": "834", "url": "https://it.wikipedia.org/wiki?curid=148426", "title": "Hus", "text": ""}
{"id": "148429", "revid": "124581262", "url": "https://it.wikipedia.org/wiki?curid=148429", "title": "OpenSSL", "text": "OpenSSL \u00e8 un'implementazione \"open source\" dei protocolli SSL e TLS.\nOriginariamente basato sulle librerie \"SSLeay\" di Eric Young e Tim Hudson, \u00e8 disponibile per la maggior parte dei sistemi operativi \"unix-like\", inclusi GNU/Linux e macOS, e anche per Microsoft Windows.\nCaratteristiche.\nNei diversi linguaggi di programmazione sono disponibili procedure che permettono di accedere alle funzioni della libreria OpenSSL. Le librerie di base (scritte in linguaggio C) eseguono le funzioni crittografiche principali.\nAlgoritmi implementati.\nSupporta diversi algoritmi crittografici:\nConformit\u00e0 allo standard FIPS.\nNegli USA l\"'Open Source Software Institute\", un'organizzazione senza fini di lucro formata da rappresentanti del governo, dell'industria e del mondo accademico allo scopo di promuovere l'adozione dei programmi \"open source\" nelle universit\u00e0 e negli enti governativi, sta tentando di far ottenere a OpenSSL la conformit\u00e0 \"FIPS 140-2\" (\"Federal Information Processing Standard FIPS Publication 140-2\"), uno standard per la sicurezza informatica usato per certificare i programmi crittografici.\nLicenza.\nOpenSSL utilizza un sistema \"dual-license\" (doppia licenza), la \"OpenSSL License\" e la \"SSleay License\". Normalmente in un sistema a doppia licenza \u00e8 possibile scegliere quale delle due licenze adottare; nel caso della OpenSSL occorre seguire entrambe. La licenza risultante \u00e8 simile a quella di Apache.\nLa licenza richiede che la frase \"This product includes software developed by the OpenSSL Project for use in the OpenSSL Toolkit\" appaia come clausola pubblicitaria, che la rendono incompatibile con la licenza GPL. Non \u00e8 ben chiaro se la OpenSSL rientri nella eccezione della GPL riguardo alle librerie di sistema. Alcuni autori preferiscono inserire una esplicita GPL linking exception per permettere l'utilizzo della OpenSSL nel loro software. Altri hanno preferito sostituirla con la GnuTLS.\nBug.\nDebian.\nIl 13 maggio 2008 \u00e8 stato scoperto un grave problema di sicurezza nel pacchetto OpenSSL di Debian GNU/Linux. La versione implementata in Debian, Ubuntu e altre distribuzioni derivate generava infatti chiavi vulnerabili. Una correzione risalente al settembre 2006, infatti, aveva eliminato il codice che utilizzava parti della memoria non inizializzate per aumentare l'entropia del generatore di chiavi, utilizzando come valore variabile solo il numero del processo. Questa modifica aveva ridotto il numero di chiavi generabili da 21024 o 22048 a solo 215, quindi ad appena 32768 valori possibili.\nQuesto bug \u00e8 stato rapidamente corretto ma tutte le chiavi generate su sistemi Debian e derivati nel frattempo andrebbero rigenerate.\nIl bug Heartbleed.\nIl bug, scoperto nella versione 1.0.1f da un gruppo di ricercatori del team Codenomicon, permette a un malintenzionato di accedere in chiaro a tutti i dati criptati inviati dall'utente, senza lasciare alcuna traccia. La National Security Agency statunitense, secondo le rivelazioni di Edward Snowden, sarebbe stata a conoscenza gi\u00e0 da due anni del pericoloso difetto del programma, tacendo al riguardo.\nNel 2014 \u00e8 stato valutato che oltre il 66% dei siti Web sia vulnerabile all'attacco."}
{"id": "148433", "revid": "2009138", "url": "https://it.wikipedia.org/wiki?curid=148433", "title": "Euskaltel-Euskadi", "text": "La Euskaltel-Euskadi era una squadra maschile spagnola di ciclismo su strada, attiva nel professionismo dal 1994 al 2013.\nSostenuta fino al 2012 dalla \"Fundaci\u00f3n Ciclista Euskadi\", era fortemente radicata nei Paesi Baschi e fino al 2012 ingaggi\u00f2 esclusivamente atleti di origine basca. Ottenne i principali risultati con Samuel S\u00e1nchez, secondo al Tour de France 2010 e due volte a podio alla Vuelta a Espa\u00f1a; vittorie di tappa nei tre Grandi giri arrivarono anche con Roberto Laiseka, Iban Mayo, Igor Ant\u00f3n e Mikel Nieve.\nStoria.\n1993-1997: gli esordi, i primi anni e l'arrivo di Euskaltel.\nLe origini della squadra risalgono alla fondazione, il 17 giugno 1993 a Derio, della societ\u00e0 ciclistica \"Fundaci\u00f3n Ciclista Euskadi\" (in basco \"Euskadiko Txirrindularitza Iraskundea\"): patrocinata dal consiglio della provincia basca di Biscaglia, aveva l'obiettivo dichiarato di \u00abpromuovere, sostenere, rendere popolare e sviluppare il ciclismo basco\u00bb. Anche grazie al sostegno del telaista Orbea e della comunit\u00e0 autonoma dei Paesi Baschi (\"Euskadi\" in basco), la squadra della fondazione, denominata proprio \"Euskadi\", pot\u00e9 debuttare nel professionismo a inizio 1994. Il direttore sportivo era Domingo Perurena e l'organico era composto da quindici ciclisti, tutti baschi spagnoli e francesi, tra cui gli esperti Pello Ruiz Cabestany e Rub\u00e9n Gorospe; la maglia bianco-verde-rossa, inoltre, richiamava i colori dell'Ikurri\u00f1a, la bandiera basca. In stagione la squadra venne subito invitata alla Vuelta a Espa\u00f1a e alle principali corse spagnole, ottenendo il primo successo in una frazione della Vuelta al Pa\u00eds Vasco con Agust\u00edn Sagasti.\nNelle stagioni seguenti, nonostante il supporto dei 5000 soci della Fondazione e i finanziamenti della compagnia petrolifera Petronor, sponsor del team a partire dagli ultimi mesi del 1994, non venne raggiunta un'adeguata stabilit\u00e0 economica, e la formazione rischi\u00f2 di chiudere. Risale a fine 1997 l'arrivo della compagnia telefonica Euskaltel come sponsor della squadra, e di Juli\u00e1n Gorospe come nuovo direttore sportivo.\n1999-2003: le prime vittorie alla Vuelta e al Tour.\nNella seconda met\u00e0 degli anni 1990, dopo il ritiro di Cabestany, il capitano della squadra divenne Roberto Laiseka: fu lui, abile scalatore, a dare all'Euskaltel il primo successo in una tappa della Vuelta a Espa\u00f1a, nell'edizione 1999 sull'Alto de Abantos, riuscendo a ripetersi alla Vuelta anche l'anno dopo con la vittoria ad Arcal\u00eds e il sesto posto finale. Sempre Laiseka port\u00f2 al successo l'Euskaltel alla prima storica partecipazione al Tour de France, nel 2001, imponendosi sul traguardo di Luz Ardiden. Nel 2000 aveva intanto fatto il suo esordio una nuova maglia societaria, completamente arancione, divenuta in seguito una costante e un simbolo in gruppo.\nL'anno migliore della squadra fu il 2003, quando Iban Mayo vinse la tappa con arrivo su uno dei pi\u00f9 prestigiosi traguardi del Tour de France, l'Alpe d'Huez, precedendo di oltre due minuti il dominatore di quegli anni Lance Armstrong. Alla fine del Tour, Mayo si piazz\u00f2 sesto in classifica generale; fece meglio di lui il compagno Haimar Zubeldia che, senza vincere alcuna tappa, si piazz\u00f2 quinto. Nello stesso anno David Etxebarria si aggiudic\u00f2 una frazione alla Vuelta a Espa\u00f1a.\n2004-2008: l'ingresso nel ProTour e i primi successi di S\u00e1nchez.\nNel biennio 2004-2005 la squadra non ottenne grandi risultati, eccetto due vittorie di tappa alla Vuelta a Espa\u00f1a 2005 con Laiseka e Samuel S\u00e1nchez, ciclista quest'ultimo asturiano ma cresciuto ciclisticamente a Enkarterri, in Biscaglia. Proprio la stagione 2005 vide l'Euskaltel acquisire una delle venti licenze del neonato circuito UCI ProTour, ottenendo cos\u00ec il diritto di partecipare a tutte le principali gare del calendario mondiale, clasiche e Giro d'Italia inclusi. Contestualmente venne lanciata una formazione giovanile di categoria Continental, la Orbea, che sarebbe rimasta attiva fino al 2012. Nel 2006 arrivarono il successo di Samuel S\u00e1nchez al Campionato di Zurigo, classica del calendario ProTour, due vittorie parziali alla Vuelta a Espa\u00f1a, con Igor Ant\u00f3n e lo stesso S\u00e1nchez, e il secondo posto di S\u00e1nchez al Giro di Lombardia.\nIl 2007 part\u00ec con l'addio di Iban Mayo e alcune vittorie nelle corse di primavera, tra cui quella in una tappa alla Tirreno-Adriatico con Koldo Fern\u00e1ndez. A luglio al Tour de France la squadra riusc\u00ec a piazzare Zubeldia al quinto posto della generale finale e Mikel Astarloza al nono; il giovane Amets Txurruka indoss\u00f2 inoltre la maglia bianca di miglior giovane, pur essendo terzo in questa speciale classifica (il primo, Alberto Contador, indossava la maglia gialla, il secondo Mauricio Soler quella a pois), e venne infine premiato sul podio di Parigi come supercombattivo di quel Tour. Alla Vuelta a Espa\u00f1a S\u00e1nchez si classific\u00f2 terzo, primo atleta della squadra a salire su un podio di un grande giro: in quella gara vinse tre tappe, tra cui l'ultima cronometro, riuscendo a scalzare Cadel Evans dal terzo posto in classifica.\nNel 2008 l'Euskaltel si present\u00f2 al Tour de France con tre capitani, S\u00e1nchez, Zubeldia e Astarloza. Zubeldia deluse classificandosi quarantacinquesimo, Astarloza fu sedicesimo mentre S\u00e1nchez, dopo essere andato in crisi sui Pirenei, si riscatt\u00f2 sulle Alpi, giungendo secondo nella tappa dell'Alpe d'Huez e concludendo la corsa al settimo posto. Il 9 agosto 2008 giunse la vittoria pi\u00f9 prestigiosa: Samuel S\u00e1nchez, pur con la maglia della Nazionale spagnola, vinse la medaglia d'oro olimpica, conquistando la gara in linea dei Giochi di Pechino davanti a Davide Rebellin e Fabian Cancellara.\n2009-2013: i podi di S\u00e1nchez a Tour e Vuelta, le vittorie al Giro e il ritiro.\nNel 2009 il team ottenne poche vittorie di rilievo: tra queste il successo di Astarloza nella sedicesima tappa del Tour de France, risultato per\u00f2 in seguito revocato dopo la sua positivit\u00e0 all'Epo. Tra i piazzamenti, il secondo posto assoluto di S\u00e1nchez alla Vuelta a Espa\u00f1a, a soli 55\" dal vincitore Alejandro Valverde. Nel 2010 S\u00e1nchez si classific\u00f2 quarto al Tour de France: le successive squalifiche per doping del vincitore Contador e del terzo classificato Denis Men'\u0161ov consentirono al capitano dell'Euskaltel di salire al secondo posto della graduatoria generale, alle spalle del solo Andy Schleck. Alla Vuelta a Espa\u00f1a di quell'anno Igor Ant\u00f3n vinse due tappe e vest\u00ec per cinque giorni la maglia rossa, ma dovette ritirarsi, quando ancora era \"leader\" della corsa, per una frattura al gomito rimediata in una caduta.\nNel 2011 la squadra ottenne le prime storiche vittorie al Giro d'Italia: in due giornate consecutive Igor Ant\u00f3n vinse la tappa del Monte Zoncolan, e Mikel Nieve quella con cinque GPM e arrivo a Gardeccia/Val di Fassa. Al seguente Tour de France S\u00e1nchez conquist\u00f2 la maglia a pois della classifica scalatori e la tappa con arrivo a Luz Ardiden, a dodici anni dal successo di Laiseka sullo stesso traguardo; alla Vuelta a Espa\u00f1a Ant\u00f3n fece invece sua la frazione di Bilbao. L'anno dopo arriv\u00f2 un altro successo al Giro d'Italia, con Ion Izagirre sull'arrivo di Falzes, e la vittoria di S\u00e1nchez nella gara di casa, la Vuelta al Pa\u00eds Vasco; nello stesso anno la gestione del team era intanto passata dalla Fundaci\u00f3n Euskadi alla societ\u00e0 \"Basque Cycling Pro Team\", controllata da Euskaltel SA.\nNel 2013, per poter accumulare punti UCI e confermare cos\u00ec il posto nel World Tour, la squadra rinunci\u00f2 alla sua vocazione di team esclusivamente basco, integrando in rosa otto ciclisti non spagnoli, tra cui gli sloveni Robert Vre\u010der e Jure Kocjan e il greco Ioannis Tamouridis. Il 20 agosto 2013, a causa del ritiro dei finanziamenti da parte della Comunit\u00e0 basca e l'impossibilit\u00e0 di Euskaltel di trovare un nuovo partner per il team, venne annunciato lo scioglimento della squadra a fine stagione. L'ultima corsa cui Euskaltel prese parte fu il Tour of Beijing, conclusosi il 15 ottobre 2013. Terminava cos\u00ec dopo venti stagioni e pi\u00f9 di 150 vittorie la storia del team professionistico basco.\nPalmar\u00e8s.\n\"Aggiornato al 15 settembre 2013\""}
{"id": "148434", "revid": "228587", "url": "https://it.wikipedia.org/wiki?curid=148434", "title": "Tarantismo", "text": "Il tarantismo o tarantolismo \u00e8 una sindrome culturale di tipo isterico riscontrata nel sud Italia, che nella tradizione popolare \u00e8 collegata ad una patologia che si riteneva essere causata dal morso di ragni (il termine deriva da \"taranta\" o \"tarantola\", nomi comuni di \"Lycosa tarantula\", un ragno diffuso in zone mediterranee, che prende a sua volta il nome dalla citt\u00e0 di Taranto) o talvolta attribuito ad altri animali comunemente ritenuti velenosi come serpenti o scorpioni. Il termine \"tarantismo\" indica propriamente la patologia stessa, che per\u00f2, in quanto presente solo in quel contesto culturale, \u00e8 stata considerata una forma di isteria, o un termine indicante manifestazioni idiopatiche di natura sconosciuta. Per estensione, con la parola \"tarantismo\" ci si riferisce anche al fenomeno culturale e terapeutico che ne costituisce il contesto presente storicamente anche in Sardegna e in Spagna, portato alla luce da studi approfonditi da parte dell'antropologo culturale Ernesto De Martino negli anni '50 del '900.\nIl tarantismo, che si manifestava soprattutto nei mesi estivi (il periodo della mietitura del grano in Puglia), era costituito da sintomi di malessere generale, quali stati di prostrazione, depressione, malinconia, quadri neuropsicologici come catatonia o deliri, dolori addominali, muscolari o affaticamento, e la maggior parte dei soggetti che ne denunciavano i sintomi erano donne.\nIl quadro poteva includere sintomatologie psichiatriche, come turbe emotive e offuscamenti dello stato di coscienza, e poteva includere elementi che in passato sono stati associati alle nozioni di epilessia e isteria.\nLa \"cura\" tradizionale \u00e8 una terapia di tipo musicale coreutico, durante la quale il soggetto viene portato ad uno stato di \"trance\" nel corso di sessioni di danza frenetica, dando luogo a un fenomeno che \u00e8 stato definito un \"esorcismo musicale\"\nI ragni implicati.\nLa tarantola (\"Lycosa tarantula\"), che la tradizione associava alla malattia, \u00e8 un ragno di grandi dimensioni il cui morso, bench\u00e9 doloroso, \u00e8 praticamente innocuo, e il cui veleno non \u00e8 in grado di causare nessuno degli effetti associati al disturbo. \u00c8 stato quindi ipotizzato che una causa possibile potesse essere un altro ragno, la malmignatta (\"Latrodectus tredecimguttatus\") o \"vedova nera mediterranea\", un animale di piccole dimensioni il cui morso \u00e8 quasi indolore ma molto pericoloso, ed \u00e8 causa della sindrome neurotossica nota come latrodectismo.\nVa notato che molte fonti riportano il nome \"Lycosa tarentula\", sebbene il catalogo online di Norman Platnick - che fa fede nella nomenclatura aracnologica - rechi il nome \"Lycosa tarantula\" che \u00e8 quindi quello scientificamente corretto.\nAnche l'associazione con la malmignatta \u00e8 stata comunque ritenuta poco probabile. Se la tarantola \u00e8 un animale notturno, che vive presso la sabbia o il suolo e assolutamente non aggressivo, il cui incontro con l'uomo \u00e8 decisamente improbabile, la malmignatta invece potrebbe effettivamente essere presente su vegetazione asciutta come le spighe di grano. Le vittime del morso, per\u00f2, erano generalmente lavoratori agricoli che operavano senza guanti negli habitat naturali di tali ragni, e il latrodectismo \u00e8 comunque una sindrome nota, i cui sintomi non includono quelli molto pi\u00f9 ampi e vari del tarantismo. De Martino ritenne che il tarantismo fosse una forma della manifestazione patologica che poteva avere radici nel disagio individuale e inscritta interamente nel contesto di \"efficacia simbolica\" del sistema culturale.\nQuadro generale del fenomeno.\nIl fenomeno del tarantismo \u00e8 comunque iscritto in un sistema ideologico complesso e antico, presente sino a pochi decenni fa in diverse regioni dell'Italia meridionale \u2014particolarmente in Puglia e in provincia di Matera\u2014 e con radici nell'Antica Grecia, forse estinto nelle sue forme storicamente riportate e comunque non pi\u00f9 attestato da molti anni.\nIn tali contesti l'evento del manifestarsi dei \"sintomi\" del tarantismo in un soggetto (di frequente giovani nubili donne in et\u00e0 da matrimonio, ed in periodo estivo) trovava risposta nella partecipazione di un gruppo di persone ad un complesso rito terapeutico domiciliare nel quale, avvalendosi di uno specifico apparato ritmico, musicale, coreutico e cromatico, oltre che di oggetti e ambientazioni rituali, si riusciva a ristabilire la guarigione e la reintegrazione di una persona sofferente. Ciclicamente ogni anno, generalmente all'inizio dell'estate e per molti anni di seguito sino a guarigione completa, il soggetto veniva colto da una specifica forma di grave malessere interiore ed esteriore che poteva essere curata, anche se solo pro-anno, mediante tale rito.\nColoro i quali partecipavano a tale sistema ideologico definivano \"tarantata\" la persona sofferente, nella convinzione che il male derivasse dal morso velenoso della \"taranta\", animale simbolico e non zoologicamente identificabile con alcuna specie di aracnide o rettile realmente esistente, come ha chiarito nel 1959 l'etnologo Ernesto de Martino nella famosissima monografia etnografica \"La Terra del Rimorso\", testo fondamentale per inquadrare correttamente tale fenomeno culturale e religioso.\nIl tarantismo \u00e8 un fenomeno con il quale si sono confrontate diverse scuole di pensiero e discipline: etnologia, psicologia, storia delle religioni, mitologia, estetica, medicina, antropologia culturale, etnomusicologia, zoologia, psichiatria. I tentativi di comprensione del complesso fenomeno non possono comunque prescindere da un approccio fortemente multidisciplinare, che non si esaurisca in un'analisi medico-diagnostica che individua il carattere psicopatologico, n\u00e9 che etichetti semplicemente il tarantismo come un frutto dell'ignoranza e della credulit\u00e0 popolare.\nLeggenda.\nSecondo la leggenda la tarantola con il suo morso provocherebbe crisi isteriche. La tradizione popolare ritiene che alcuni musicanti fossero in grado, con la musica, di guarire o almeno lenire lo stato di \"pizzicata\". Attraverso una suonata, che poteva durare anche giorni, cercavano di trovare la combinazione di vibrazioni con le note dei loro strumenti. Venivano utilizzati diversi strumenti, in particolare il \"tamburello\".\nAncora oggi sono diffuse espressioni scherzose o di rimprovero del tipo \"Ti ha morso la tarantola?\" rivolte soprattutto a bambini vivaci o persone particolarmente irrequiete.\nStoria.\nIl vocabolo latino \"taranta\" o \"tarantula\" non deriva, come si sarebbe portati a credere, dal latino classico; le sue prime attestazioni si ritrovano, al contrario, nel latino medievale. Una delle pi\u00f9 antiche menzioni di un animale con questo nome, non meglio identificato, si ritrova nella \"Storia delle Spedizioni a Gerusalemme\" di Alberto Equense, in cui si riporta che l'esercito crociato accampato presso il fiume Eleutheros (oggi Nahr el-Kebir, in Siria) soffr\u00ec molto per il tormento del morso delle \"tarante\" che infestavano le sue sponde.\nNell'XI secolo, anche Goffredo Malaterra e Alberto di Aix riferiscono della presenza di tarante in correlazione all'assedio di Palermo, episodio avvenuto nella seconda met\u00e0 del secolo XI.\nNon vi sono pertanto, all'inizio, n\u00e9 riferimenti alla Puglia, n\u00e9 all'identificazione certa della taranta con un ragno, se non il suggerimento dato dal fatto che si tratta di un animale dal morso velenoso che vive a terra. Del resto, l'ambiguit\u00e0 della denominazione sembra aver tratto in inganno anche le prime comunit\u00e0 scientifiche, e dimostrazione ne \u00e8 il fatto che Linneo, nella classificazione delle specie viventi del 1758 che divenne poi il modello per la nomenclatura binomiale in uso a tutt'oggi, attribu\u00ec questo nome tanto a un rettile (\"Tarentola mauritanica\", il comune geco mediterraneo, peraltro innocuo) quanto a un ragno (\"Lycosa tarantula\" o ragno lupo).\nPer quel che riguarda l'etimologia, sembra comunque accertato che \"taranta\" e la sua versione diminutiva \"tarantula\" siano voci d'origine italica, riconducibile al toponimo \"Tarentum\", oggi Taranto: la Puglia sembra pertanto avere comunque un ruolo centrale gi\u00e0 nella genesi del lemma. Non si dimentichi che gi\u00e0 nell'antichit\u00e0 greco-romana la citt\u00e0 di Taranto era conosciuta per la musica terapeutica. E non dimentichiamo che, in seguito alla conquista di Taranto da parte dei Romani e alla deportazione in massa (circa 25.000) dei cittadini tarantini nella capitale dell'allora Repubblica romana, per protesta, gli stessi abitanti ionici, si unirono per cantare e ballare delle nenie 'fastidiose' per interi mesi con grande disappunto dei Romani. Una sorta di 'canto del pianto' per la loro patria ormai perduta per sempre perch\u00e9 sconfitta da Roma. \nIl trattato \"De venenis\" del fiorentino Cristoforo degli Onesti (seconda met\u00e0 del secolo XIV) contiene un capitolo, \"De morsu tarantulae\" riportato dal De Martino, che sembra essere il pi\u00f9 antico riferimento al tarantismo come sindrome da avvelenamento dovuta al morso di un animale, reale o immaginario che fosse. Si deve ad un altro fiorentino Leon Battista Alberti a met\u00e0 del Quattrocento il quale cita il fenomeno ancora in uso, in \"Hac aetate\", come riportato nel suo De re Aedificatoria. \nIl tarantismo si connot\u00f2 come fenomeno storico, religioso (nel leccese), pagano (nel tarantino, brindisino e materano), che caratterizz\u00f2 l'Italia meridionale e in particolare la Puglia fin dal Medioevo; visse un periodo felice fino al XVIII secolo, per subire nel XIX secolo un lento ed inesorabile declino. Le vittime pi\u00f9 frequenti del tarantismo erano le donne, in quanto durante la stagione della mietitura, le raccoglitrici di grano erano maggiormente esposte al rischio di essere morsicate da questo fantomatico ragno.\nAttraverso la musica e la danza era per\u00f2 possibile dare guarigione ai tarantati, realizzando un vero e proprio esorcismo a carattere musicale. Ogni volta che un tarantato esibiva i sintomi associati al tarantismo, dei suonatori di tamburello, violino, organetto, armonica a bocca ed altri strumenti musicali andavano nell'abitazione del tarantato oppure nella piazza principale del paese. I musicisti cominciavano a suonare la pizzica o la tarantella, musiche dal ritmo sfrenato, e il tarantato cominciava a danzare e urlare per lunghe ore sino allo sfinimento. La credenza voleva infatti, che mentre si consumavano le proprie energie nella danza, anche la taranta si consumasse e soffrisse sino ad essere annientata. Tuttavia, nel rito esorcistico erano impiegate anche altre musiche dal ritmo lento e dalla melodia malinconica.\nAlla leggenda popolare pu\u00f2 essere in realt\u00e0 legata anche una spiegazione strettamente scientifica: il ballo convulso, accelerando il battito cardiaco, stimolando abbondante sudore e il rilascio di endorfine, favorisce l'eliminazione del veleno e contribuisce ad alleviare il dolore provocato dal morso del ragno e di simili insetti. Non \u00e8 quindi da escludere che il ballo venisse utilizzato originariamente come vero e proprio rimedio medico, a cui solo in seguito sono stati aggiunti connotati religiosi ed esoterici.\nCome spesso accade per i rituali a carattere magico e superstizioso, anche a questa tradizione si cerc\u00f2 di dare una \"giustificazione\" cristiana limitata, per\u00f2, alla sola area leccese: cos\u00ec si spiega il ruolo di San Paolo, ritenuto il santo protettore di coloro che sono stati \"pizzicati\" da un animale velenoso, capace di guarire per effetto della sua grazia. La scelta del santo non \u00e8 casuale poich\u00e9 nel libro degli Atti degli Apostoli (At. 28:3-5) si narra come egli sia sopravvissuto al veleno di un serpente nell'isola di Malta.\nIl tentativo di cristianizzazione del tarantismo non riusc\u00ec per\u00f2 completamente. Infatti, durante la trance le donne tarantate esibivano dei comportamenti di natura considerata oscena, ad esempio mimando rapporti sessuali oppure orinando sugli altari. Per questi motivi la chiesa di San Paolo di Galatina (LE), dove i tarantati venivano condotti a bere l'acqua sacra del pozzo della cappella, venne sconsacrata e San Paolo, da santo protettore degli avvelenati, cominci\u00f2 ad essere ricordato come il santo della sessualit\u00e0.\nPer quanto riguarda l'alto Salento, il tarantino e il sud barese, pare che il culto di San Paolo non fosse molto diffuso, ma il tarantismo aveva conservato maggiormente il carattere pagano. Quando la persona afflitta dal morso si riteneva guarita, si usava fare un corteo chiamato tarantolesco: si tornava accompagnati dai musicisti sul posto dove la persona riteneva di essere stata pizzicata e l\u00ec compiva l'ultimo ballo per quell'anno.\nIl fenomeno del tarantismo si \u00e8 andato progressivamente estinguendo ed \u00e8 sopravvissuto esclusivamente in determinate zone del leccese, del tarantino, del brindisino e del materano. Esso era diffuso nelle province di Lecce, Brindisi, Taranto, nel sud barese, nel Gargano e nella provincia di Matera.\nIl rituale.\nIl rituale del tarantismo coniuga alcuni elementi del paganesimo, caratteristici delle societ\u00e0 antiche, ad elementi della religione cattolica.\nL'esorcismo inizia quando la tarantata avverte i primi sintomi del tarantismo e chiede che vengano i musicisti a suonare la pizzica. Al suono della musica la tarantata comincia a scatenarsi in una danza sfrenata che in questa fase del rito serve a determinare da quale tipo di taranta \u00e8 stata avvelenata (ad esempio, si distinguono la \"\"taranta libertina\", la \"taranta triste e muta\", la \"taranta tempestosa\", la \"taranta d'acqua\"\"). Ogni tarantola infatti \u00e8 sensibile a distinte melodie, danzando secondo il ritmo e la melodia che le sono congeniali; essa inoltre, viene personificata: ha un nome di persona e impartisce ordini alla tarantata, dialoga e viene a patti con lei, si fa fissare la durata della prestazione coreutica, o l'orario della prossima crisi. Per far \"crepare\" la taranta occorre mimare la danza del piccolo ragno, cio\u00e8 la tarantella: occorre cio\u00e8 danzare con il ragno, essere anzi lo stesso ragno che danza, secondo una irresistibile identificazione; ma, al tempo stesso, occorre far valere un momento pi\u00f9 propriamente agonistico, cio\u00e8 il sovrapporre ed imporre il proprio ritmo coreutico a quello del ragno, costringere il ragno a danzare sino a stancarlo, schiacciandolo con il piede che percuote violentemente il suolo al ritmo della tarantella.\nLa taranta poteva essere anche identificata con i serpenti o gli scorpioni.\nIl soggetto morso dalla tarantola, data la propria condizione di malessere fisico veniva accompagnato a casa ed i parenti con l'aiuto del vicinato, effettuavano una diagnosi di tarantismo e chiamavano i musicisti, gli unici in grado di poter guarire da questo stato di malessere. All'arrivo dei musicisti, la tarantata giaceva su un lenzuolo bianco per terra, i suonatori si sedevano attorno a lei e iniziavano a provare diverse melodie avvicinandosi alla tarantata in modo che potesse sentire meglio la musica. Quando la donna rispondeva ad una delle melodie muovendosi, significava che il ritmo era quello della tarantola che l'aveva morsa, cosicch\u00e9 iniziava a muovere lentamente la mano, un piede e poi tutto il corpo. Dopo questa fase diagnostica comincia una fase \"cromatica\" in cui la tarantata viene attratta dai vestiti delle persone da cui \u00e8 circondata, spesso infatti, la stessa tarantata si scagliava con impeto contro uno dei malcapitati spettatori che indossavano magliette dai colori sgargianti. Ma la vera e propria diagnosi, come osservava Giorgio Di Lecce, era compiuta inoltre, attraverso l'uso di nastri colorati dialettalmente denominati \"nzacareddhe\", strisce di stoffa colorata che rappresentavano i possibili colori del ragno. I parenti e i vicini di casa, stretti attorno alla tarantata, glieli mostravano e il colore che le avesse arrecato fastidio avrebbe svelato il colore della sua tarantola; cos\u00ec, rompendo quella striscia, si credeva morisse anche l'animale.Tale attrazione viene manifestata a volte in modo violento ed aggressivo.\nIl perimetro rituale non era solo circondato da fazzoletti colorati, ma anche da cose richieste esclusivamente dalla persona tarantata, che potevano essere tini ricolmi d'acqua, vasi di erbe aromatiche, funi, sedie, scale, spade e altro.\nInizia quindi una fase coreutica in cui il tarantato evidenzia dei sintomi di possessione che pu\u00f2 essere di natura epilettoide, depressiva-malinconica oppure pseudo-stuporosa. Durante questa fase l'ammalato si abbandona a convulsioni, assume delle posture particolari in cui si isola dall'ambiente circostante e pu\u00f2 assumere atteggiamenti con cui si identifica con la taranta stessa. \nIl ciclo coreutico era costituito da una fase al suolo e una in piedi che terminava sempre con una caduta a terra e che segnava un breve intervallo di riposo. Sulla base delle prime note la tarantata emetteva un grido altissimo accompagnato dall'inarcarsi del corpo a ponte: puntamento sui talloni e sulla nuca ipertesa, braccia semiflesse, corpo iperflesso. La donna poi si metteva in piedi e lottava contro la tarantola immaginando di calpestarla e ucciderla con il piede che batteva la danza, fino alla scomparsa dei sensi. Questo ciclo durava circa un quarto d'ora, finch\u00e9 la donna sfinita, crollava a terra. I musicisti smettevano di suonare per circa dieci minuti; in seguito l'intero ciclo si ripeteva uguale fino a tarda sera e per circa tre giorni, finch\u00e9 si diceva S. Paolo non avesse concesso la grazia. Il descritto rito avveniva solo se si trattava di una \"tarantola ballerina\", perch\u00e9 negli altri casi si verificava una refrattariet\u00e0 a questo tipo di terapia.\nIl tarantismo oggi.\nLa tradizione del tarantismo \u00e8 in qualche modo sopravvissuta sino ai nostri giorni con la messa-esorcismo del 29 giugno nella chiesa di San Paolo di Galatina. Tuttavia sono andati progressivamente scomparendo i momenti di partecipazione collettiva e diminuisce sempre di pi\u00f9 il numero di persone che si recano alla chiesa per dare luogo al rituale. Il contesto in cui avviene l'esorcismo del resto \u00e8 radicalmente cambiato: non pi\u00f9 la comunit\u00e0 contadina riunita a condividere la stessa esperienza culturale ma solo una folla di curiosi e visitatori lontani dall'atmosfera culturale del rito.\nNegli ultimi anni ha preso piede la rappresentazione teatralizzata e rievocativa della danza delle tarantate, da parte di alcuni gruppi musicali e associazioni culturali. Negli anni 1990 e 2000 tradizioni musicali appartenenti al genere della tarantella, in particolare la pizzica, sono tornate alla ribalta ottenendo un grande seguito. Tale riutilizzo di antichi tratti culturali inseriti in contesti completamente differenti e con significati profondamente mutati \u00e8 un classico esempio di \"revival folklorico\", fortunata definizione dell'antropologo Tullio Seppilli. Grazie a questa riproposta culturale, il fenomeno del tarantismo ha raggiunto un vasto pubblico anche fuori dai confini del Salento, per esempio nel lavoro di Alessandra Belloni.\nNel 1996 il regista italiano Edoardo Winspeare dirige \"Pizzicata\". Il film, interamente girato nella provincia di Lecce, vede come protagonista l\u2019attore italiano Cosimo Cimiero, e rappresenta il primo film che descrive questo fenomeno socio-culturale cos\u00ec complesso e misterioso delle lontane terre del Salento. L\u2019approccio del regista in questo film, non ha solo un intento visivo e narrativo, ma si propone come una riflessione su un fenomeno non solo relegato alla cultura popolare pugliese, ma di una realt\u00e0 che \u00e8 stata per anni oggetto di studio da parte di antropologi e ricercatori. La musica della pizzica, infatti costituiva il principale accompagnamento del rito \u2018etnocoreutico\u2019 del tarantismo, e a differenza di quella pi\u00f9 classica eseguita durante i momenti di festa generali delle comunit\u00e0 locali, il ritmo \u2018terapeutico\u2019 della pizzica aveva una tonalit\u00e0 peculiare pi\u00f9 accelerata e spesso crescente.\nLa pellicola di Edoardo Winspeare evidenzia dunque il fenomeno del tarantismo come un momento di comunione di un\u2019intera collettivit\u00e0, nell\u2019intento di riappropriarsi della propria identit\u00e0 culturale.\nUn'altra pellicola sul tarantismo \u00e8 \"La sposa di San Paolo\" di Gabriella Rosaleva (1989). Il film non per nulla presenta il titolo alternativo \"Tarantula\"."}
{"id": "148435", "revid": "372624", "url": "https://it.wikipedia.org/wiki?curid=148435", "title": "Leonardo da Porto Maurizio", "text": "Biografia.\nFiglio di Domenico Casanova e Anna Maria Benza, fu battezzato con i nomi di Paolo Gerolamo. La madre mor\u00ec quando egli aveva due anni, ed il padre si rispos\u00f2 con Maria Riolfo, della frazione di Artallo. Fu pertanto il padre che diede al futuro Santo quelle basi religiose alle quali in seguito ispir\u00f2 la sua vita. Domenico Casanova era armatore e uomo di mare e, come voto di castit\u00e0, aveva stabilito di non ammettere tra i passeggeri dei suoi navigli alcuna donna.\nNel 1688, dodicenne, Leonardo Casanova lascia la Liguria e, forse sul bastimento del padre, si reca a Roma presso lo zio Agostino Casanova per frequentare gli studi superiori di lettere e filosofia presso i gesuiti del Collegio romano.\nA 19 anni sente la vocazione e nel 1697 inizia il noviziato presso il convento dei \"riformelli\" francescani di Ponticelli Sabino. Studia teologia nel convento di San Bonaventura al Palatino, centro principale della riformella, e il 17 agosto 1702, a 26 anni, viene ordinato sacerdote.\nTorna a Porto Maurizio dopo 16 anni di assenza dalla Liguria, essendo gravemente malato e su indicazione dei medici che gli avevano consigliato di tornare nel clima nat\u00eco. Vi rimane dal 1704 al 1709, quando la tisi che ha contratto, guarisce miracolosamente per intercessione della Madonna.\nNel 1709 viene inviato dai superiori francescani della provincia romana a Firenze, nel convento di Monte alle Croci, di cui diventa superiore che \u00e8 il punto di partenza per le sue numerose peregrinazioni. Conquista alla riformella anche i conventi di San Francesco al Palco e di San Francesco all'Incontro. Nel lungo itinerario del suo apostolato, attraversa tutte le regioni dell'Italia settentrionale e centrale, acquistando fama e notoriet\u00e0, tanto da essere richiesto al Papa dai reggenti della Repubblica di Genova nel 1743.\nCon il beneplacito del pontefice, Leonardo Casanova parte da Roma, passa per Firenze, e da qui s'imbarca a Livorno per Genova. A Genova riceve i festeggiamenti dei cittadini che lo attendono impazienti di udirlo. Il giorno dopo il suo arrivo a Genova, una domenica, il superiore dei Padri Riformati del convento della Pace gli chiede di fare una predica nella sua chiesa. Leonardo accetta la richiesta, meravigliando positivamente la numerosa folla giunta nell'ampia chiesa della Pace (oggi distrutta). Il successo ottenuto in questa, muove i Collegi della Repubblica di Genova a dargli ampia facolt\u00e0 di esercitare il ministero apostolico in tutta la Riviera di Ponente.\nRiceve i festeggiamenti dei suoi concittadini, a Porto Maurizio; poi si sposta diretto a Finale. Essendosi ammalati quattro dei suoi compagni, si risolve ad aspettare che guariscano; nell'attesa viene chiamato a compiere le missioni a Genova. Per il suo discorso viene allestito un palco alle porte di Santa Maria della Pace, la cui piazza venne riempita da innumerevoli fedeli. Il luogo per\u00f2 era ancora troppo ristretto per la folla, per cui si vuole sistemare l'orazione in Bisagno, sulla piana nei pressi della chiesa della Pace. In questa predica raccomanda di porre sopra le porte delle proprie case l'effigie di Ges\u00f9 ed i Serenissimi Collegi ne ordinano una in marmo e lettere in bronzo, che riportano i nomi di Ges\u00f9 e Maria; tale bassorilievo viene poi applicato alle porta del Ponte Reale nel giorno di San Giovanni Battista del 1743 e la sua posa in opera accompagnata dalle salve di cannone in porto e dalle campane della chiese della citt\u00e0. Viene anche raccomandato a tutte le citt\u00e0 e terre murate della Liguria di porre sopra le loro porte la stessa figura dei nomi di Ges\u00f9 e di Maria.\nIl Serenissimo Collegio ottiene allora dal papa di trattenere Leonardo Casanova e di mandarlo in Corsica. Qui Leonardo giunge dopo aver completato le missioni a Lucca ed a Pistoia. \u00c8 raggiunto a Viareggio (diocesi di Lucca) da una barca, che nel suo viaggio transita nel Golfo di La Spezia. Da qui il capitano manda a Viareggio una feluca che porta Leonardo in Corsica nel 1744.\nLa Corsica viveva allora momenti difficili, per le insurrezioni separatiste contro la Repubblica di Genova. Leonardo vi rimane sino al novembre 1744, dopo aver lavorato per riappacificarla con i suoi sermoni. Sempre nel novembre 1744 s'imbarca sulla galea capitana della Repubblica di Genova e con un viaggio di pochi giorni giunge a Porto Venere. Qui si ferma cinque giorni. Poi si riporta a Genova, dove prosegue la sua instancabile attivit\u00e0 predicativa. Nella cattedrale genovese viene eretto dai Canonici un palco, riccamente addobbato. Su questo, Leonardo predica le sue missioni assieme all'arcivescovo, al Doge, ed allo stuolo di nobili e popolani accorsi per lui.\nDa Genova si sposta nelle due Riviere, dove effettua varie prediche. Qui gli giunge, mentre si trova a Chiavari, da parte del suo Padre Generale e della Segreteria di Stato della Repubblica, una lettera con l'ordine di tornare in Corsica a completare la sua predicazione.\nProsegue quindi le sue prediche in entrambe le riviere, mentre transitano in questi territori le truppe austro-tedesche per la guerra tra i Savoia e Genova. Non potendo per questo avere possibilit\u00e0 di attrarre grandi folle ai suoi sermoni, chiede licenza all'arcivescovo e ai Serenissimi Collegi, e, ottenutola, si sposta da Levanto a Lucca. Transita nel passaggio a Genova, nel santuario di Santa Maria del Monte, dove abita nella cella n\u00b0 20, dedicandosi qui ad intensi esercizi spirituali.\nIn queste occasioni scrive uno dei suoi \"Proponimenti\". Questi li aveva composti nel convento del Monte, a partire dal 1717, rinnovandoli nel 1735.\nDopo la fine della primavera del 1745, parte da Genova. Non vi torner\u00e0 pi\u00f9.\nLasciata la Liguria, attraversa tutte le regioni italiane, e muore a Roma nel convento di San Bonaventura al Palatino il 26 novembre 1751.\nDurante la sua vita fu apostolo delle Tre Ave Maria; grazie a lui si ebbe una grande diffusione di tale preghiera.\nAlcune leggende.\nSu San Leonardo si raccontano diversi episodi leggendari:\nProponimenti di Leonardo da Porto Maurizio fatti nel 1717.XLV In ogni tempo procurer\u00f2 di osservare con somma esattezza i santi Voti:E primieramente in quanto alla Povert\u00e0 che \u00e8 la divisa della nostra Religione, procurer\u00f2 d'imitare pi\u00f9 che posso il mio padre San Francesco- Firenze, Tipografia delle Murate, 1855,p 68.\nCulto.\nFu beatificato il 19 marzo 1796, canonizzato il 29 giugno 1867 e dichiarato Patrono dei missionari nei paesi cattolici il 17 marzo 1923; patrono della citt\u00e0 di Imperia a partire dalla met\u00e0 degli anni novanta; la festa liturgica ricorre il 26 novembre. Una statua di san Leonardo \u00e8 stata eretta nel luogo in cui, dalle mura del \"Parasio\" a Porto Maurizio, predic\u00f2 alla folla di fedeli.\nNumerose le celebrazioni imperiesi attorno alla vita di questo santo; nelle raffigurazioni pittoriche spiccano quelle di Leonardo Massab\u00f2, principale pittore della basilica di Porto Maurizio attorno alla met\u00e0 dell'Ottocento.\nPio IX, il Papa che lo canonizz\u00f2, fu profondamente devoto; spesso da giovane sacerdote si fermava a pregare nella chiesa di San Bonaventura al Palatino dove all'epoca si trovava il corpo dell'allora beato. Alla sua devozione \u00e8 legata sia la professione nel Terz'Ordine Francescano, sia la definizione dogmatica dell'Immacolata Concezione.Oggi il corpo del Santo \u00e8 conservato in una teca in vetro, visibile al pubblico, nella Cattedrale di Imperia Porto Maurizio.\nNote.\n2. \"Grazie Fra Diego-ultima tappa terrena di S. Leonardo\": \u00e8 la trascrizione del diario di Fra Diego, che narrava gli ultimi giorni di vita del predicatore, morto a Roma il 26 novembre 1751."}
{"id": "148437", "revid": "4507", "url": "https://it.wikipedia.org/wiki?curid=148437", "title": "Testicoli", "text": ""}
{"id": "148438", "revid": "14691", "url": "https://it.wikipedia.org/wiki?curid=148438", "title": "Ba-awa", "text": ""}
{"id": "148439", "revid": "834", "url": "https://it.wikipedia.org/wiki?curid=148439", "title": "J\u00fctland", "text": ""}
{"id": "148441", "revid": "125468986", "url": "https://it.wikipedia.org/wiki?curid=148441", "title": "Bruno Nicolai", "text": "Biografia.\nStudi\u00f2 pianoforte con Aldo Mantia, organo con F. Viganelli presso il Pontificio Istituto di Musica Sacra e ancora organo e composizione con A. Ferdinandi e Goffredo Petrassi presso il Conservatorio di Santa Cecilia a Roma. Qui incontr\u00f2 Ennio Morricone, del quale diresse oltre cento partiture - praticamente l'intera produzione filmica del maestro nel decennio 1965-1974 - e al quale fu legato da un lungo rapporto di amicizia rimasto invariato nonostante la cessazione della collaborazione voluta da Morricone per evitare ogni ambiguit\u00e0 riguardo all'effettivo apporto di Nicolai alle partiture stesse. A questo proposito esistono due testimonianze chiarificatrici di Morricone contenute nei volumi \"La musica nel film\" di Sergio Miceli (p. 327) e \"Inseguendo quel suono\" di Ennio Morricone (pp. 120-121).\nDal 1950 al 1964 suon\u00f2 nell'Orchestra Sinfonica dell'ANSC (Accademia Nazionale di Santa Cecilia) e nell'Orchestra Sinfonica della RAI (pianoforte, organo, clavicembalo). Inoltre fu maestro sostituto per opere da camera presso il Teatro La Cometa. Nel 1966 fond\u00f2 il \"Gruppo di musica da camera per la musica contemporanea\"; nel 1968 partecip\u00f2 al Festival di Musica Contemporanea di Venezia; nel 1977 rilev\u00f2 le edizioni De Santis. \nFu autore di circa cento colonne sonore per il cinema e circa quaranta per la televisione, cos\u00ec come di molta musica da camera e sinfonica, nella quale utilizz\u00f2 spesso la tecnica dodecafonica. Fu autore delle opere liriche \"La forza di amare\" (Assisi 1968) e \"L'uomo \u00e8 solo\" (su libretto di Emilio Marsili), e delle seguenti composizioni strumentali: Sinfonia per otto strumenti (1966), Sonata per viola e percussioni, \"Quattro odi di Orazio\" per baritono e nove strumenti, Divertimento per otto strumenti. \n\u00c8 stato docente di armonia e composizione presso il Conservatorio Musicale di Bologna, nonch\u00e9 direttore dal 1975 della casa editrice musicale \"Edi-Pan\" (Roma). Assieme al pianista Daniele Lombardi ha inoltre nel 1985 fondato e diretto la rivista \"La Musica\" - di cui \u00e8 stato direttore editoriale della cooperativa omonima -, che si \u00e8 occupata soprattutto di musica contemporanea.\nNicolai ha diretto numerose colonne sonore di Carlo Rustichelli, alcune di Luis Bacalov, Armando Trovajoli, Nino Rota e Giovanni Fusco e con Piero Piccioni ha raggiunto i migliori risultati in termini di orchestrazione, in particolare per \"Fumo di Londra\" e \"Un italiano in America\" di Alberto Sordi e per \"C'era una volta...\" di Francesco Rosi.\nDiscografia (parziale).\nPartiture cinematografiche originali\nPartiture televisive originali"}
{"id": "148443", "revid": "1318658", "url": "https://it.wikipedia.org/wiki?curid=148443", "title": "Montserrat Caball\u00e9", "text": "Cantante e diva di fama internazionale, rifiutava definizioni altisonanti; afferm\u00f2: \"Non mi considero una leggenda dell\u2019opera, n\u00e9 l\u2019ultima diva, come a volte i giornalisti scrivono. Ogni epoca ha le sue stelle, e nel mio caso l\u2019unico merito \u00e8 di aver fatto bene il mio lavoro, nel miglior modo possibile, al pi\u00f9 alto livello\".\nBiografia.\nNata da una famiglia modesta, ebbe eccezionalmente accesso al Conservatorio di Musica di Barcellona a nove anni, frequentandolo poi per i dodici successivi. Dei suoi insegnanti al conservatorio ha spesso sottolineato i meriti di Napoleone Annovazzi, direttore fiorentino, e del soprano ungherese Eugenia Kemeny.\nNel 1954, ottenuti il diploma e la medaglia d\u2019oro, part\u00ec alla volta dei paesi di lingua tedesca. \nLa carriera operistica.\nNel 1956 entr\u00f2 nella compagnia dell'Opera di Basilea, dove inizi\u00f2 ad affrontare i ruoli pi\u00f9 disparati: Pamina, Tosca, Aida, Arabella, Salom\u00e8. Nel 1959 pass\u00f2 all\u2019Opera di Brema, dove interpret\u00f2 anche \"La traviata\" e \"Armida\". Specializzatasi poi nel repertorio italiano del primo ottocento, nel 1962 fece ritorno a Barcellona, debuttando al Teatro del Liceu.\nLa fortuna internazionale inizi\u00f2 nel 1965, quando sostitu\u00ec l'indisposta Marilyn Horne in \"Lucrezia Borgia\" in forma di concerto alla Carnegie Hall di New York. La sua interpretazione dest\u00f2 sensazione, aprendole le porte dei pi\u00f9 importanti teatri e permettendole di entrare a pieno titolo nella \"Belcanto Renaissance\" con molti titoli donizettiani (\"Roberto Devereux\", \"Maria Stuarda\", \"Gemma di Vergy\", \"Parisina\"). Nello stesso anno debutt\u00f2 al Festival di Glyndebourne e al Metropolitan Opera, dove fu presente fino al 1988. Nel giugno del 1967 a Firenze ne \"Il pirata\" avvenne il debutto da protagonista in Italia, dove inizi\u00f2 un'importante collaborazione con la RAI, eseguendo \"Norma\", \"Un ballo in maschera\", \"Ernani\", \"La donna del lago\".\nIl debutto alla Scala (dove aveva gi\u00e0 cantato una piccola parte nel 1960 come \"Fanciulla in fiore\" in \"Parsifal\") sarebbe dovuto avvenire nel 1968 come protagonista di \"Luisa Miller\", ma un infortunio posticip\u00f2 l'evento. Si present\u00f2 davanti al pubblico scaligero solo il 24 febbraio 1970 in \"Lucrezia Borgia\", iniziando un'assidua collaborazione col principale teatro italiano, dove nel 1971 fu protagonista di \"Maria Stuarda\" e nel 1972 di \"Norma\". Apparve per l'ultima volta alla Scala nel 1987 interpretando \"Salom\u00e8\". Nel 1972 arriv\u00f2 il debutt\u00f2 alla Royal Opera House di Londra ne \"La traviata\" e all'Opera di Parigi in \"Norma\". Contemporaneamente la carriera prosegu\u00ec anche negli Stati Uniti, aggiungendo al repertorio titoli pi\u00f9 drammatici come \"La forza del destino\" e \"La Gioconda\". \nL'esperienza \"pop\".\nGrande interprete anche di canzoni popolari spagnole, nel 1988 fece un'incursione nella rock opera, registrando con l'amico Freddie Mercury l'album intitolato \"Barcelona\". Il singolo omonimo divent\u00f2 l'inno dei Giochi Olimpici del 1992. Sempre per i giochi cant\u00f2 nell'album \"Barcelona Games\" con Pl\u00e1cido Domingo e Jos\u00e9 Carreras. Ancora nell'ambito della musica leggera nel 1997 registr\u00f2 l'album \"Friends for life\", in cui duettava con vari musicisti. Si ritir\u00f2 definitivamente dalle scene nel 2013.\nVita privata e morte.\nIl 14 agosto 1964 spos\u00f2 al Monastero di Montserrat il tenore Bernab\u00e9 Mart\u00ed, dal quale ebbe 2 figli: Bernab\u00e9 Mart\u00ed Jr. (1966) e Montserrat Mart\u00ed, detta Monsita (1972). Si dedic\u00f2 a varie attivit\u00e0 benefiche, fu ambasciatrice dell'UNESCO e cre\u00f2 una fondazione in favore dei bambini bisognosi di Barcellona. Nel 1982 venne insignita della \"Medalla d'Or de la Generalitat de Catalunya\". Mor\u00ec il 6 ottobre 2018 all'et\u00e0 di 85 anni presso l\u2019ospedale Sant Pau di Barcellona dove era ricoverata da met\u00e0 settembre. "}
{"id": "148444", "revid": "125444140", "url": "https://it.wikipedia.org/wiki?curid=148444", "title": "Alyson Hannigan", "text": "\u00c8 nota per le interpretazioni di Willow Rosenberg nella serie di culto \"Buffy l'ammazzavampiri\", di Michelle Flaherty nella saga cinematografica \"American Pie\" e di Lily Aldrin nella sitcom \"How I Met Your Mother\".\nBiografia.\nFiglia unica, sua madre Emilie Posner Haas \u00e8 un'agente immobiliare di Atlanta, di fede ebraica, mentre il padre Al Hannigan \u00e8 un camionista di origini irlandesi. I genitori divorziarono quando Alyson aveva due anni, sicch\u00e9 nel 1985 si trasfer\u00ec con la madre, con cui ha vissuto per gran parte dell'infanzia, da Atlanta a Los Angeles. Si \u00e8 sposata nel 2003 con il collega Alexis Denisof, conosciuto sul set di \"Buffy l'ammazzavampiri\": la coppia ha due figlie, nate rispettivamente nel 2009 e nel 2012.\nCarriera.\nAll'et\u00e0 di 4 anni Alyson inizia a recitare per alcuni spot per varie aziende tra cui McDonald's, Oreos e Six Flags. Nel 1988 ottiene il suo primo ruolo importante nel film \"Ho sposato un'aliena\" accanto a Kim Basinger, Dan Aykroyd e Seth Green (che interpreter\u00e0 poi la parte del suo fidanzato anni dopo in \"Buffy\"). Tra il 1990 e il 1997 partecip\u00f2 come \"guest star\" in molti telefilm ed ebbe parti in diversi film.\nNel 1997 ottenne il ruolo che l'ha resa famosa, ovvero la parte di Willow Rosenberg nello show Fox (ma trasmesso negli Stati Uniti dalla WB e poi dalla rete UPN) \"Buffy l'ammazzavampiri\", interpretando la migliore amica della protagonista Buffy (Sarah Michelle Gellar). Nelle prime stagioni dello show, Willow era una ragazza un po' goffa con la passione per il computer, ma successivamente si evolve in una potente strega. Alyson Hannigan recita in tutte le sette stagioni della serie, e anche in alcuni episodi dello spin-off \"Angel\", fino al 2003.\nIn questo periodo di tempo continuano le sue apparizioni in TV, serie televisive e film, tra le quali possiamo ricordare la serie di \"American Pie\" dove interpreta Michelle. In seguito Hannigan \u00e8 una \"guest star\" ricorrente nella serie TV \"Veronica Mars\", dove interpreta la sorella di uno dei personaggi principali, Logan, ed \u00e8 anche protagonista nel ruolo di Lily Aldrin nella sitcom \"How I Met Your Mother\". Nel 2016 diviene conduttrice per la terza stagione dello show di magia \"\", in onda su The CW.\nDoppiatrici italiane.\nNelle versioni in italiano dei suoi lavori, Alyson Hannigan \u00e8 stata doppiata da: "}
{"id": "148447", "revid": "729019", "url": "https://it.wikipedia.org/wiki?curid=148447", "title": "77 Frigga", "text": "77 Frigga \u00e8 un piccolo asteroide (probabilmente metallico) della Fascia principale.\nFrigga fu scoperto da Christian Heinrich Friedrich Peters il 12 novembre 1862 dall'osservatorio dell'Hamilton College di Clinton (New York, USA). Fu battezzato cos\u00ec in onore di Frigg, dea della mitologia norrena protettrice del matrimonio."}
{"id": "148451", "revid": "74173", "url": "https://it.wikipedia.org/wiki?curid=148451", "title": "Coordinate polari", "text": ""}
{"id": "148455", "revid": "122473009", "url": "https://it.wikipedia.org/wiki?curid=148455", "title": "Motore V2", "text": "Il motore V2 \u00e8 un motore con due cilindri disposti a V, prevalentemente utilizzato in campo motociclistico. \nCaratteristiche.\nIl motore pu\u00f2 essere montato in posizione longitudinale o trasversale, nomenclatura che indica l'orientamento dell'albero motore rispetto all'asse longitudinale della moto. \nNel motore longitudinale solitamente viene preferita una trasmissione ad albero con giunto cardanico, ma si ha un motore pi\u00f9 ingombrante e la coppia di rotazione del motore stesso indotta dalle parti in movimento interne, diventa pi\u00f9 accentuata e tende a inclinare lateralmente il mezzo, oltre a causare un momento di reazione sulla coppia conica che tende a sollevare il posteriore in accelerazione (problema che viene risolto puntualmente con l'installazione di un'asta di reazione). La distribuzione, a cinghia, a catena o a cascata di ingranaggi, solitamente \u00e8 posizionata nella parte frontale del motore.\nViceversa il motore trasversale consente di ottenere un motore meno ingombrante, ma soggetto a coppia di beccheggio indotta dalla rotazione dell'albero motore; la distribuzione solitamente \u00e8 posizionata nella parte laterale destra del motore.\nUn'ulteriore caratterizzazione si pu\u00f2 effettuare indicando l'angolo formato tra i cilindri che formano la \"V\": i pi\u00f9 usati sono 45\u00b0, 60\u00b0, 90\u00b0 e 180\u00b0.\nIl propulsore V2 \u00e8 molto diffuso in campo motociclistico tanto che in alcuni casi \u00e8 divenuto un marchio di riconoscimento di una marca. Tra i pi\u00f9 famosi propulsori longitudinali si hanno il V2 di 90\u00b0 di Moto Guzzi, la cui caratteristica peculiare \u00e8 la distribuzione ad aste e bilancieri comandate da un albero a camme montato alla base dei cilindri, il gioco tra le valvole e i bilancieri che le comandano emette il classico \"ticchettio\" che, unitamente allo scarico, caratterizza il famoso suono del bicilindrico di Mandello del Lario. Motori a V longitudinali sono stati utilizzati anche dalla Honda per i suoi modelli della serie CX.\nTra i propulsori trasversali, invece, ci sono il motore V2 a 45\u00b0 delle moto Harley-Davidson, il V2 di 90\u00b0 (detto anche a \"L\") Ducati, della Moto Morini a V di 72\u00b0 e su molte moto tipo \"Custom\" prodotte dalle Case giapponesi. \nAl fine di ridurre le vibrazioni i due cilindri dovrebbero formare tra di loro un angolo di 90\u00b0 che garantisce il migliore bilanciamento del motore. Non sempre questo \u00e8 possibile per cui esistono motori con angoli diversi dall'angolo ottimale. Per esempio, oltre alla gi\u00e0 ricordata Harley-Davidson, l'Aprilia impiegava motori a V di 60\u00b0 (Rotax) e ora a V di 90\u00b0 cos\u00ec come Suzuki e Honda. BMW impiega una tipologia di motore che da sempre la contraddistingue, il 180\u00b0 denominato boxer."}
{"id": "148456", "revid": "438678", "url": "https://it.wikipedia.org/wiki?curid=148456", "title": "Coordinate sferiche", "text": ""}
{"id": "148460", "revid": "438678", "url": "https://it.wikipedia.org/wiki?curid=148460", "title": "Coordinate cilindriche", "text": ""}
{"id": "148461", "revid": "767487", "url": "https://it.wikipedia.org/wiki?curid=148461", "title": "La rosa tatuata (film)", "text": "La rosa tatuata (\"The Rose Tattoo\") \u00e8 un film del 1955 diretto da Daniel Mann, tratta dall'omonimo dramma di Tennessee Williams.\nTrama.\nSerafina Delle Rose \u00e8 la devota moglie di Rosario, un camionista che col carico trasporta anche droga. Un giorno bussa alla porta Estella Hohengarten, una donna che chiede a Serafina di confezionare per l'uomo che ama una camicia di tessuto pregiato; Serafina ignora che la donna \u00e8 l'amante di suo marito, il quale ascolta di nascosto la loro conversazione. Non appena la donna esce, Rosario si precipita a inseguirla col suo camion ma questi \u00e8 sorvegliato dalla polizia, a conoscenza dei suoi trasporti di contrabbando che \u00e8 solito caricare al club \"Mardi Gras\", di propriet\u00e0 di Estella, e, durante l'inseguimento, il camion sbanda ed esce di strada incendiandosi e nell'incidente Rosario vi trova la morte.\nSerafina si chiude nel suo dolore e vorrebbe impedire alla figlia Rosa ogni contatto col mondo esterno, ad eccezione della scuola, di cui critica apertamente le feste dove i ragazzi sono invogliati ad una promiscuit\u00e0 che non approva, ma, tempo dopo, la donna conosce casualmente Alvaro Mangiacavallo, come lei emigrante siciliano e di mestiere camionista come Rosario. All'inizio Serafina \u00e8 divisa tra la fedelt\u00e0 alla memoria del defunto marito e l'interesse nascente per Alvaro. Ma tra scherni e pettegolezzi delle vicine di casa, Serafina scopre tutta la verit\u00e0 circa il mestiere del marito e la sua ex amante.\nA met\u00e0 strada tra lo sbigottimento e il vivo desiderio di difendere da un'accusa infamante l'onore e la memoria del defunto, accetta la realt\u00e0 e, durante uno sfogo, spezza l'urna contenente le ceneri del marito, segno che si \u00e8 come disancorata da un passato insostenibile. Nel frattempo, d\u00e0 il proprio consenso alle nozze della figlia con un ragazzo di cui prova seriet\u00e0 e fede cattolica e, finalmente libera, accetta le attenzioni di Alvaro.\nProduzione.\nTennessee Williams aveva scritto \"La rosa tatuata\" espressamente come lavoro teatrale per Anna Magnani, ma l'attrice non conosceva abbastanza l'inglese, da poterlo interpretare in teatro. Fu cos\u00ec che il drammaturgo si convinse a cedere i diritti per la realizzazione di un film, ma pose al produttore due condizioni: assegnare la parte di protagonista femminile alla Magnani e realizzare egli stesso la sceneggiatura. Per coprire i rischi sul mercato, fu scelto come protagonista maschile un attore di successo come Burt Lancaster, che garant\u00ec buoni incassi al film e fu comunque gradito ai critici."}
{"id": "148462", "revid": "1653359", "url": "https://it.wikipedia.org/wiki?curid=148462", "title": "Piano Solo", "text": "Il Piano Solo fu un piano di emergenza speciale a tutela dell'ordine pubblico fatto predisporre nel 1964 da Giovanni de Lorenzo durante il suo incarico di comandante generale dell'Arma dei Carabinieri, con il benestare del Presidente della Repubblica Antonio Segni. Nel 1967 il giornale \"l'Espresso\" usc\u00ec con il titolo \"1964 Segni e de Lorenzo tentarono il colpo di stato\". La stampa, in particolare i giornalisti Lino Jannuzzi e Eugenio Scalfari, sostenne che Segni e de Lorenzo fecero pressione sul Partito Socialista il quale rinunci\u00f2 alle riforme ed accett\u00f2 di formare un secondo governo Moro perch\u00e9 preoccupato dell'attuazione di tale piano. La risonanza mediatica port\u00f2 ad un grande dibattito in Parlamento che decise di istituire una apposita commissione parlamentare: l'inchiesta, presieduta da Giuseppe Alessi, escluse per\u00f2 ogni tesi di tentato colpo di Stato.\nStoria.\nL'attivit\u00e0 di de Lorenzo e l'affluenza di reparti militari a Roma.\nIl 25 marzo 1964 de Lorenzo si incontr\u00f2 con i comandanti delle divisioni di Milano, Roma e Napoli ponendo in essere con essi un piano finalizzato a far fronte a una situazione di estrema emergenza solamente da parte dell'Arma dei Carabinieri. Il piano prevedeva di occupare anche questure, sedi di partiti e sindacati. La riunione era stata autorizzata ufficialmente dal Capo di stato maggiore della difesa, generale Aldo Rossi.\nIl 2 giugno successivo, la tradizionale parata per la festa della Repubblica fu attesa da un numero di militari straordinariamente pi\u00f9 elevato del solito. In occasione delle successive celebrazioni per il 150\u00ba anniversario della fondazione dell'Arma dei Carabinieri, rimandate dal 7 al 14 giugno per precedenti impegni del presidente della Repubblica Antonio Segni, il comandante generale de Lorenzo fece sfilare l'appena rodata brigata meccanizzata, con un'impressionante dotazione di armi e mezzi pesanti.\nDopo la sfilata, adducendo motivazioni di ordine logistico, il Comando generale comunic\u00f2 che le truppe affluite nella Capitale per le celebrazioni vi si sarebbero trattenute sino alla fine del mese successivo.\nA Roma giunsero anche i paracadutisti dei corpi speciali; alcuni gruppi di sottufficiali, addestrati nei mesi precedenti nell'utilizzo di apparecchiature elettroniche di trasmissione, si trasferirono in gran segreto e massima riservatezza a Roma e a Milano per essere preparati, in caso di attuazione del piano, cos\u00ec da poter occupare subito le sedi della Rai.\nLa caduta del primo governo Moro.\nIl 25 giugno 1964, rimasto senza maggioranza nella votazione sul capitolo 88 del bilancio della Pubblica istruzione, il governo Moro, primo di centro-sinistra della Repubblica, fu costretto alle dimissioni, rassegnate il successivo 26 giugno. La ricomposizione sembrava difficile e un'eventuale riedizione del centrosinistra non sarebbe piaciuta a Segni, poich\u00e9 vedeva, in prospettiva, rischi gravi di destabilizzazione per la democrazia italiana.\nIl dibattito politico verteva principalmente sulla nuova fase politica di centro-sinistra inaugurata nel 1962 dal quarto governo Fanfani col sostegno esterno del Partito Socialista Italiano e poi proseguita con l'inclusione dei socialisti stessi nel primo governo formato da Aldo Moro.\nNella riunione dello stesso 28 giugno si parl\u00f2 anche del trasporto delle personalit\u00e0 politiche da arrestare, organizzato in precedenza con i capi di Stato Maggiore della Marina (l'ammiraglio Ernesto Giuriati) e dell'Aeronautica (il generale Aldo Remondino), ai quali de Lorenzo avrebbe parlato soltanto di trasmissioni e telecomunicazioni e del trasporto dei ritenuti \u00absovversivi\u00bb in Sardegna.\nSegni, temendo gravi rischi di destabilizzazione per la democrazia italiana, si consult\u00f2 ripetutamente con i comandanti delle forze armate italiane, in particolare con de Lorenzo; contemporaneamente, il 15 luglio, fatto mai visto prima e non pi\u00f9 ripetuto per un comandante militare, de Lorenzo fu convocato ufficialmente dal Capo dello Stato Antonio Segni nel corso delle consultazioni per la nomina del nuovo governo. Immediatamente dopo, venne consultato anche il Capo di Stato Maggiore della Difesa generale Aldo Rossi.\nIl contrasto tra il Presidente Segni e Aldo Moro.\nLa contrapposizione politica che si stabil\u00ec, a livelli quasi di scontro, fra il Capo dello Stato ed il premier uscente Aldo Moro riguardava appunto il centro-sinistra: alle proposte di Moro (cui peraltro Segni doveva buona parte delle sue fortune politiche, compreso il Quirinale), che avrebbe aperto alla sinistra con maggior fiducia, col sostegno di una parte della Democrazia Cristiana e un tiepido avvicinamento del Partito Comunista Italiano, Segni rispose proponendo, o forse minacciando, un governo di tecnici sostenuto dai militari.\nL'uomo cui Segni prevedeva di dover far riferimento per l'affidamento delle funzioni di governo sarebbe stato il Presidente del Senato Cesare Merzagora, che si era poco tempo prima fatto notare per una singolare affermazione in cui dichiarava di attendersi che i partiti politici avrebbero avuto vita breve, invocando un Governo di emergenza.\nIl secondo governo Moro e le dimissioni di Antonio Segni.\nIl 17 luglio, invece, Moro si rec\u00f2 al Quirinale, con l'intenzione di accettare l'incarico per formare un nuovo esecutivo di centro-sinistra. Durante le trattative, infatti, il PSI, su impulso di Pietro Nenni, aveva accettato il ridimensionamento dei suoi programmi riformatori. La crisi rientr\u00f2, nessun carabiniere dovette muoversi.\nMoro, insieme a Nenni (che nel 1967 rievocher\u00e0 quel periodo come quello del \"tintinnio di sciabole\"), opt\u00f2 per un pi\u00f9 tranquillo e morbido ritorno alla formula governativa precedente, che avrebbe evitato rischi alquanto inquietanti, e il PSI rilasci\u00f2 prudenti comunicati di rinuncia ad alcune richieste di riforme che prima aveva avanzato come prioritarie. Il 7 agosto, giorno successivo all'insediamento del nuovo esecutivo, Segni fu colpito da un ictus cerebrale nel corso di un'accesissima discussione con Moro e Giuseppe Saragat; la supplenza del Quirinale fu assunta dal Presidente del Senato Cesare Merzagora.\nQualche mese dopo, perdurando la condizione di impedimento, Segni si dimise definitivamente e al suo posto fu eletto Giuseppe Saragat.\nLa scoperta e le rivelazioni.\nNel dicembre del 1965, dopo aver lasciato l'Arma, de Lorenzo divent\u00f2 capo di stato maggiore dell'Esercito al posto del generale Giuseppe Aloja.\nIl piano era stato tenuto segreto, la sua scoperta pubblica si ebbe soltanto nel 1967 dopo la pubblicazione di una intervista al senatore Ferruccio Parri e la pubblicazione di alcuni articoli su \"L'Espresso\" di Eugenio Scalfari, all'epoca direttore del periodico, e di Lino Jannuzzi che diedero inizio a una campagna giornalistica che ricostruiva le vicende del \"bimestre nero\" dandone i connotati di un \"golpe\" incompiuto ma innegabile. Alle pubblicazioni segu\u00ec una azione legale per querela promossa da de Lorenzo nei confronti di Scalfari e Jannuzzi; ma dopo una condanna dei giornalisti in primo grado tutto si concluse con una remissione della querela presentata dal generale.\nLe conseguenze, le indagini e la desecretazione.\nDe Lorenzo - che era gi\u00e0 stato destituito per il caso delle deviazioni del SIFAR dal suo incarico allo stato maggiore dell'esercito - sub\u00ec diverse inchieste ministeriali del ministero della Difesa; al vertice dell'Arma dei Carabinieri assurse di fatto il vicecomandante generale, Giorgio Manes, peraltro gi\u00e0 precedentemente in urto con de Lorenzo. Manes, uno fra i primi ad ammettere pubblicamente l'esistenza del piano, pass\u00f2 a dirigere un'investigazione che si risolse nel \u00abrapporto Manes\u00bb. Il generale Manes era in realt\u00e0 partecipe del piano e anzi taluni suoi appunti privati del tempo furono in seguito esaminati in sede giudiziaria per ricostruirne le fasi dell'approntamento. Fu istituita una commissione parlamentare d'inchiesta che, insieme alle inchieste militari, censur\u00f2 con espressioni dure il comportamento tenuto da de Lorenzo, ma ritenne che il suo piano illegittimo (perch\u00e9 approntato all'insaputa dei responsabili governativi e delle altre forze dell'ordine e affidato unicamente ai carabinieri) fosse irrealizzabile e fantasticante, bollandolo come \u00abuna deviazione deprecabile\u00bb ma non come un tentativo di colpo di Stato.\nParte del materiale raccolto dagli organismi che avevano indagato fu coperto da \"omissis\" per motivi di sicurezza, facendo mancare perci\u00f2 il necessario materiale d'esame, e anche la lista degli \u00abenucleandi\u00bb and\u00f2 perduta (mentre dei fascicoli SIFAR si dispose la distruzione).\nNel frattempo, nel 1968, de Lorenzo divent\u00f2 deputato nelle file del Partito Democratico Italiano di Unit\u00e0 Monarchica e con la mozione n. 484 del 9 ottobre 1968 tent\u00f2 di organizzare e decidere come si sarebbero svolti i lavori di inchiesta parlamentare che lo riguardavano.\nLa commissione parlamentare d'inchiesta che si occup\u00f2 del caso, istituita con la legge 31 marzo 1969, n. 93 e presieduta da Giuseppe Alessi, termin\u00f2 i lavori nel dicembre del 1970 escludendo perentoriamente ogni tesi dolosa di tentato colpo di stato: il Piano, rimasto allo stato di bozza, non fu ritenuto attuabile, non essendo emersa alcuna prova a favore dell'esistenza di un proposito di organizzare un \"golpe\".\nNel 1990 il governo Andreotti VI deliber\u00f2 la rimozione degli \"omissis\" ed emerse che anche la sede del PSI avrebbe dovuto essere occupata, con 20.000 carabinieri da impiegare.\nIl contenuto.\nIl progetto si proponeva di assicurare all'Arma dei Carabinieri (il cui comandante generale era al tempo il generale Giovanni de Lorenzo) il controllo militare dello Stato per mezzo dell'occupazione dei cosiddetti \u00abcentri nevralgici\u00bb e, soprattutto, prevedeva un progetto di \u00abenucleazione\u00bb, cio\u00e8 il prelevamento e il conseguente rapido allontanamento di 731 persone considerate pericolose del mondo della politica e del sindacato: costoro sarebbero dovuti essere raggruppati e raccolti nella sede del Centro Addestramento Guastatori di Torre Poglina (nei pressi di Alghero, in seguito principale base militare di addestramento della struttura clandestina Gladio), adattata a tempo di record dal SIFAR, e dove sarebbero stati \u00abcustoditi\u00bb sino alla cessazione dell'emergenza. La lista dei soggetti da prelevare sarebbe stata ricavata ed elaborata sulla base delle risultanze di riservati fascicoli del SIFAR, pretesi da de Lorenzo qualche anno prima. Nel frattempo l'Arma avrebbe assunto il controllo delle istituzioni e dei servizi pubblici principali, compresi la televisione, le ferrovie ed i telefoni.\nIn pratica, all'ordine del comandante generale (che in teoria avrebbe potuto impartirlo anche \"sua sponte\", cio\u00e8 anche sprovvisto di istruzioni superiori), i carabinieri avrebbero catturato quei personaggi politici loro indicati e li avrebbero inviati in Sardegna via mare o su aerei coi finestrini oscurati, detenendoli in uno dei siti pi\u00f9 impervi del territorio nazionale. .\nIl dibattito storico.\nVa detto che simili piani, o quantomeno piani preventivamente messi a punto per fronteggiare evenienze delle pi\u00f9 varie nature, e quindi anche contro i rivolgimenti politici o le insurrezioni, erano in realt\u00e0 normalmente predisposti dai governi dei Paesi occidentali in periodo di guerra fredda.\nTuttavia, il contesto storico in cui tent\u00f2 il suo svolgimento il Piano Solo presenta delle peculiarit\u00e0 legate a vicende politiche strettamente italiane. Infatti dal 1962 si era aperta in Italia la fase del tutto nuova del centro-sinistra, con promesse di riforme strutturali che solo in parte furono mantenute, ma che comunque andarono a minacciare un assetto burocratico-militare che mutuava uomini e metodi dal periodo fascista.\nCome detto, in Italia si avevano numerosi \u00abpiani emergenziali\u00bb (o \u00abpiani di contingenza\u00bb), per giunta solo qualche anno prima riordinati da un'accurata circolare del Capo della Polizia, Angelo Vicari.\nUno degli aspetti nei quali per\u00f2 il Piano Solo differiva da quelli \u00abordinari\u00bb era la riserva operativa esclusiva a favore dell'Arma, mentre gli altri tuttora sono piani interforze, coordinati a livello di prefettura; sono interforze per la ragione di voler sfruttare insieme le diverse competenze specialistiche, ma lo sono certo anche per non consegnare i poteri di emergenza ad una sola istituzione.\nIl Piano Solo, del resto, fu chiamato cos\u00ec proprio perch\u00e9 \"solo\" i carabinieri lo avrebbero attuato, ma effettivamente il nome deriva dall'intestazione del documento redatto dal colonnello Luigi Bittoni per le aree vitali della giurisdizione sotto la seconda divisione. Il significato del nome deriva dunque dal fatto che era un piano a cui avrebbero partecipato solo i Carabinieri e che Bittoni si era isolato in una villa di campagna e aveva riflettuto da solo sul tema.\nIl piano, che si \u00e8 ricostruito \"ex post\" (ma non ancora con piena nitidezza), avrebbe avuto origine e integrazione insieme con altri progetti militari segreti volti a distribuire sul territorio forze in grado di operare per la reazione ad eventuali svolte sovversive o eversive, o a manovre di invasione, attraverso una rete clandestina gi\u00e0 seminata da organizzazioni e strutture del tipo \"Stay-behind\", coordinate dalla NATO attraverso gli uomini della SHAPE infiltrati nei comandi FTASE.\nDal punto di vista storico un punto fondamentale \u00e8 rimasto irrisolto: il ruolo del Presidente della Repubblica Antonio Segni. Secondo Gianni Flamini de Lorenzo ebbe l'approvazione di Segni, se non si fosse ridimensionato il programma di centro-sinistra del costituendo secondo governo Moro, mentre per Giorgio Galli e Indro Montanelli non era nelle intenzioni del Presidente eseguire un colpo di Stato, ma agitarlo come uno spauracchio a fini politici; Montanelli aggiunse che de Lorenzo teneva Segni sotto l'incubo del \"golpe\", e che quindi aveva bisogno di protezioni da un eventuale colpo di Stato, non che lo volesse fare lui. Inoltre afferm\u00f2 che quel piano avrebbe favorito, sia pur indirettamente, il PCI (essendo l'unica forza ben organizzata e padrona delle fabbriche e delle piazze) che avrebbe proclamato uno sciopero generale a cui avrebbe aderito tutta la popolazione, di fronte al quale i Carabinieri avrebbero combinato poco o nulla e che, sul piano politico, avrebbe portato alla costituzione di un fronte nazionale democratico a guida comunista. Nel celebrare il centenario della nascita di Segni, nel 1991, Giulio Andreotti (Ministro della Difesa nel 1964) escluse con sicurezza che potesse covare propositi golpisti, aggiungendo che non vi fu alcuna seria minaccia di \"putsch\"."}
{"id": "148463", "revid": "33603030", "url": "https://it.wikipedia.org/wiki?curid=148463", "title": "Placito di Capua", "text": ""}
{"id": "148464", "revid": "729019", "url": "https://it.wikipedia.org/wiki?curid=148464", "title": "78 Diana", "text": "78 Diana \u00e8 un grande e scuro asteroide della Fascia principale. Ha una composizione carboniosa primitiva.\nDiana fu scoperto il 15 marzo 1863 da Karl Theodor Robert Luther dall'Osservatorio di D\u00fcsseldorf (situato nel distretto urbano di Bilk) in Germania, di cui era direttore dal 1851. Fu battezzato cos\u00ec in onore di Diana, dea romana della caccia.\nDiana ha occultato una stella il 4 settembre 1980. Le misure indicarono un diametro di 116 km, molto vicino al valore dato dal satellite IRAS."}
{"id": "148465", "revid": "235890", "url": "https://it.wikipedia.org/wiki?curid=148465", "title": "Coordinata", "text": ""}
{"id": "148466", "revid": "6923", "url": "https://it.wikipedia.org/wiki?curid=148466", "title": "Motore a cilindri contrapposti", "text": "Il motore a cilindri contrapposti (detto anche a pistoni contrapposti con flusso monodirezionale) e il motore Boxer a cilindri contrapposti sono dei motori a combustione nei quali i cilindri formano tra loro un angolo di 180\u00b0, rispetto al blocco motore.\nAlcune fonti attribuiscono erroneamente l'invenzione di questo tipo di motore a Karl Benz, che ne fu probabilmente il primo costruttore nel 1896. Tuttavia, l'invenzione \u00e8 certamente da attribuire a Jules-Albert De Dion che deposit\u00f2 il brevetto del \"motore a cilindri opposti\" il 18 luglio 1895.\nCaratteristiche.\nLa differenza, che a volte crea notevoli discussioni, tra i due tipi di motore \u00e8 data dalla sistemazione delle teste di biella sull'albero motore.\nSi parla di:\nI \"motori a cilindri contrapposti\" e i \"motori Boxer\" che a volte vengono intesi come la stessa categoria di motore, sono in realt\u00e0 molto differenti, nel primo caso si ha una manovella (supporto) per ogni singola biella, nel secondo ogni manovella (supporto) \u00e8 collegata a due bielle, questo fa s\u00ec che il Boxer sia molto equilibrato, mentre nel secondo caso le forze generate dai due pistoni contrapposti siano concordi e non si annullino, ma sommino tra loro, per questo tale schema viene usato solo se il motore \u00e8 molto frazionato.\nVantaggi e svantaggi.\nIl vantaggio principale dato dal \"motore boxer\" \u00e8 il naturale bilanciamento, in quanto le forze generate dal moto dei pistoni si annullano reciprocamente, mentre nel caso di motore \"a cilindri contrapposti\", avendo i pistoni che si muovono entrambi nella stessa direzione, si hanno delle vibrazioni forti (la biella di ogni pistone \u00e8 vincolata alla stessa manovella e generalmente si hanno bielle simili a quelle adoperate sui motori radiali).\nQuindi i motori Boxer rispetto ai motori a cilindri contrapposti non richiedono l'adozione di contralberi di bilanciamento che annullino le vibrazioni, mentre entrambi (come anche il motore a sogliola), grazie alla configurazione piatta, abbassano il baricentro del blocco motore e, quindi, dell'intero veicolo rispetto al motore in linea ed al motore a V.\nI loro difetti comuni, invece, sono il maggiore ingombro (importante soprattutto se montato su motociclette, dato che le testate dei cilindri sporgono ai lati della moto), nonch\u00e9 la maggiore complessit\u00e0 tecnica di realizzazione. In quest'ultimo caso il blocco motore ha due bancate e due testate: questo comporta la duplicazione degli organi della distribuzione (cinghia o catena e alberi a camme con relative pulegge) e dei condotti di aspirazione e scarico.\nApplicazioni.\nIn campo automobilistico questa tipologia di motori, in genere di piccola cilindrata, conobbe una grande popolarit\u00e0 dopo la fine della seconda guerra mondiale. La Volkswagen Maggiolino montava un quattro cilindri boxer. La Citro\u00ebn 2CV montava un motore bicilindrico Boxer. Sebbene il motore fosse progettato tenendo in considerazione principalmente l'affidabilit\u00e0 e il basso costo di produzione, nelle ultime versioni raggiunse la potenza di 30 CV (22\u00a0kW) con soli 602 cc (37 in\u00b3) di cilindrata.\nLa casa francese Panhard realizz\u00f2 dei motori Boxer che furono usati anche nelle competizioni e che riuscirono ad ottenere un ottimo rapporto peso/potenza. La Citro\u00ebn adott\u00f2 proprio uno di tali motori boxer, progettati dalla Panhard, che nel frattempo era stata fusa alla Citro\u00ebn, per equipaggiare il suo modello GS, in produzione dal 1970 al 1986.In campo motociclistico vanno ricordati i motori Boxer della BMW che introdotti prima dello scoppio del secondo conflitto mondiale hanno subito diverse modifiche e sono ancora in produzione e molto apprezzati.\nIn campo automobilistico invece, attualmente le uniche case che restano fedeli al motore boxer sono Porsche e Subaru: ricordiamo che la prima monta dei motori sei o quattro cilindri boxer su alcuni modelli sportivi quali: 911, Cayman e Boxster; mentre la seconda monta ormai da diversi anni i motori boxer su tutta la propria gamma di autoveicoli, dalla Legacy alla potente Subaru Impreza STI (l'unica vettura Subaru a non montare motori boxer \u00e8 la Trezia, che adotta infatti un normale quattro cilindri in linea).L'adozione del motore boxer ha permesso a Subaru di creare auto dalla simmetria perfetta che offrono una eccezionale tenuta di strada, dovuta anche al fatto che il motore boxer, esattamente come un motore a sogliola, permette di spostare il baricentro della vettura molto pi\u00f9 in basso rispetto ad un normale motore in linea o a V.La prima casa italiana ad utilizzare il motore Boxer in un'automobile di serie fu la Lancia a partire dal 1960 che realizz\u00f2 dal progetto dell'ingegnere Fessia per l'innovativa Lancia Flavia (che fu anche la prima auto italiana di serie a trazione anteriore ad avere 4 freni a disco) un compatto motore 4 cilindri boxer in alluminio a 2 alberi al basamento, inizialmente di 1.500 cc (90\u00a0CV DIN per la Coup\u00e9) poi 1.800 cc (primo boxer in assoluto ad utilizzare l'iniezione meccanica) e 2.000 cc che raggiungeva 142\u00a0CV SAE nella versione utilizzata sulla Lancia 2.000\u00a0HF coup\u00e9 del 1971 ad iniezione elettronica Bosch (anche questo per la prima volta su un motore boxer). Nel corso degli anni '60 la Lancia utilizzo' il boxer anche nelle competizioni dove le Flavia coup\u00e9 HF e Sport Zagato preparate vinsero svariati Rally e gare turismo su pista con il motore 1.800cc portato a 150cv che grazie alla particolare disposizione a sbalzo su un telaio ausiliario che ne ribassava ulteriormente il baricentro, dava all'auto una particolare tenuta di strada ed efficacia di trazione in tutte le condizioni rispetto alle concorrenti dell'epoca. L'auto fu il modello di punta della neonata Squadra Corse HF di Cesare Fiorio finch\u00e9 non fu sostituita dalla pi\u00f9 agile e vittoriosa Lancia Fulvia Coup\u00e9.\nAncora la Lancia riprogett\u00f2 completamente nel 1976, questa volta con l'ingegnere Camuffo, un nuovo motore Lancia Boxer 4 cilindri superquadro ad alberi in testa per la sua ammiraglia Lancia Gamma, nelle cilindrate 2.000 e 2.500 cc, questo motore era completamente in alluminio, a valvole inclinate a V che \u00e8 tuttora con i suoi 160\u00a0kg il pi\u00f9 leggero 2.500 cc mai realizzato; nel corso degli anni la Lancia prov\u00f2 svariati utilizzi anche in campo sportivo di questo motore tra cui svariati prototipi con teste bialbero a 16 valvole, con utilizzo del turbocompressore e del Volumex (compressore volumetrico), con l'idea di metterlo in produzione per una versione della Lancia Beta Montecarlo per il mercato e una versione da competizione che raggiunse oltre 300\u00a0CV per la Montecarlo che partecipava al mondiale marche guidata tra i piloti di spicco da Riccardo Patrese (Titolo Mondiale vinto poi dalla stessa Lancia nel 1979 ma con un'auto dotata di motore 4 cilindri in linea con turbo). Rimase in produzione con il poco fortunato modello Gamma fino al 1984 poi per ragioni di razionalizzazione costi la Fiat (divenuta proprietaria del marchio dal 1969) decise di fermare la lunga storia Lancia nei motori boxer dopo oltre 24 anni per dare spazio alla pi\u00f9 razionale Thema che utilizzava motori 4 cilindri in linea, V6, e Ferrari V8 per il modello 8.32\nAnche l'Alfa Romeo a partire dal 1971, mont\u00f2 su varie vetture di classe media quali l'Alfasud, la 33 e le 145 /146, un motore boxer a quattro cilindri noto per le sue prestazioni all'apice del segmento e dal tipico sound dei boxer; tali particolarit\u00e0 ne fecero un'icona delle vetture medie della Casa del Biscione. Progettato da Rudolf Hruska, ingegnere austriaco gi\u00e0 assistente di Ferdinand Porsche, questo motore si faceva apprezzare, oltre che per le elevate prestazioni, anche per la notevole robustezza nell'utilizzo sportivo.\nNegli anni venne prodotto, mantenendo invariata l'architettura di base, in svariate cilindrate, comprese fra 1.186 cc con alimentazione a carburatore, e 1.712 cc con distribuzione a sedici valvole, camera di combustione a tetto ed alimentazione ad iniezione, sua massima evoluzione. La produzione di questa tipologia di motori cess\u00f2 nel 1997 per motivi di razionalizzazione dei costi e per non essere pi\u00f9 facilmente adattabile ai pi\u00f9 stringenti limiti di inquinamento e di consumo, nell'ambito del piano di integrazione industriale dell'Alfa Romeo nella realt\u00e0 industriale Fiat, della quale era entrata a far parte dalla met\u00e0 degli anni ottanta.\nSempre l'Alfa Romeo nel 1977 conquista la sezione Sport-Prototipi del Mondiale Marche con il prototipo 33 SC 12 (con telaio in lega d'alluminio), spinta dal 12 cilindri boxer di tre litri gi\u00e0 montato sulla 33 TT 12, ma con una potenza di oltre 520\u00a0CV, per una velocit\u00e0 che oltrepassava i 350\u00a0km/h. Nell'ultima gara del campionato 1977, sul circuito di Salisburgo, l'Alfa Romeo port\u00f2 al debutto un'interessante versione turbo del boxer 12 cilindri, con cilindrata ridotta a 2.134 cc e potenza salita a 640\u00a0CV.\nAnche la Ferrari ha prodotto dei famosi motori 12 cilindri boxer usati in Formula 1 (e non solo) dal 1970 al 1980, ma in realt\u00e0 la definizione era errata, in quanto si trattava di motori a cilindri contrapposti. Dal 1973 al 1984 sono stati regolarmente a listino vari modelli identificati con la sigla BB (Berlinetta Bialbero), ma anche in questo caso la definizione \u00e8 errata perch\u00e9 anche questi modelli erano equipaggiati con motori a cilindri contrapposti.\nAgli inizi del 2007 \u00e8 stato presentato al MotorShow di Ginevra il primo prototipo di motore boxer diesel al mondo ad uso automobilistico, ad opera di Subaru, successivamente adottato nel corso del 2007 in alcune vetture del suddetto costruttore, come ad esempio la Subaru Legacy.\nIl motore Boxer viene anche ampiamente utilizzato in campo aeronautico per la motorizzazione di elicotteri e aerei di piccole e medie dimensioni, i motori pi\u00f9 diffusi in aviazione generale sono i Lycoming e in campo sportivo e ultraleggero i Rotax."}
{"id": "148467", "revid": "785863", "url": "https://it.wikipedia.org/wiki?curid=148467", "title": "Visas Marr", "text": ""}
{"id": "148469", "revid": "2232", "url": "https://it.wikipedia.org/wiki?curid=148469", "title": "Motore a Cilindri contrapposti", "text": ""}
{"id": "148472", "revid": "16066", "url": "https://it.wikipedia.org/wiki?curid=148472", "title": "Linea retta", "text": ""}
{"id": "148475", "revid": "6923", "url": "https://it.wikipedia.org/wiki?curid=148475", "title": "Atollo Johnston", "text": "L'atollo Johnston \u00e8 un atollo appartenente agli Stati Uniti d'America. \u00c8 classificato come territorio non incorporato degli Stati Uniti, cio\u00e8 non \u00e8 attribuito ad alcuna amministrazione comunale, ma \u00e8 amministrato direttamente dal governo attraverso un Ente dedicato che provvede alla sua protezione. L'atollo \u00e8 stato abitato fino a circa 970 persone, soprattutto militari o personale civile alla base militare, (dati 2001) per una corrispondente densit\u00e0 di 346 ab/km\u00b2.\nClima.\nIl clima \u00e8 generalmente tropicale ma tendente alla siccit\u00e0, soffiano spesso venti intensi da nordest con poche variazioni stagionali di temperatura.\nGeografia.\nL'atollo \u00e8 posto in una posizione strategica nel nord dell'Oceano Pacifico in posizione 16\u00b045' Nord, 169\u00b030' Ovest a circa un terzo della distanza fra le Hawaii e le isole Marshall. \u00c8 composto da due isole naturali, Johnston e Sand, poi allargate con il dragaggio del corallo e da due isole completamente artificiali, l'isola Nord (Akau) e l'isola Est (Hikina), per una superficie totale di 2,8\u00a0km\u00b2. La barriera corallina ha una forma ad uovo con 34\u00a0km di circonferenza e l'altitudine massima \u00e8 di 5\u00a0m s.l.m.\nL'accesso alle isole \u00e8 chiuso al pubblico per via di inquinamento da test con armi nucleari condotti in passato dagli Stati Uniti, e per la presenza in passato di un deposito di armi chimiche (Johnston Atoll Chemical Agent Disposal System, JACADS). Dato il clima la vegetazione sulle isole \u00e8 quasi assente.\nStoria.\nL'atollo Johnston fu accidentalmente scoperto il 2 settembre 1796 dal capitano statunitense Joseph Pierpont a bordo del brigantino Sally.\nEgli pubblic\u00f2 la notizia del suo sbarco sull'atollo su diversi quotidiani americani nel 1797, indicandone in modo accurato la posizione e annotando le due isole originali (Johnston e Sand) e il bordo incompleto della barriera corallina.\nNon esistono tracce n\u00e9 registrazioni che dimostrino che l'atollo fosse stato visitato od occupato in precedenza sia da popolazioni polinesiane che da europei durante i loro viaggi di scoperta.\nIl tenente William Smith della Marina di Sua Maest\u00e0 Britannica a bordo della nave Cornowallis, visit\u00f2 l'atollo il 14 dicembre 1807, e chiam\u00f2 l'isola pi\u00f9 grande in onore del suo capitano: Charles J. Johnston.\nIl possesso dell'atollo Johnston fu rivendicato sia dagli Stati Uniti che dal Regno delle Hawaii nel 1858. I depositi di guano dell'atollo, sfruttati dagli Stati Uniti in base al Guano Islands Act, si esaurirono nel 1890.\nIl 29 luglio 1926, il presidente degli Stati Uniti Calvin Coolidge sanc\u00ec che l'atollo Johnston diventasse una riserva federale per il rifugio degli uccelli sotto il controllo del dipartimento per l'agricoltura statunitense. Il 29 dicembre 1934 il presidente Franklin D. Roosevelt trasfer\u00ec il controllo dell'atollo Johnston alla marina statunitense per costruirci una base aerea ed al dipartimento degli interni per l'amministrazione del rifugio per gli uccelli.\nNel 1936, la marina costru\u00ec una base per idrovolanti, una pista di atterraggio ed il necessario per i rifornimenti di carburante. Il 14 febbraio 1941 si stabil\u00ec che diventasse una base navale per la difesa.\nL'atollo Johnston fu bombardato dal Giappone durante la seconda guerra mondiale. In seguito fu usato come sito per le sperimentazioni sulle armi nucleari e poi come sede del Johnston Atoll Chemical Agent Disposal System (JACADS), ossia come discarica di armi chimiche.\nTra il 1958 ed il 1975 furono lanciati vari prototipi di razzo dall'isola Johnston. Furono lanciati anche razzi dotati di testata nucleare nell'ambito del progetto Starfish Prime.\nL'atollo venne contaminato con plutonio in conseguenza a due lanci abortiti di missili durante i test di esplosioni nucleari ad alta quota\ncondotti nel 1962 United States Nuclear Forces.\nL'atollo non ha attualmente abitanti residenti, ma durante tutto il XX secolo \u00e8 stata abitata da militari e personale civile della base militare istituita sull'isola. La via di trasporto principale era l'aeroporto, dotato di una pista militare pavimentata. L'isola era collegata con 13 linee telefoniche commerciali in uscita e 10 in entrata, un cavo sottomarino da 60 canali, 22 circuiti DSN mediante satellite, un terminale standard remoto Autodin, un centralino telefonico digitale, una stazione MARS, una radio UHF/VHF e un collegamento con il satellite PCTN.\nL'attivit\u00e0 economica era limitata ai servizi per il personale militare e civile di stanza sull'isola. Era necessario importare sia il cibo che acqua, ed altri beni. Il rifornimento di energia era garantito da sei generatori da 25\u00a0MW gestiti da personale civile. La pista di atterraggio era disponibile anche alle linee aeree civili per atterraggi di emergenza.\nAlla fine del 2003 il governo statunitense ha trasferito la giurisdizione dell'atollo al Servizio della pesca e della fauna selvatica degli Stati Uniti. La maggior parte dei materiali e delle strutture (comprese quelle utilizzate per il deposito di armi chimiche) sono state rimosse e la pista \u00e8 stata chiaramente contrassegnata come chiusa."}
{"id": "148476", "revid": "767487", "url": "https://it.wikipedia.org/wiki?curid=148476", "title": "Correva l'anno di grazia 1870", "text": "Correva l'anno di grazia 1870 \u00e8 un film del 1972 diretto da Alfredo Giannetti con Marcello Mastroianni e Anna Magnani.\nTrama.\nNella Roma del 1870 Augusto Parenti \u00e8 un prigioniero politico detenuto nelle carceri papali. La moglie Teresa va a visitarlo e cerca di convincerlo a chiedere la grazia al Papa, ma lui non vuole abiurare e spera che il popolo insorga presto per liberare Roma e completare cos\u00ec l\u2019unificazione dell\u2019Italia sotto un\u2019unica bandiera. Teresa deve provvedere al figlio Mario, sempre in strada a bighellonare con gli amici e senza prospettive per il futuro. Don Aldo, che \u00e8 un prete dallo spirito pratico e amico di famiglia, si reca in vista da Teresa e la convince a mandare il figlio in seminario in modo tale da garantirgli un vitto migliore e un\u2019istruzione adeguata. Teresa \u00e8 in un primo momento titubante perch\u00e9 teme con questo gesto di mettere in discussione gli ideali in cui lei ed il marito hanno sempre creduto, ma alla fine accetta. Mario entra in seminario e, dopo un iniziale periodo di ambientamento, si adatta alla nuova situazione.\nNel frattempo le condizioni di salute di Augusto si aggravano e per questo motivo viene momentaneamente trasferito presso un ospedale dove riceve la visita di Teresa e di Aldo. Preoccupati per lo stato di salute di Augusto, Teresa ed Aldo cercano con un sotterfugio di fargli firmare la richiesta di grazia, ma Augusto si accorge dell\u2019inganno e, per rimanere fedele ai suoi principi liberali, strappa la richiesta convinto che il popolo si sveglier\u00e0 ed inizier\u00e0 a lottare contro il papato per l\u2019unit\u00e0 d\u2019Italia.\nDopo qualche giorno Augusto viene nuovamente riportato in carcere, mentre Teresa viene segretamente raggiunta da un amico di vecchia data, anche lui patriota. Costui vuole che i romani si preparino all\u2019insurrezione perch\u00e9 ormai \u00e8 vicino il momento della liberazione. Per questo motivo \u00e8 tornato segretamente a Roma a chiedere l\u2019aiuto di Teresa, che si mette subito alla ricerca di quelli che un tempo erano gli amici patrioti per risvegliare in loro lo spirito e gli ideali liberali che un tempo ardevano nei loro cuori, ma ormai \u00e8 passato troppo tempo e Teresa trova solo persone disilluse, ormai rassegnate allo status quo.\nSolo lei ed il marito carcerato sono ancora convinti che le cose possano cambiare e infatti il 20 settembre 1870 l'Esercito Italiano entra a Roma aiutato dalla sommossa del popolo romano. Approfittando della confusione generale le donne romane assaltano il carcere e liberano gli uomini imprigionati. Anche Teresa va alla ricerca del marito e lo porta fuori, dove pu\u00f2 finalmente vedere realizzato il sogno della sua vita. Purtroppo Augusto non potr\u00e0 vivere le felicit\u00e0 di questa nuova epoca perch\u00e9, ormai stremato dalla malattia, morir\u00e0 sulle scale che conducono fuori dal carcere."}
{"id": "148482", "revid": "46291", "url": "https://it.wikipedia.org/wiki?curid=148482", "title": "Specie di Euphorbia", "text": "Elenco delle specie di \"Euphorbia\" "}
{"id": "148486", "revid": "1005847", "url": "https://it.wikipedia.org/wiki?curid=148486", "title": "Gabriel Gonz\u00e1lez Videla", "text": "Figlio di Gabriel Gonz\u00e1lez Castillo e Teresa Videla Zepeda, era sposato con Rosa Markmann Reijer ed ebbe due figlie, Silvia e Rosa.\nEra iscritto alla Massoneria.\nBiografia.\nAvvocato e militante del Partito Radicale del Cile, del quale fu eletto presidente nel 1937, fu deputato per due mandati, dal 1933 al 1937 e di nuovo fino al 1941. Nel 1939 fu nominato ambasciatore in Francia e nel 1945 divenne senatore.\nNel 1946 fu eletto Presidente della Repubblica col sostegno dell'Alianza Democr\u00e1tica (radicali, comunisti e democratici). Durante la sua amministrazione fu proseguito il programma della Corporaci\u00f3n de Fomento de la Producci\u00f3n (CORFO), fissato dal governo di Juan Antonio R\u00edos Morales: furono realizzate la raffineria di Conc\u00f3n e l'Industria Azucarera Nacional S.A (IANSA), fu ultimata la costruzione della Compa\u00f1\u00eda de Acero del Pac\u00edfico (CAP) e fu favorita la creazione di centrali idroelettriche.\nPer dotare il Paese di personale tecnico capace, venne fondata l'Universidad T\u00e9cnica del Estado sulle basi della Escuela de Artes y Oficios, che poi \u00e8 ci\u00f2 che attualmente \u00e8 l'Universidad de Santiago de Chile.\nPer dare impulso produttivo a quella che all'epoca costituiva la provincia di Coquimbo, il Presidente Videla si serv\u00ec del cosiddetto \"Plan Serena\". Questo piano contemplava una totale trasformazione della urbanizzazione di questa citt\u00e0, ma rispettando il suo stile architettonico di tipo coloniale. Al contempo, furono affidate ad un gruppo di coloni italiani degli appezzamenti nella zona costiera, al fine d'alimentare l'agricoltura. Impulso venne anche dato all'attivit\u00e0 mineraria.\nCon l'obiettivo di assicurarsi i diritti del Cile nella zona Antartica, furono fondate la \"Base Navale Arturo Prat\" e la \"Base Militare Bernardo O'Higgins\". Quest'ultima fu fondata personalmente dal presidente Gonz\u00e1lez. Dall'altro lato, venne firmata, nel 1952, la Declaraci\u00f3n de Santiago, mediante la quale Cile, Per\u00f9 ed Ecuador riconoscevano le cosiddette 200 miglia della Zona Econ\u00f3mica Exclusiva.\nIn ambito elettorale, un corpo di leggi emanate durante il suo mandato avranno anche una notevole importanza futura: nel 1949 infatti fu promulgata la legge che dava alle donne pieni diritti politici.\nNell'assumere il governo, Gonz\u00e1lez Videla contava sull'appoggio del Frente Popular, e in particolare del Partido Comunista, ma con improvviso voltafaccia, il Presidente promulg\u00f2 la \"Ley de Defensa de la Democracia\", mediante la quale si proibiva l'esistenza stessa proprio di quel Partido Comunista che ne aveva permesso la salita al potere. Allo stesso tempo, represse nella violenza le proteste sociali (in particolare, quelle dei minatori) e ruppe le relazioni diplomatiche con l'Unione Sovietica e con tutti gli altri Paesi del cosiddetto \"blocco orientale\". Proprio la violenta repressione dei minatori in sciopero nella regione di B\u00edo-B\u00edo, a Lota, dell'ottobre 1947 - i manifestanti vennero imprigionati in carceri militari e in campi di concentramento nei pressi della citt\u00e0 di Pisagua - suscit\u00f2 la pi\u00f9 viva disapprovazione del poeta e senatore comunista Pablo Neruda, che giunse all'apogeo con un drammatico discorso tenuto il 6 gennaio 1948 davanti al senato cileno, chiamato in seguito \"Yo acuso\", in cui Neruda lesse all'assemblea l'elenco dei minatori tenuti prigionieri. Videla a quel punto eman\u00f2 un ordine d'arresto che costrinse ingiustamente Neruda ad anni di latitanza.\nGiunto a conclusione il suo mandato, anche a causa di numerosi scandali, non termin\u00f2 per questo la sua attivit\u00e0 politica. Nel 1971 rinunci\u00f2 addirittura a far parte del suo stesso partito, poich\u00e9 in disaccordo con l'inclusione di questo nella Unidad Popular, il fronte di centrosinistra che permise l'elezione alla Presidenza della Repubblica del socialista Salvador Allende. Dal 1973 fino alla sua morte collabor\u00f2 con la dittatura militare di Augusto Pinochet."}
{"id": "148489", "revid": "1982", "url": "https://it.wikipedia.org/wiki?curid=148489", "title": "79 Eurynome", "text": "79 Eurynome (in italiano 79 Eurinome) \u00e8 un piccolo e brillante asteroide della Fascia principale, composto da rocce silicate e nichel e ferro allo stato metallico.\nEurynome fu il primo dei 22 asteroidi individuati da James Craig Watson; fu scoperto il 14 settembre 1863 dal Detroit Observatory dell'universit\u00e0 del Michigan (USA) ad Ann Arbor. Fu battezzato cos\u00ec in onore di uno dei diversi personaggi che nella mitologia greca portano il nome di Eurinome (in greco significa \"colei che abita le ampiezze\" o \"colei che regna sugli spazi\")."}
{"id": "148493", "revid": "88740", "url": "https://it.wikipedia.org/wiki?curid=148493", "title": "Tiburzio Spannocchi", "text": "Biografia.\nFiglio della nobile famiglia di banchieri senesi de' Spannocchi, fu assunto alle dipendenze del cardinale Delfino a Roma, dove rimarr\u00e0 sino al 1572.\nNel 1575 fu incaricato dal Capitano generale della flotta pontificia Marcantonio Colonna di eseguire un'ispezione alle piazzeforti nel centro Italia. Quindi nel 1577 segu\u00ec il Colonna, che era stato nominato Vicer\u00e9 di Sicilia, dove lavor\u00f2 per due anni circa alla redazione di un carteggio su fortificazioni ed impianti urbani delle maggiori citt\u00e0, al fine di poter realizzare delle fortificazioni a difesa delle popolazioni dalle incursioni piratesche. A tal proposito lavor\u00f2 ad un progetto di fortificazione della rada interna del Borgo Antico di Taranto. Cos\u00ec, precedendo Camillo Camilliani di circa un decennio e basandosi su alcuni principi (la facile reperibilit\u00e0 locale dei materiali di costruzione e la vicinanza dei centri commerciali e produttivi), progett\u00f2 un sistema di torri che permettesse oltre alla difesa anche le segnalazioni con le altre torri e con il territorio retrostante. Produsse quindi l'opera intitolata \"Descripci\u00f2n de las marinas de todo el Reino de Sicilia\" (1578), attualmente conservata alla Biblioteca Nazionale di Madrid.\nNel 1580 venne chiamato in Spagna, dal re Filippo II su segnalazione dello stesso Colonna. \nPoich\u00e9 gli ingegneri militari spagnoli del XVI secolo erano tenuti molto in considerazione e potevano percepire lauti compensi, lo Spannocchi decise di stabilirsi a Madrid. Lavor\u00f2 prima alla fortezza di Fuenterrab\u00eda (Paesi Baschi), quindi esegu\u00ec progetti d'ingegneria militare in quasi tutta la penisola iberica: Jaca, Cadice, Gibilterra, La Coru\u00f1a, Saragozza e Siviglia furono alcuni fra i centri dove realizz\u00f2 opere militari.\nVenne nominato \"Architetto Ufficiale della Corona Spagnola\" da Filippo II e Cavaliere dell'Ordine di San Giovanni di Gerusalemme.\nNel 1597, per conto di Don Juan Idi\u00e1quez redasse un nuovo piano urbanistico per la citt\u00e0 basca di San Sebasti\u00e1n.\nNel 1603 accompagn\u00f2 in un breve viaggio il duca De Lerma.\nMor\u00ec nel 1606 a Madrid, forse suicida."}
{"id": "148494", "revid": "1444886", "url": "https://it.wikipedia.org/wiki?curid=148494", "title": "Italia Repubblicana", "text": ""}
{"id": "148499", "revid": "628767", "url": "https://it.wikipedia.org/wiki?curid=148499", "title": "Ancud", "text": "Ancud \u00e8 un comune del sud del Cile situato nella parte settentrionale dell'isola di Chilo\u00e9, nella regione di Los Lagos.\nDemografia e geografia.\nLa citt\u00e0 di Ancud \u00e8 sede vescovile e ha circa 27.000 abitanti mentre tutta la popolazione comunale si aggira sulle 40.000 persone. Circa i due terzi della popolazione \"ancuditana\" vivono in centri urbani. Dal 1767 al 1982, Ancud fu capitale dell'isola e provincia di Chilo\u00e9.\nIl territorio comunale si estende per 1.752\u00a0km\u00b2. La sua densit\u00e0 media di popolazione \u00e8 di 15,6 abitanti per km\u00b2. Confina con il comune di Dalcahue a sud, con il comune di Quemchi ad est e sud-est, e con l'Oceano Pacifico a nord-est, nord ed ovest."}
{"id": "148500", "revid": "1305772", "url": "https://it.wikipedia.org/wiki?curid=148500", "title": "Syd Barrett", "text": "Prima di ritirarsi incise due album da solista, \"The Madcap Laughs\" e \"Barrett\", pubblicati nel 1970. La sua vicenda influenz\u00f2 parte della successiva produzione dei Pink Floyd, in particolare gli album \"The Dark Side of the Moon\", \"Wish You Were Here\" e \"The Wall\".\nL'innovativo stile chitarristico di Barrett e la sua propensione all'esplorazione di tecniche sperimentali, come l'utilizzo di dissonanze, distorsione, e feedback, ebbero un enorme impatto su molti musicisti, da David Bowie a Brian Eno a Jimmy Page. Su di lui sono state scritte numerose biografie sin dagli anni ottanta.\nSecondo la critica, generi musicali quali glam rock, rock alternativo, indie rock e punk rock subiranno da l\u00ec in avanti l'influenza dello stile di Barrett in maniera significativa.\nNel 1996 \u00e8 stato inserito nella Rock and Roll Hall of Fame come membro dei Pink Floyd.\nBiografia.\nInfanzia.\nSyd Barrett nacque il 6 gennaio 1946, quarto di cinque figli. Suo padre Max era un anatomista, che nel tempo libero si dedicava alla pittura e alla coltivazione di funghi. Inoltre suonava nella Cambridge Philharmonic Society, cosa che suscit\u00f2 la passione per la musica del figlio. Sino a 14 anni, per\u00f2, il ragazzo pose la musica in secondo piano, preferendo la scrittura e il disegno: si concentr\u00f2 in particolare sui giochi di parole e altri espedienti letterari, come onomatopee e assonanze. Il suo eroe letterario in questo periodo fu Edward Lear, il re del nonsense, che, come lui, amava la pittura.\nSyd inizi\u00f2 ad appassionarsi veramente alla musica dopo i 14 anni, mentre suo fratello maggiore Alan imparava a suonare il sassofono: a questo punto, visto l'exploit delle \"skiffle bands\", Syd acquist\u00f2 il suo primo strumento musicale, un ukulele.\nPrima di passare alla chitarra, Barrett si interess\u00f2 al banjo (nel periodo della Elvis-mania), ma l'unica corrente del rock and roll che lo interessava era quella di Bo Diddley, i \"riff\" degli Shadows e di Buddy Holly. A 14 anni, inizi\u00f2 a suonare la chitarra folk, insieme a un suo amico, John Gordon. Cominci\u00f2 a questo punto ad avvicinarsi sempre pi\u00f9 alla musica e divenne amico di un batterista chiamato Sid Barrett; i frequentatori del locale chiamavano entrambi \"Sid\", ma per differenziare Roger dal batterista, sostituirono la \"i\" con una \"y\".\n\"Syd\" non fu l'unico soprannome dato a Barrett. A scuola divenne noto come \"Syd the Beat\", \"Syd-Knee\" e \"Sydernee\". Rimase Roger, anzi \"Rog\", per la sua fidanzata, Libby Gausden, con la quale ebbe una relazione dal 1961 al 1964.\nAdolescenza.\nLe cose iniziarono a cambiare molto presto: dai 14 anni in poi molti studenti della nuova Cambridge, appena entrata negli anni sessanta, sperimentavano le droghe \"du jour\", come speed e cannabis. A partire dal 1963, dagli Stati Uniti inizi\u00f2 poi a diffondersi l'LSD, il primo degli allucinogeni di larga diffusione, che si diffuse pi\u00f9 rapidamente nella piccola Cambridge che in tutto il resto d'Europa.\nNel 1961 accaddero diverse cose che segnarono Barrett: inizi\u00f2 la relazione con Libby, compr\u00f2 la sua prima chitarra elettrica e assistette alla morte del padre Max (nel diario scrisse solo la frase \"Poor Dad died today\" \u2014 \"Il povero pap\u00e0 \u00e8 morto oggi\").\nPresto casa Barrett divenne il quartier generale per la prima band di cui Roger fece parte: i Geoff Mott and the Mottoes. Roger Waters, amico di Barrett, stava iniziando a suonare il basso e, di tanto in tanto, prendeva parte alle prove. La band si dilettava in alcune cover rhythm and blues. Il gruppo si sciolse dopo uno spettacolo.\nWaters and\u00f2 a studiare al Regent Street Poly di Londra, insieme a un altro amico di Barrett, Bob \"Rado\" Klose, mentre Syd inizi\u00f2 un corso alla Camberwell School of Art. Nelle vacanze, Roger e Syd pensarono di mettere su un nuovo gruppo, ma ci riuscirono solo nel 1965. Intanto Syd compose due delle sue prime canzoni: \"Golden Hair\" e \"Effervescing Elephant\", la prima tratta dal \"Chamber Music\" di James Joyce e la seconda da un testo di Lear.\nIl giovane continu\u00f2 a dipingere e comporre, sempre giocando su \"non-sense\" e assonanze. Gi\u00e0 in quel periodo, per\u00f2, Barrett aveva iniziato a consumare modeste quantit\u00e0 di marijuana, come riferiva in svariate lettere inviate, da Londra, alla sua fidanzata. Dopo un po' Barrett e la Gausden si lasciarono. Troppo diversi: la Gausden era una ragazza di buona famiglia, mentre Barrett era un \"beat\". Ci\u00f2 nonostante, Syd la ricorder\u00e0 nella \"trilogia dell'amore\" dell'album \"The Madcap Laughs\".\nAl college l'irrequieta personalit\u00e0 di Barrett si fece notare immediatamente. Syd riallacci\u00f2 i contatti con il chitarrista John Gordon e con l'amico d'infanzia David Gilmour, nel frattempo diventato musicista. Non a caso di l\u00ec a poco Gilmour metter\u00e0 su, insieme a Gordon e altri ex Mottoes, i Jokers Wild, band che eseguiva cover dei Four Seasons e dei Beach Boys.\nCarriera musicale.\nAll'Art School aveva tempo per dipingere e per suonare, cos\u00ec Barrett inizi\u00f2 a seguire il proprio sogno di formare una band insieme a Waters e Klose. I due avevano iniziato senza di lui, unendosi ad altri studenti, formando i Sigma 6 (conosciuti anche come \"Abdabs\", \"Screaming Abdabs\", \"Meggadeaths\" e \"T-Set\") e suonando durante alcune feste al college. Da quando Barrett si aggreg\u00f2, il gruppo divenne noto come Spectrum Five. Questa prima formazione aveva Waters al basso, Klose alla chitarra e due colleghi di Waters alla tastiera e alla batteria: Richard Wright e Nick Mason. Barrett era la chitarra ritmica e sostituiva l'ormai sempre pi\u00f9 assente Chris Dennis. La cantante Juliette Gale, che divent\u00f2 poi moglie di Wright, partecipava occasionalmente come corista.\nAppena entrato nel gruppo, Barrett compr\u00f2 una Fender Esquire, ornata da piccoli specchi circolari. In molti notarono che, in questa fase, Barrett si limitava a recitare un ruolo, non a viverlo. Presto la band conobbe Mike Leonard, un tecnico delle luci che mise a loro disposizione la propria abitazione a Highgate: mentre i ragazzi suonavano i loro brani, Leonard li accompagnava con i cosiddetti \"light shows\", proiettati su una parete o sulla band stessa. In quel periodo il gruppo si faceva chiamare anche Leonard's Lodgers.\nNella residenza di Highgate, tra una pausa e l'altra, Syd inizi\u00f2 a comporre canzoni come \"Astronomy Domine\": lo aiutarono i molteplici libri e la biblioteca di suoni incisi su nastro messi a disposizione da Leonard e che torn\u00f2 utile in svariate canzoni del primo album del gruppo, \"The Piper at the Gates of Dawn\".\nPink Floyd.\nNel 1965 Barrett invent\u00f2 il nome \"Pink Floyd Sound\", e poi il nome definitivo: Pink Floyd, dal nome di due dei suoi bluesmen preferiti Pink Anderson e Floyd Council. Barrett disse tuttavia ai giornalisti che il nome gli era stato suggerito dagli alieni. Pink e Floyd erano anche i nomi dei suoi due gatti. Il passo successivo fu il \"furgone Floyd\", per trasportare l'attrezzatura da un concerto all'altro: Barrett dipinse sul parafango il nome \"Pink Floyd\" con vernice nera e rosa.\nAll'estate del 1965 risalgono i primi bootleg dei Pink Floyd Sound, due canzoni composte da Barrett e Klose: \"Lucy Leave\" e la cover di \"(I'm A) King Bee\" di Slim Harpo, gi\u00e0 incisa l'anno precedente dai Rolling Stones per l'omonimo album di debutto. Davanti allo stile che la band stava acquisendo, alla delirante follia dell'ultima trovata di Syd, la canzone \"Bike\", il primo chitarrista Bob Klose, purista del blues, decise di abbandonare Barrett e compagni.\nPochi giorni dopo Barrett torn\u00f2 a Cambridge, dove inizi\u00f2 una relazione con Lindsay Corner e partecip\u00f2 al film amatoriale di Nigel Lesmoir-Gordon, intitolato \"Syd's First Trip\". Nel film Barrett assume svariate droghe. Barrett si rec\u00f2 poi a Saint-Tropez con diversi amici di Cambridge, tra cui il chitarrista David Gilmour. Tornati in Inghilterra, i due si separarono di nuovo: Gilmour and\u00f2 in tour con i Joker's Wild, e Barrett torn\u00f2 a Londra con la nuova fidanzata.\nBarrett continu\u00f2 a scrivere canzoni, influenzato dai gruppi che ascoltava in quel periodo: i Mothers of Invention, i Byrds e i Fugs. Segu\u00ec un periodo sentimentale tumultuoso per l'artista: si lasci\u00f2 pi\u00f9 volte con Lindsay, stando temporaneamente con le concittadine Jenny Spires (la \"Jennifer Gentle\" di \"Lucifer Sam\") e Kari-Ann Moller.\nI Pink Floyd si esibivano prevalentemente nei locali della \"scena underground\": nel 1965 fecero solo due concerti ma l'anno successivo riuscirono a farsi notare. Attraverso Nigel Lesmoir-Gordon, conobbero il promoter Steve Stollman, che li ingaggi\u00f2 per una serie di concerti al Marquee Club di Londra. Gi\u00e0 ad aprile del 1966, i pi\u00f9 grandi fan di Barrett erano la futura rockstar David Bowie e il futuro manager dei Sex Pistols Malcolm McLaren. A notare Barrett e i Pink Floyd furono Peter Jenner e Andrew King, due imprenditori di etichette musicali indipendenti che ne colsero subito il potenziale commerciale. Il 31 ottobre di quell'anno i Pink Floyd firmarono un contratto con i manager, impegnandosi in una serie di concerti in cambio di nuova attrezzatura e uno stipendio di 5 sterline a settimana.\nGli spettacoli e i concerti, in tutta Londra, divennero sempre pi\u00f9 frequenti e sempre pi\u00f9 bizzarri: all'inaugurazione dell\"'International Times\", ad esempio, oltre all'abbondante quantit\u00e0 di LSD e altri generi di droghe, il pubblico pot\u00e9 assistere alla presenza di un alquanto stravagante Paul McCartney vestito da sceicco arabo e una altrettanto appariscente Marianne Faithfull travestita da suora. Fu in questo periodo che la creativit\u00e0 di Barrett fu spinta al massimo: accanto alla ballata psichedelica \"Matilda Mother\", compose il classico dell'acid pop \"See Emily Play\".\nDurante i primissimi concerti della band, Barrett era in grado di ipnotizzare il pubblico, come ricorda Pete Brown: \"\u00abSyd Barrett faceva un incredibile lavoro sul palco. Era estremamente poetico e potevi quasi dire che prendeva vita nei \"light shows\": una creatura dell'immaginazione. I suoi movimenti parevano orchestrati per armonizzarsi con le luci e sembrava un'estensione naturale, l'elemento umano, di quelle immagini liquide\u00bb\".\n1967: il debutto discografico e i primi problemi.\nIl 1967 fu il vero anno della svolta per Barrett e compagni: dopo una serie di fortunati concerti in vari college di tutto il Regno Unito, la band divenne attrazione fissa per il noto locale della nuova Londra UFO Club. Joe Boyd, amico di Peter Jenner, port\u00f2 i Pink Floyd in sala di registrazione a gennaio, per registrare il loro primo 45 giri per la EMI. Il lato A del singolo fu \"Arnold Layne\", un pezzo che Barrett aveva composto basandosi su un personaggio realmente esistito, vissuto a Cambridge, mentre il lato B era una rivisitazione meno esplicita di \"Let's Roll Another One\", intitolata \"Candy and a Currant Bun\".\nPer promuovere il primo singolo, i Floyd si fecero aiutare da un loro amico regista e girarono un breve video in bianco e nero per \"Arnold Layne\" e un altro a colori per una traccia di Barrett ancora non pubblicata ma gi\u00e0 composta: \"The Scarecrow\". Ad aprile, dopo una serie di concerti nei Paesi Bassi, Barrett e i suoi Floyd si precipitarono alla periferia di Londra, dove si stava svolgendo il \"14 Hour Technicolor Dream\", un lungo concerto a cui la band riusc\u00ec a contribuire solo all'alba. Gi\u00e0 allora, tra i troppi concerti e la continua richiesta di nuovo materiale da parte della casa discografica, Barrett inizi\u00f2 a essere profondamente stanco.\nSue Kingsford, amica di Barrett, dichiar\u00f2 che in quel periodo Syd si recava spesso da uno spacciatore di LSD soprannominato \"capitan Bob\"; Andrew Rawlinson, conoscente di Barrett, aggiunse che \"\u00abin quel periodo era talmente tanta la gente che prendeva acido che, se avevi gi\u00e0 assunto ingenti quantit\u00e0 di LSD in passato, era normale \"farsi un trip\" anche solo guardando chi lo stava facendo\u00bb\". e \"\u00abA quei tempi l'acido era cinque volte pi\u00f9 potente di quello in circolazione oggi; prendendo 250 microgrammi potevi fare un \"trip\" lunghissimo; alcuni per\u00f2 credevano che potevi apparire normale e contemporaneamente fare brevi \"trip\" prendendone 50 al giorno: e forse era proprio questo che faceva Syd\u00bb\".\nA queste dosi gi\u00e0 pesanti, Barrett aggiungeva cannabis e qualche sporadica pillola di Mandrax, un farmaco che induce effetti simili alla morfina se assunto con alcol.\nNei cinque mesi seguenti, Barrett e compagni si chiusero in studio per lavorare al primo LP, \"The Piper at the Gates of Dawn\", prodotto questa volta da Norman Smith.\nSmith era una persona pi\u00f9 severa di Boyd e forse meno adatta a dirigere le sessioni con Barrett. Il produttore ricorda infatti in questo modo le prove con Syd: \"\u00abMi domando spesso come abbiamo fatto a terminare l'album, a creare qualcosa. Lavorare con Syd era veramente un inferno. Non penso di avere mai lasciato una singola sessione senza una fortissima emicrania. Syd non sembrava aver entusiasmo per niente. Lui cantava una canzone, io lo chiamavo in studio e gli davo qualche dritta. Poi lui tornava in sala registrazione e continuava a cantarla nello stesso modo, infischiandosene dei miei consigli. A volte cambiava anche le parole, non aveva disciplina. Parlare con lui era come parlare a un muro, perch\u00e9 il suo viso era senza espressione. I suoi testi erano semplici e infantili, come lui: proprio come un bambino, per un attimo era su, e il secondo dopo gi\u00f9\u00bb\".\nLindsay Corner pensa invece che a Syd piacesse la parte del pazzo e che si divertisse a recitarla, apparendo sempre pi\u00f9 strano di minuto in minuto. Jenner, invece, ammirava lo stile delle registrazioni: \"\u00abSyd aumentava e diminuiva il volume di tutte le tracce, apparentemente senza alcuna regola. Non faceva nulla se non era fatto in maniera artistica. Voleva essere una sorta di Jackson Pollock della musica\u00bb\". Ma il comportamento di Syd non era ancora giunto alle estreme conseguenze, e la band continuava a tollerarne le trovate pi\u00f9 stravaganti.\nCrollo psicologico.\nIl primo netto cambiamento in Syd fu rilevato da Boyd. Quando i Pink Floyd si presentarono all'UFO Club per promuovere il loro primo LP, Boyd not\u00f2 che mentre gli altri membri del gruppo erano amichevoli, Barrett \"\u00abmi guardava negli occhi [...] e nel suo sguardo non c'era un singolo battito di ciglia o un accenno di vitalit\u00e0: come se non ci fosse nessuno in casa\u00bb\". Quando David Gilmour lo incontr\u00f2, due mesi dopo l'uscita dell'album, Syd quasi non lo riconobbe. Grazie al successo avuto con il secondo singolo (\"See Emily Play/The Scarecrow\", uscito qualche mese prima dell'album) i Pink Floyd entrarono ufficialmente nella Top of the Pops inglese. Gli episodi che segnalavano la personalit\u00e0 irregolare di Barrett iniziarono di l\u00ec a poco. Quando fu invitato per la seconda settimana di seguito in studio, Syd si present\u00f2 in pigiama, mentre alla terza settimana, come ricorda Roger Waters, annunci\u00f2 di non volere pi\u00f9 partecipare alla trasmissione televisiva perch\u00e9 \"\u00abse non lo faceva John Lennon, perch\u00e9 lui avrebbe dovuto?\u00bb\".\nDi l\u00ec a poco, Barrett inizi\u00f2 ad esibire quest'atteggiamento, a met\u00e0 tra l'anticonformismo e il \"nonsense\", anche nelle esibizioni dal vivo. A volte, mentre il resto della band suonava un pezzo, Syd si andava a sedere vicino ad un amplificatore, scordava la chitarra sino a quando era impossibile suonare e stava per tutta la durata del concerto fermo ad agitare il plettro su una nota. A volte non cantava nemmeno, lasciando che fossero Roger o Rick a occuparsi della voce. Juliette Wright rifer\u00ec: \"\u00abA volte pensavamo che stesse solo recitando la parte dell'anticonformista nella situazione \"standard\" di una band\u00bb\".\nDi l\u00ec a poco, Syd divenne gravemente malato, come forse egli stesso era riuscito a capire. Il fratello maggiore Alan tent\u00f2 pi\u00f9 volte di convincerlo a farsi controllare da un medico, ma la risposta di Barrett, dice Andrew Rawlinson, era uno dei suoi enigmatici sorrisi assenti. Cambiamenti del genere furono notati anche dalla sorella minore di Syd, Roe: quando lei lo aveva chiamato per congratularsi del successo avuto con \"Arnold Layne\", Barrett si era dimostrato quello di sempre; quando lo and\u00f2 a trovare per complimentarsi del secondo successo, ottenuto con \"See Emily Play\", Syd non era pi\u00f9 se stesso.\nI concerti andarono sempre peggio, tanto che la compagnia Blackhill cancell\u00f2 tutta la scaletta dei Pink Floyd e prenot\u00f2 una vacanza per Syd Barrett, Richard Wright, la moglie Juliette e Sam Hutt sull'isola di Formentera. Riviste del settore, come \"Melody Maker\", diffusero la notizia che i Pink Floyd stavano per sciogliersi. Ma l'album continuava ad avere un inaspettato successo di pubblico e critica: l'unica cosa che il pubblico contestava (tra i tanti, ad esempio Pete Townshend) era che l'LP, al confronto con le esibizioni dal vivo, era un surrogato di fabbrica, che non riusciva a ricreare totalmente certi momenti mistici.\nIl risultato, per\u00f2, fu che la EMI inizi\u00f2 a premere per nuovo materiale. Poco prima della vacanza, Barrett scrisse \"Scream Thy Last Scream (Old Woman with a Casket)\", un singolo che delineava il suo stato mentale. La EMI lo rifiut\u00f2 e aspett\u00f2 il ritorno di Barrett da Formentera per incidere qualcosa d'inedito.\nTornato a Londra, Syd pass\u00f2 parecchio tempo a nascondersi dalla EMI nei De Lane Lea Studios a Kingsway, sfruttando quel tempo per comporre un nuovo singolo. Un tentativo fu la lunatica \"Vegetable Man\", canzone spesso citata come prova della sua malattia. Se le stravaganze dei singoli di Barrett rimanevano ancora tollerabili, ci\u00f2 che il gruppo inizi\u00f2 a non sopportare era il comportamento del suo frontman, sempre pi\u00f9 erratico.\nPer l'album successivo, \"A Saucerful of Secrets\", Waters pens\u00f2 che le tracce da inserire potevano essere alcuni pezzi scritti da lui e Wright. Barrett ide\u00f2 a questo punto una nuova traccia, \"Jugband Blues\", un brano che si contraddistingue per il lungo intervallo improvvisato dall'Esercito della Salvezza Britannico e per il suo testo a met\u00e0 tra l'ironico e il malinconico. Per questo album, Syd suon\u00f2 la slide guitar in \"Remember a Day\" e diede un minimo contributo per \"Let There Be More Light\". Ma il mercato continuava a esigere un altro singolo.\nUlteriori problemi con i Pink Floyd.\nDovendo partire per un tour negli Stati Uniti, Barrett si affrett\u00f2 a comporre un nuovo singolo e il risultato fu \"Apples and Oranges/Paint Box\", che divise la critica e fu ignorato dal pubblico. Di contro, la band si sent\u00ec sollevata, sebbene temporaneamente, perch\u00e9 era riuscita a soddisfare le esigenze dell'etichetta discografica.\nIl gruppo part\u00ec alla volta della California, dove la scena musicale era molto pi\u00f9 esigente dei piccoli club underground inglesi. Questo viaggio fu determinante per il futuro della band: in seguito ai comportamenti sempre pi\u00f9 compromettenti di Barrett, che non era riuscito a seguire il playback in una trasmissione, aveva dato di matto in un'altra e, secondo alcune voci, aveva anche abbandonato un concerto per scappare a bordo di una Cadillac verso un luogo indefinito, Waters disse a King di volere risolvere il problema con Syd.\nI Pink Floyd tornarono poi nei Paesi Bassi, dove Barrett non accenn\u00f2 nemmeno a suonare e si limit\u00f2 a sfiorare con le dita le corde della sua chitarra. Il giorno dopo parteciparono a una serie di concerti insieme a Jimi Hendrix, gli Amen Corner, i Move e i Nice. Davy O'List dei Nice suon\u00f2 al suo posto in diverse occasioni per quei concerti; quando la rivista \"Melody Maker\" gli chiese il perch\u00e9 dello scarso successo di \"Apples and Oranges\", Barrett rispose \"\u00abNon me ne frega molto\u00bb\".\nLindsay Corner ricorda che Syd inizi\u00f2 a chiudersi sempre di pi\u00f9 e a diventare di giorno in giorno sempre pi\u00f9 strano. Fino al dicembre del 1967, Barrett continu\u00f2 a suonare sporadicamente con la sua band, ma a Natale di quell'anno Waters chiese al chitarrista David Gilmour, vecchio amico di Barrett, di unirsi ai Floyd come chitarrista di supporto; in verit\u00e0, Gilmour entr\u00f2 a far parte della band come chitarra solista, mentre a Syd furono assegnati voce e chitarra ritmica.\nGilmour entr\u00f2 ufficialmente nella band il 3 gennaio 1968. Inizialmente Barrett quasi ignor\u00f2 l'ingresso di un nuovo membro: sapeva solo che Gilmour era un chitarrista molto bravo; anche Nick Mason lo sapeva, avendo gi\u00e0 suonato con lui in uno spettacolo a Soho. La band si chiuse negli studi di registrazione per una settimana, prima di ritornare in tour. L'avvenimento pi\u00f9 grave accadde proprio in quella settimana: Barrett si rec\u00f2 in sala prove e annunci\u00f2 di avere composto una canzone intitolata \"Have You Got It, Yet?\". Secondo l'idea di Barrett, lui doveva cantare \"Have You Got It, Yet?\" e Waters doveva rispondere \"No!\", suonando un ritmo molto semplice sia alla chitarra che al basso, ma Barrett inizi\u00f2 a suonare la canzone con la chitarra scordata e and\u00f2 cambiando tonalit\u00e0 sempre di pi\u00f9, sino a quando Waters non riusc\u00ec pi\u00f9 a seguirlo. Decenni pi\u00f9 tardi, Waters riveler\u00e0 ci\u00f2 che aveva pensato qualche ora dopo aver assistito a quella scena: secondo lui, Barrett stava chiedendo di non comprendere una canzone di una persona che non voleva essere compresa.\nAbbandono dei Pink Floyd.\nLa settimana successiva i Floyd fecero quattro spettacoli, in cui Syd sembr\u00f2 essersi ripreso, anche se di poco: il lavoro sul palco era svolto dal nuovo promettente chitarrista. Per il quinto concerto, che si tenne il 26 gennaio, il gruppo doveva recarsi a Richmond. Passando da Holland Park Avenue, vicino a casa di Syd, uno dei componenti, nessuno ricorda chi, chiese: \"\u00abNon dobbiamo passare a prendere Syd?\u00bb\". A tale domanda non segu\u00ec alcuna risposta. Ebbe cos\u00ec inizio l'abbandono di Syd. David Gilmour e Roger Waters lo confermano. Fu cos\u00ec, dunque, che tutto fin\u00ec e tutto inizi\u00f2. Waters aggiunse poi: \"\u00abSyd era la gallina che aveva scoperto l'uovo d'oro\u00bb\". Barrett era diventato una minaccia per i tour dei Floyd.\nSyd possedeva ancora la scaletta dei concerti, e qualche settimana dopo si present\u00f2 all'Imperial College, per una loro esibizione dal vivo. Waters ricorda quanto fu orribile dovere cacciare il loro amico dal palco, dicendogli che \"quella sera non avrebbe suonato con loro\". Al Middle Earth, Syd si sedette di fronte al palco, fissando Gilmour negli occhi durante tutto il concerto. Secondo il \"piano iniziale\", Gilmour doveva supportare Barrett, non soppiantarlo e Barrett fu ferito da questo comportamento.\nAltri ricordano una proposta fatta a Barrett: diventare come il Brian Wilson dei Beach Boys, il genio e compositore del gruppo che non suonava pi\u00f9 dal vivo per problemi simili. Un paio di settimane dopo i concerti, durante un incontro tra King, Jenner e Barrett, Waters rimase esterrefatto nello scoprire che Syd, lontano dall'accettare un \"ruolo Wilson\", parlava di tornare nella band, \"\u00abmagari insieme a un sassofonista e qualche corista\u00bb\", ma gli altri quattro membri del gruppo non supportarono l'idea di Barrett, e la Blackhill Enterprises, la compagnia che si occupava dei tour nel Regno Unito, si sciolse. Barrett usc\u00ec ufficialmente dalla band il 6 aprile 1968: i suoi manager continuavano a essere Jenner e King, che peraltro avevano pi\u00f9 fiducia nella carriera musicale di Barrett che in quella del resto dei Pink Floyd.\nIn quel periodo Barrett tocc\u00f2 il fondo, per poi lentamente risalire.\nCarriera solista.\nTra maggio e luglio del 1968, Jenner port\u00f2 Barrett in studio, per registrare materiale nuovo. Il risultato furono versioni embrionali di canzoni che avrebbero visto la luce sui suoi due LP da solista e due lunghe improvvisazioni chiamate \"Rhamadan\" e \"Lanky\". Barrett non era pi\u00f9 uno adatto a suonare; a volte dimenticava la chitarra, in casi pi\u00f9 gravi rompeva l'attrezzatura messa a disposizione dalla EMI, altre volte non riusciva a tenere in mano il plettro. Da agosto in poi, Jenner e King videro Barrett sempre di meno; e fu lo stesso per i suoi coinquilini.\nSecondo Aubrey \"Po\" Powell, \"\u00abSyd sapeva ancora essere molto lucido e divertente, ma era anche alienato. Ti fissava, a volte per ore, senza aprire bocca. In quell'appartamento avevamo tutti a che fare con gli eccessi di acido degli anni passati, e quando ci si sente cos\u00ec fragili, come tutti noi, non vuoi saperne molto di uno che \u00e8 l\u00ec per grazia di Dio\u00bb\". In molti cercarono di aiutarlo: Waters, per esempio, prenot\u00f2 una visita dallo psichiatra Ronald Laing, che per\u00f2 disse di non avere mai visto Barrett nel suo studio. \u00c8 in questo periodo che si colloca molto probabilmente l'episodio riferito pi\u00f9 tardi da Jonathan Meades, secondo cui Syd era stato chiuso nell'armadio: la realt\u00e0 \u00e8 forse ancora pi\u00f9 cruda. Powell riferisce di avere visto Syd prendere a colpi di martello un lavandino rosso, nel bagno del suo appartamento, urlando \"\u00abFatemi uscire! Fatemi uscire!\u00bb\".\nBarrett sfogava la sua frustrazione su Lindsay, picchiandola o bruciandola con i mozziconi di sigaretta. Quando i suoi amici gli dicevano di smetterla, Syd si arrabbiava con loro, a volte anche in maniera brutale. Quando Syd ruppe una chitarra contro Lindsay, Powell e Storm Thorgerson abbandonarono l'appartamento. Anche Lindsay abbandon\u00f2 l'appartamento di l\u00ec a poco, perch\u00e9 Barrett le aveva bruciato tutti i vestiti.\n\"\u00abPer un po' di tempo, Liz visse nei sedili posteriori della Mini Cooper di June Child\u00bb\", ricorda Juliette Wright, \"\u00abpoi la convincemmo a trasferirsi a casa di Storm, a Hampstead\u00bb\", ma Barrett venne a conoscenza del posto dove Liz si era rifugiata e cominci\u00f2 a spiarla, pedinarla e suonare il citofono; poi, forse per vendetta, inizi\u00f2 una relazione con un'amica di Liz, Gala Pinion. Frequent\u00f2 anche una ragazza eschimese chiamata Iggy, poi immortalata nella canzone di Barrett \"Dark Globe\", nella frase (\"\u00abwith Eskimo chain / I tattered my brain all the way\u00bb\"), e nelle foto interne della copertina di \"The Madcap Laughs\".\nDall'autunno del 1968 Syd era senza una casa fissa. Ritornava con una certa regolarit\u00e0 a Cambridge, dove anche Win, la madre, gli consigliava di consultare un medico. A Londra stava fuori fino a tarda notte con amici e conoscenti casuali. Una volta dovette addirittura scappare dalla polizia, dopo essere stato tutta la notte con dei drogati a Holland Park. Spesso, a piedi nudi, si recava a Battersea, un piccolo sobborgo appena fuori Londra, dove vivevano alcuni suoi vecchi amici: Anthony Stern, ex-collega alla Camberwell School of Art, Jenny Spires, ex-fidanzata, Rusty e Greta, due consumatori abituali di acido.\nSyd inizi\u00f2 ad aggiungere anche eroina alla sua \"dose quotidiana\" di hashish e metaqualone, come testimoniano alcuni suoi amici dell'epoca: \"\u00abSyd spariva, ogni 40 minuti, agitato come mai. Poi tornava ed era stranamente molto, molto calmo\u00bb\".\nAll'inizio del 1969, Barrett affitt\u00f2 un appartamento a Earls Court Square, insieme a Duggie Fields, un suo amico pittore. In questo momento, Syd, mentre in pubblico era fidanzato con Gala Pinion, frequentava Iggy l'eschimese in privato. Inoltre, come riporta Fields, \"\u00abaveva a che fare con dozzine di groupie, che gli si gettavano letteralmente addosso\u00bb\".\nEntrambi si chiusero nelle loro rispettive camere: Fields per concentrarsi sui suoi dipinti, Barrett per proteggere quadri che diceva di dipingere ma che in realt\u00e0 non stava dipingendo. Ricorda sempre Fields: \"\u00abPassava la maggior parte del tempo a letto, sul materasso che aveva collocato sul pavimento. Aveva un potenziale infinito. Una decisione avrebbe limitato le sue possibilit\u00e0\u00bb\".\n\"The Madcap Laughs\".\nIn questo periodo Syd inizi\u00f2 ad ideare le canzoni che sarebbero poi apparse sul suo primo LP da solista, \"The Madcap Laughs\". A fine marzo, vari musicisti, tra cui i Soft Machine, accettarono di fare da \"session man\" per il nuovo album di Syd Barrett. Syd contatt\u00f2 il dirigente della Harvest, la nuova etichetta alternativa della EMI, Malcolm Jones, e gli chiese se era possibile registrare del nuovo materiale agli studi di Abbey Road. Jones si rec\u00f2 a Earls Court per ascoltare i nastri delle sessioni con Jenner e le nuove tracce che Syd aveva composto: \"Clowns and Jugglers\" (poi rinominata semplicemente \"Octopus\"), \"Terrapin\", \"Love You\" e due ripescaggi del passato, \"Golden Hair\" e \"Here I Go\".\nNonostante lo stile di Barrett fosse profondamente mutato \u2014 le nuove tracce erano per lo pi\u00f9 acustiche, con molto poco di psichedelico \u2014 Jones accett\u00f2 la proposta di Barrett e inizi\u00f2 le registrazioni il 10 aprile del '69. Tre settimane dopo Barrett aveva registrato abbastanza materiale per un album. A causa dei repentini cambiamenti di tonalit\u00e0 e accordi, della sua riluttanza a ripetere una canzone pi\u00f9 volte, della sua follia, dei problemi di droga e della sua impossibilit\u00e0 a comunicare in maniera limpida, queste sessioni ebbero una pessima fama. Ad esempio, una mattina, Barrett decise di dover inserire nella canzone \"Rhamadan\" il rombo di una motocicletta; a met\u00e0 mattina, perse interesse nella cosa e piant\u00f2 tutti in asso, senza preoccuparsene minimamente. Gilmour, a proposito delle sessioni di \"Madcap\", dice: \"\u00abDieci prove per una canzone non \u00e8 certo il massimo, ma non \u00e8 neanche una cosa cos\u00ec tremenda\u00bb\".\nLa stravaganza di Barrett coinvolse anche queste sessioni. Robert Wyatt, session man per Barrett, chiese una volta a Syd in che tonalit\u00e0 fosse la canzone che stavano registrando e Syd si limit\u00f2 a rispondere \"\u00abDivertente!\u00bb\"; e quando Wyatt gli sottoline\u00f2 il fatto che il tempo era stato cambiato da due battute e mezzo a cinque, Barrett rispose: \"\u00abDavvero? Forse potremmo fare la parte centrale pi\u00f9 buia e quella finale pi\u00f9 da pomeriggio, perch\u00e9 per ora \u00e8 troppo ventosa e glaciale\u00bb\". Per questo suo stile che ricordava \"un quadro mai completato\", Wyatt definisce oggi quel nuovo stile di Syd Barrett come una sorta di proto-punk.\nDavid Gilmour, che lavor\u00f2 insieme a Roger Waters alle sessioni di \"Madcap\", aggiunge poi che le sessioni con Barrett erano difficili, ma ispirate, e descrive un aneddoto sulla canzone \"Octopus\": \"\u00abAvevamo tutti il testo davanti, ma [Syd] inser\u00ec l\u00ec una frase dal nulla: \"Little minute gong coughs and clears his throat\". Non ha niente a che fare, musicalmente parlando, con la canzone, ma funziona perfettamente. L'unica altra persona che poteva spezzare il tempo \u2014 ignorando il numero di battute in favore dei testi \u2014 era John Lennon\u00bb\".\nLa EMI era spazientita dall'atteggiamento di Barrett: aveva lavorato per tre settimane di fila, ma il risultato era un album caotico e completato solo in parte. Jones chiam\u00f2 allora i due ex compagni di Barrett, Waters e Gilmour, per completarlo nel pi\u00f9 breve tempo possibile. Syd and\u00f2 in vacanza a Formentera, dove, a parte qualche episodio tipicamente Barrettiano, egli apparve in gran forma.\nIn autunno, Gilmour lavor\u00f2 per due giorni di seguito \u2014 insieme a Barrett \u2014 all'album, terminandolo. Gilmour stesso gli diede il titolo, pescato casualmente nel delirante testo di \"Octopus\" (\"The madcap laughs at the man on the border\"). La copertina fu chiesta a Storm e Po, che ora lavoravano regolarmente al reparto grafico dei Pink Floyd. Mick Rock fu incaricato di scattare una fotografia nella residenza di Syd, a Earls Court Square. Rock not\u00f2 subito che Barrett aveva messo il materasso, il giradischi, la chitarra e gli amplificatori tutti contro una parete, lasciando un grande vuoto al centro di un pavimento dipinto a strisce arancio e blu. Iggy girava nuda per casa. La foto per la copertina venne da s\u00e9. Gilmour aggiunge \"\u00abAlcune parti del suo cervello erano ancora brillanti\u00bb\".\n\"Barrett\".\nI comportamenti di Syd divenivano sempre pi\u00f9 bizzarri, come ricorda il suo coinquilino Duggie Fields: vendette la propria Mini per una Pontiac, lasciandola con le sicure aperte e una scritta \"Please Clean Me\", fino a quando non fu data via. Inizi\u00f2 a rimanere pi\u00f9 tempo da solo; una volta scaten\u00f2 un incendio in cucina, mentre cucinava patatine fritte. Fields ricorda che comunque, per i tempi, Syd non era poi tanto strano. \"\u00abUna volta andai a stare a casa di un'amica, ma lei era peggio di Syd, cos\u00ec tornai a casa\u00bb\".\nNonostante il successo di \"Madcap\", Syd era ancora particolarmente frustrato. Molto spesso andava dall'amico Duggie, nella stanza accanto, dicendogli \"\u00abGuardati! Hai 23 anni e non sei ancora famoso!\u00bb\", aggiungendo poi, tra s\u00e9 e s\u00e9, \"\u00abE io lo sono gi\u00e0 stato...\u00bb\". Seguirono altre decine di eventi bizzarri. Barrett inizi\u00f2 a non curarsi pi\u00f9 del proprio aspetto, lasciando che i vestiti si usurassero, i suoi capelli e la sua barba crescessero a dismisura. Dal 6 ottobre 1969, Syd inizi\u00f2 a lavorare ufficialmente al suo secondo LP, recandosi in studio anche per registrare la chitarra solista sul brano di Kevin Ayers \"Religious Experience (Singing a Song in the Morning)\", sull'album \"Joy of a Toy\".\nIl 24 febbraio 1970, Barrett registr\u00f2 una sessione radiofonica per \"Top Gear\", con il suo amico David Gilmour al basso e Jerry Shirley alla batteria. Gilmour ricorda che quel giorno Syd fu grandioso. Gilmour fu talmente impressionato dalle capacit\u00e0 che Syd dimostr\u00f2 quel giorno da decidere di produrre il suo secondo LP, al quale partecip\u00f2 in veste di tastierista Rick Wright. Tra le \"out-take\" dell'album, \"Bob Dylan Blues\" (inclusa poi nell'antologia \"\") pu\u00f2 essere considerato come un ritorno acustico ai fasti di \"Bike\".\nQuell'estate Barrett si esib\u00ec alla Olympia Extravaganza, confermando ci\u00f2 che la maggior parte delle persone sospettava da tempo: il vecchio Syd non esisteva pi\u00f9. Cosa provata da un altro aneddoto raccontato dal vecchio amico Roger Waters: questi incontr\u00f2 Syd ai grandi magazzini Harrods di Londra, ma non appena Barrett lo riconobbe, scapp\u00f2 via, lasciando cadere a terra due buste piene di caramelle e dolciumi. Di l\u00ec a poco, Syd decise di abbandonare l'appartamento di Earls Court e di trasferirsi per un breve periodo di tempo a Cambridge, dove invit\u00f2 anche Gala. Tornato alla propria casa d'infanzia, si stabil\u00ec nel seminterrato dove si divertiva a provare con Mott, Waters e John Gordon. Fu qui, tra i ricordi d'infanzia, che trov\u00f2 il dipinto con gli insetti che divent\u00f2 la copertina di \"Barrett\", il suo secondo LP in studio.\nDi l\u00ec a poco, Syd inizi\u00f2 a sostenere di voler diventare un medico come il padre, e di voler fare coppia fissa con Gala. La madre di Syd organizz\u00f2 una cena per fare incontrare i genitori dei ragazzi alla casa di Hills Road. Durante questa riunione, Syd sfoggi\u00f2 un'altra volta il suo comportamento lunatico: nel bel mezzo di un discorso con Gala, le gett\u00f2 addosso della salsa di pomodoro, senza che nessuno gli dicesse nulla. Quando arrivarono all'arrosto, Barrett si alz\u00f2 da tavola e si chiuse in bagno. Quando usc\u00ec, s'era scorciato la zazzera di pi\u00f9 di met\u00e0.\nFu solo l'inizio: nei giorni a seguire, Barrett divent\u00f2 sempre pi\u00f9 ossessivo nei confronti di Gala, tanto da spiarla durante i suoi turni lavorativi e da accusarla di frequentare Jerry Shirley, batterista degli Humble Pie. Gala abbandon\u00f2 Londra e si trasfer\u00ec definitivamente a Ely; nei giorni a seguire, ricevette una lettera indirizzata alla \"signorina Pinion\" e firmata \"R. K. Barrett\", a cui presto se ne aggiunse un'altra in cui Barrett riprendeva l'idea del matrimonio e si firmava con un amichevole \"Syd\". Gala era gi\u00e0 a pezzi, ma and\u00f2 a picco quando, mentre faceva da \"dogsitter\" per Shirley che era in concerto con gli Humble Pie, Syd si present\u00f2 in casa, iniziando a trattarla male. Gala lo cacci\u00f2 di casa. Da allora Barrett non ebbe pi\u00f9 una fidanzata.\nLa settimana successiva, Syd inizi\u00f2 a rilasciare interviste per pubblicizzare il suo secondo LP da solista, comportandosi sempre in maniera piuttosto bizzarra. In una di queste, rilasciata a Steve Turner della rivista \"Beat Instrumental\", arriv\u00f2 a dichiarare di non sentirsi del tutto soddisfatto del disco appena registrato: \"\u00abLe canzoni devono raggiungere un certo standard, che in \"Madcap\" \u00e8 raggiunto probabilmente un paio di volte... In quest'altro disco solo un po', solo una eco\u00bb\". L'anno successivo (1971), Barrett non lavor\u00f2 a nessun progetto musicale e rilasci\u00f2 la sua ultima intervista a Mick Rock, che lo fotograf\u00f2 per \"Rolling Stone\".\n\"Shine On You Crazy Diamond\".\nNel 1975 i Pink Floyd pubblicarono l'album \"Wish You Were Here\", contenente numerosi riferimenti a Barrett.\nDurante la produzione dell'album, il 5 giugno 1975, negli studi di Abbey Road si present\u00f2 uno strano personaggio, obeso, completamente calvo, senza sopracciglia e con in mano una busta della spesa; si aggirava tra i presenti con aria distratta. Si trattava proprio di Barrett, riconosciuto dopo un bel po' da David Gilmour, tra lo stupore generale. Qualcuno gli chiese come avesse fatto a ingrassare tanto e Barrett rispose di avere a casa un grande frigorifero, pieno di carne di maiale. Poi i Pink Floyd, insieme a Barrett e alcuni altri collaboratori, ascoltarono \"Shine On You Crazy Diamond\", proprio la canzone sull'album che pi\u00f9 conteneva riferimenti a lui, e andarono a pranzo. Finito di mangiare, Barrett spar\u00ec senza salutare cos\u00ec come era comparso, lasciando Waters e compagni inebetiti e con le lacrime agli occhi. Nessuno degli altri Pink Floyd lo vide mai pi\u00f9; solo Roger Waters lo incontr\u00f2 un'ultima volta alcuni anni dopo mentre si trovava a fare spese nei magazzini di Harrods, a Londra.\nIl comportamento di Barrett durante la sessione fu strano; pass\u00f2 gran parte del tempo a lavarsi i denti, e quando Roger Waters finalmente si decise a chiedergli cosa ne pensasse della canzone appena ascoltata, Syd rispose semplicemente: \"\u00absuona un po' vecchia\u00bb\".\nUltimo trentennio e morte.\nDa allora di Syd Barrett si persero apparentemente le tracce. In realt\u00e0 era tornato a vivere nella sua vecchia casa a Cambridge assieme alla madre. Il materiale per il suo terzo lavoro musicale mai uscito, insieme ad altro materiale scartato e ad alcuni bootleg, fu pubblicato nel 1988 nella raccolta \"Opel\".\nNegli ultimi anni, l'ex leader dei Pink Floyd si faceva chiamare semplicemente Roger e continu\u00f2 a vivere a Cambridge, ormai solo, in seguito alla morte della madre, isolato da tutto ci\u00f2 che in qualche maniera poteva ricordargli il passato. Coltivava la sua passione per la pittura, dipingendo secondo uno stile astratto, e si dedicava al giardinaggio. I suoi vecchi compagni non lo contattarono pi\u00f9.\nNel 2005, durante il Live 8 che vide i Pink Floyd riunirsi eccezionalmente per quell'occasione, Roger Waters ricord\u00f2 l'ex compagno, dedicandogli l'esecuzione di \"Wish You Were Here\":\nSyd Barrett mor\u00ec a Cambridge il 7 luglio 2006, a 60 anni, per un tumore al pancreas. . Due giorni dopo, Roger Waters, durante un concerto a Lucca insieme a Nick Mason, dedic\u00f2 all'amico scomparso \"Wish You Were Here\".\nInfluenza e lascito artistico.\nL'influenza esercitata da Barrett sui primi Pink Floyd fu enorme: oltre ad aver ideato il nome della band, egli scrisse i primi fortunati singoli che ne decretarono l'affermazione definitiva, e fu autore di otto delle undici canzoni presenti sul loro album di debutto. Continu\u00f2 ad aleggiare sopra il gruppo come una sorta di fantasma anche dopo la sua fuoriuscita dalla band. Brani dei Pink Floyd quali \"Brain Damage\" (su \"The Dark Side of the Moon\") e, soprattutto, \"Wish You Were Here\", e \"Shine On You Crazy Diamond\" (su \"Wish You Were Here\") furono composti e dedicati a lui. Il declino di Barrett ebbe inoltre profondo effetto sullo stile compositivo di Roger Waters, e il tema della malattia mentale perme\u00f2 tutti gli album successivi dei Pink Floyd. Molti altri artisti riconobbero l'influenza esercitata da Barrett sulle loro opere. Paul McCartney, Pete Townshend, Blur, Kevin Ayers, Gong, Marc Bolan, Tangerine Dream, Julian Cope e David Bowie ammisero apertamente di essersi ispirati alla folle genialit\u00e0 di Barrett; Jimmy Page, Brian Eno, e The Damned espressero tutti interesse alla possibilit\u00e0 di collaborare con lui durante gli anni settanta. In particolare Bowie, che fu sempre grande ammiratore di Barrett, registr\u00f2 una cover di \"See Emily Play\" includendola nel suo album del 1973 \"Pin Ups\". La traccia \"Grass\", presente sull'album degli XTC \"Skylarking\" fu scritta dopo che Andy Partridge fece ascoltare al compagno di band Colin Moulding la sua collezione di dischi di Barrett. La carriera di Robyn Hitchcock fu dedicata quasi del tutto all'emulazione della creativit\u00e0 di Syd Barrett; egli arriv\u00f2 persino a suonare \"Dominoes\" (canzone di Barrett) per il documentario del 2003 della BBC \"The Pink Floyd and Syd Barrett Story\".\nNel 1987 fu pubblicato un album interamente dedicato a reinterpretazioni di canzoni di Barrett (con e senza i Pink Floyd) intitolato \"Beyond the Wildwood\": gruppi indie inglesi ed americani quali The Shamen, Opal, The Soup Dragons, e Plasticland.\nAltri artisti hanno composto tributi a Barrett. Il contemporaneo Kevin Ayers scrisse \"O Wot a Dream\" in suo onore. Robyn Hitchcock ha reinterpretato molti dei brani di Syd in carriera, e ha reso omaggio a lui nelle canzoni \"The Man Who Invented Himself\" e \"(Feels Like) 1974\". I Phish reinterpretarono \"Bike\", \"No Good Trying\", \"Love You\", \"Baby Lemonade\", e \"Terrapin\". I Television Personalities pubblicarono un singolo intitolato \"I Know Where Syd Barrett Lives\" (\"So dove vive Syd Barrett\") estratto dal loro album del 1981 \"And Don't the Kids Love It\". Nel 2008, i The Trash Can Sinatras pubblicarono un singolo in onore alla vita e alle opere di Syd Barrett intitolato \"Oranges and Apples\". I proventi ricavati dalle vendite del 45 giri andarono alla fondazione Syd Barrett Trust in supporto agli artisti affetti da disagi mentali.\nNegli anni successivi al suo ritiro dalle scene, il suo culto \u00e8 aumentato a dismisura, passando dallo status di semplice popstar degli anni sessanta, a vera e propria icona dell'artista psichedelico visionario e maledetto. Sono state create fanzine esclusivamente a lui dedicate (la pi\u00f9 famosa delle quali \u00e8 stata \"Terrapin\") e una \"Syd Barrett Appreciation Society\" che si occupava di documentare scrupolosamente tutti i suoi avvistamenti pi\u00f9 recenti e si prefiggeva come scopo principale di far tornare Barrett alla musica.\nNel 2016, in onore del settantesimo anniversario della nascita, il Teatro dell'Assurdo, un gruppo di artisti indipendente, pubblica il cortometraggio \"Eclipse\", con l'attore-regista Edgar Blake nel ruolo di Syd. Il film viene scelto per essere proiettato durante il \"Syd Barrett - A celebration\" memorial festival, un concerto-tributo organizzato dalla band svedese Men on the Border, che si svolge a Cambridge il 27 ottobre 2016 alla presenza dei familiari e degli amici di Syd Barrett.\nMalattia mentale.\nMolti si sono chiesti di quale malattia realmente soffrisse Syd Barrett. Sono state avanzate le ipotesi della schizofrenia, del disturbo bipolare e della sindrome di Asperger senza che la sua patologia fosse mai chiarita del tutto. L'uso di droghe psicotrope da parte di Barrett, negli anni sessanta, \u00e8 ampiamente documentato. In parecchi ritengono che le droghe siano state il fattore scatenante della sua follia.\nBen documentate sono anche le sue \"performance\" sul palco e fuori. Per June Bolan, i campanelli d'allarme iniziarono quando Syd tenne prigioniera in camera la sua ragazza per tre giorni, lasciando occasionalmente scivolare sotto la porta una porzione di biscotti. Secondo il critico Jonathan Meades, in un'occasione fu compiuto un atto di crudelt\u00e0 \"verso\" Barrett, da parte dei roadies. Secondo il racconto, smentito da Storm Thorgerson, \"\u00abRaggiunsi l'appartamento [di Barrett] per vedere Harry, e sentii questo gran fracasso, come tubi del riscaldamento che vibrano. Io dissi \"Cosa sta succedendo?\" Lui ridacchi\u00f2 e mi rispose: \"Questo \u00e8 Syd che sta avendo un bad trip. L'abbiamo messo nell'armadio\"\u00bb\". Sempre Storm Thorgerson racconta dell'umore estremamente incostante di Syd, raccontando come, in un'occasione, dovette tirarlo via a forza da Lyndsey (la sua ragazza), perch\u00e9 smettesse di colpirla in testa con un mandolino.\nDavid Gilmour, in un'intervista al \"National Post\", forn\u00ec una sua diagnosi: Barrett era epilettico, ma soffriva solo di crisi parziali; le luci del palco e le droghe avrebbero provocato le crisi, scambiate per malattia mentale."}
{"id": "148502", "revid": "1073227", "url": "https://it.wikipedia.org/wiki?curid=148502", "title": "Rosso relativo", "text": "Rosso relativo \u00e8 il primo album in studio del cantautore italiano Tiziano Ferro, pubblicato il 26 ottobre 2001.\nL'album \u00e8 stato realizzato anche in lingua spagnola con il titolo \"Rojo relativo\" e pubblicato il 4 marzo 2002 in Spagna e in America Latina.\nDescrizione.\n\u00c8 tuttora il maggior successo commerciale dell'artista, con oltre due milioni e mezzo di copie vendute nel mondo. Ha ottenuto ottimi piazzamenti anche nelle classifiche delle radio d'oltreoceano. I brani contenuti nel disco, in particolare il singolo \"Xdono\", hanno fatto conoscere Ferro al grande pubblico. Nel 2002 \"Xdono\" si \u00e8 posizionato al terzo posto tra i singoli pi\u00f9 venduti dell'anno in Europa, dopo Eminem e Shakira.\nIl disco contiene un sistema di protezione anticopia, il \"Cactus Data Shield 200\", che installa file .dll assimilabili a spyware quando inserito nel PC.\nNel 2003 la versione spagnola di \"Imbranato\", \"Alucinado\", venne inserita nella colonna sonora della telenovela brasiliana \"Mulheres apaixonadas\", mentre il brano \"Boom Boom\" fu impiegato nella serie televisiva italiana \"Un pap\u00e0 quasi perfetto\".\nIl 29 luglio 2016 la Carosello Records ha ripubblicato l'album in formato CD, mentre il 23 settembre dello stesso anno per la prima volta anche in formato LP. Il 26 ottobre 2021, in occasione del ventesimo anniversario dell'album, la stessa etichetta ne ha pubblicato una speciale edizione celebrativa, disponibile in un primo momento solo per il download digitale. Per il formato fisico \u00e8 stato pubblicato, il 29 ottobre in vinile e il 5 novembre in CD, un corrispondente cofanetto costituito da tre dischi: \"Rosso relativo\" e \"Rojo relativo\", in versione rimasterizzata, e un disco extra con le diverse tracce bonus tra alcuni remix e quasi tutte le versioni internazionali dei brani, a esclusione della versione francese di \"Rosso relativo\".\nTracce.\nTesti e musiche di Tiziano Ferro, eccetto dove indicato.\n\"Rojo relativo\".\nGli adattamenti spagnoli sono di Ignacio Ballesteros Diaz."}
{"id": "148508", "revid": "2175", "url": "https://it.wikipedia.org/wiki?curid=148508", "title": "Diossido di silicio", "text": ""}
{"id": "148511", "revid": "2175", "url": "https://it.wikipedia.org/wiki?curid=148511", "title": "Biossido di silicio", "text": ""}
{"id": "148514", "revid": "125192089", "url": "https://it.wikipedia.org/wiki?curid=148514", "title": "Chilo\u00e9", "text": "L'isola di Chilo\u00e9 (spagnolo: Isla de Chilo\u00e9, o Isla Grande de Chilo\u00e9) si trova nel sud del Cile. \nFa parte dell'arcipelago di Chilo\u00e9 ed \u00e8 la pi\u00f9 grande: \u00e8 lunga 180 chilometri e larga 50. La sua popolazione \u00e8 di circa 155 000 abitanti e ha una superficie di 9 181\u00a0km\u00b2.\nLa provincia di Chilo\u00e9 comprende l'isola omonima e un gruppo di isole secondarie. Le sue due citt\u00e0 principali sono Castro (capitale) e Ancud, vecchia capitale della provincia e sede vescovile.\nNel 2000 le sue chiese sono state dichiarate Patrimonio dell'umanit\u00e0 dall'UNESCO. Queste costruzioni sono state interamente realizzate con legno locale, a dispetto del fatto che il clima dell'isola sia famoso per essere molto umido ed inclemente. Costruite nel corso del XVIII e XIX secolo quando il Cile faceva ancora parte dell'Impero spagnolo, rappresentano la fusione della cultura religiosa europea con le abilit\u00e0 e tradizioni delle popolazioni native dell'arcipelago: un esempio di cultura meticcia. Una leggenda locale racconta di una nave fantasma, il Caleuche, che naviga nei dintorni dell'isola durante la notte.\nStoria.\nAll'arrivo degli spagnoli, l'isola era popolata da chonos, huilliches e cuncos. I \"chono\" erano cacciatori-raccoglitori nomadi che si spostavano su piroghe chiamate \"dalca\", mentre gli altri due popoli si dedicavano alla coltivazione di patate, mais e fagioli, e all'allevamento dei lama.\nNel 1540, Alonso de Camargo avvist\u00f2 le coste di Chilo\u00e9 mentre viaggiava verso il Per\u00f9. In una spedizione organizzata dal vescovo di Plasencia Gutierre de Vargas y Carvajal, il capitano Francisco de Ulloa arriv\u00f2 al Canale di Chacao nel 1553 e perlustr\u00f2 le isole dell'arcipelago.\nNel 1558, Garc\u00eda Hurtado de Mendoza inizi\u00f2 un'altra spedizione che culmin\u00f2 con la presa di possesso di queste isole per conto della corona spagnola. Nel 1567 inizi\u00f2 il processo di conquista fondando la citt\u00e0 di Castro. L'isola fu originariamente battezzata con il nome di Nuova Galizia, ma il termine venne abbandonato in favore dell'originaria voce \"huilliche\" \"Chilo\u00e9\", che significa \"luogo di \"chelles\"\" (gabbiani bianchi con la testa nera).\nSi deve ai gesuiti, incaricati dell'evangelizzazione, e poi ai francescani la tipica costruzione in legno delle chiese di Chilo\u00e9.\nIl processo di Indipendenza pass\u00f2 inavvertito a Chilo\u00e9 che, di fatto, fu l'ultimo baluardo spagnolo in Sudamerica. Entr\u00f2 a far parte del Cile solo nel 1826, 8 anni dopo l'indipendenza e le fallite campagne del 1820 e del 1824.\nNel XIX secolo fu centro di rifornimento per le baleniere straniere. Dalla met\u00e0 del XIX secolo e fino agli inizi del XX secolo, Chilo\u00e9 fu il principale produttore di traversine per ferrovie in tutto il continente. Da quel momento cominciarono a formarsi nuove citt\u00e0, nacquero cos\u00ec Quell\u00f3n, Dalcahue, Chonchi e Quemchi. Dal 1895 si iniziarono ad assegnare terre a coloni europei ed anche a grandi industrie di produzione.\nAlla fine del XX secolo, Chilo\u00e9 ader\u00ec al modello imposto in tutto il Cile e speriment\u00f2 cambiamenti nei suoi sistemi di vita. Le nuove imprese, come quella dell'acquacoltura, con l'allevamento dei salmoni, apportarono benefici ai chiloti, ma anche problemi, quali l'alterazione degli ecosistemi.\nCitt\u00e0.\nLe principali citt\u00e0 e villaggi sono:"}
{"id": "148515", "revid": "767487", "url": "https://it.wikipedia.org/wiki?curid=148515", "title": "80 Sappho", "text": "80 Sappho (in italiano 80 Saffo) \u00e8 un piccolo asteroide della Fascia principale.\nSappho fu scoperto da Norman Robert Pogson il 2 maggio 1864 (i primi rilevamenti furono effettuati il 3 maggio) a Madras (l'attuale Chennai, in India), e battezzato cos\u00ec in onore di Saffo, poetessa greca dell'isola di Lesbo."}
{"id": "148516", "revid": "453768", "url": "https://it.wikipedia.org/wiki?curid=148516", "title": "Febbre", "text": "La febbre (anche nota come piressia) \u00e8 un segno clinico; si definisce come uno stato patologico temporaneo che comporta un'alterazione del sistema di termoregolazione ipotalamico e una conseguente elevazione della temperatura corporea al di sopra del valore considerato normale ( per gli esseri umani in condizioni basali). Si distingue dall'ipertermia che invece \u00e8 uno stato dovuto a fattori esogeni che comporta l'aumento della temperatura corporea senza variazione dell'attivit\u00e0 di termoregolazione. La febbre pu\u00f2 essere indotta da numerosi processi patologici innescati da stimoli endogeni o esogeni.\nTemperatura corporea.\nLe reazioni chimiche che consentono la vita possono avvenire solamente entro un determinato intervallo di temperatura. Gli animali omeotermi utilizzano dei meccanismi endogeni di termoregolazione, che consentono di mantenere una determinata temperatura corporea media, diversa da specie a specie, per il corretto mantenimento delle funzioni vitali.\nNegli esseri umani una temperatura sopra i 37\u00a0\u00b0C \u00e8 considerata febbre; tuttavia questo \u00e8 un valore approssimato. In proposito sono stati compiuti molti studi e, a seconda delle fonti, sono state indicate varie possibili temperature \u201cnormali\u201d. Gli studi pi\u00f9 recenti indicano generalmente una temperatura di 37\u00a0\u00b0C, con una certa variabilit\u00e0 individuale (di circa \u00b10.4\u00a0\u00b0C).\nLa temperatura corporea aumenta di sera, o meglio nel corso della giornata, perch\u00e9 diminuisce da parte del nostro organismo la produzione di cortisolo. Il cortisolo viene prodotto soprattutto nelle prime ore del mattino con un picco verso le 11-12 ed \u00e8 un potente antinfiammatorio perch\u00e9 blocca la produzione di prostaglandine, che sono responsabili dell'insorgenza della febbre.\nCause e meccanismo.\nLa febbre costituisce un aumento della temperatura corporea innescato da numerose \"citochine\" in diverse condizioni patologiche. Si distingue dalle ipertermie non febbrili per il suo particolare meccanismo di aumento della temperatura sistemica, che consiste in un innalzamento reversibile del \"set point ipotalamico\".\nL'alterazione funzionale dei centri ipotalamici consiste in un innalzamento della soglia di riconoscimento della temperatura di riferimento, per cui i neuroni avvertono come temperatura soglia non pi\u00f9 quella geneticamente determinata (37\u00a0\u00b0C) ma una temperatura superiore a questa. Il suddetto slittamento determina l'innesco di risposte termoconservative e termodispersive non pi\u00f9 quando la TC (temperatura corporea) si abbassa al di sotto o si alza al di sopra dei 37\u00a0\u00b0C, ma a temperature superiori.\nDurante i processi infiammatori le prime cellule ad essere attivate sono i monociti (cellule dell'immunit\u00e0 innata presenti costitutivamente nei tessuti vascolarizzati) che maturano in macrofagi ed iniziano a secernere citochine, proteine che agiscono sia a livello locale che a livello sistemico.\nIn quest'ultimo caso molto importanti sono le interleuchine 1 e 6 (IL-1 e IL-6) e il TNF-\u03b1, ma esistono anche altre sostanze pirogene come TNF\u03b2, IFN\u03b1, IFN\u03b2, IFN\u03b3, MIP-1, IL-2, IL-8 e diversi peptidi prodotti dai macrofagi, che vanno ad agire indirettamente sui neuroni ipotalamici: non sono infatti in grado di attraversare la barriera emato-encefalica, ma sono in grado di attivare le cellule endoteliali dei vasi che irrorano l'ipotalamo a produrre e rilasciare prostaglandine, in particolare PGE2, ed altri derivati dell'acido arachidonico.\nQueste ultime sostanze, grazie al basso peso molecolare, attraversano la barriera emato-encefalica giungendo ai neuroni termoregolatori, a livello della regione preottica dell'ipotalamo (organum vasculosum laminae terminalis), qui legano specifici recettori (EP3) e determinano un aumento della concentrazione di AMP ciclico interna portando alla disregolazione del centro ipotalamico.\nIl centro termoregolatore, che agisce da termostato dell'organismo umano, \u00e8 ora tarato non pi\u00f9 sui 37\u00a0\u00b0C ma su una temperatura superiore.\nL'ipotalamo \u00e8 quindi \"istruito\" a mantenere una temperatura corporea pi\u00f9 elevata.\nLa febbre si manifesta di solito in tre fasi:\nNella maggior parte dei casi la febbre si associa a infezioni a risoluzione spontanea, come le comuni malattie virali. L'impiego di antipiretici serve in questi casi solo ad attenuare la sensazione di disagio del paziente, ma non accelera o facilita la risoluzione dell'infezione. Questi farmaci agiscono bloccando la sintesi di prostaglandine, ma non eliminano la causa che sta dietro la febbre. Non di rado l'utilizzo inadeguato degli antipiretici pu\u00f2 mascherare un'infezione batterica trattata in modo errato.\nLa febbre va considerata parte dei meccanismi di difesa dell'organismo, in quanto ostacola la replicazione dei microorganismi infettanti (specialmente virus, attraverso la produzione di interferoni), pertanto \u00e8 utile riservare gli antipiretici quando strettamente necessario ovvero per ridurre i sintomi sistemici associati, quali cefalea, mialgie e artralgie, o in presenza di indicazioni specifiche, meglio se sotto controllo medico per quanto riguarda bambini piccoli, anziani debilitati, cardiopatici, broncopneumopatici.\nIn quest'ultimo caso il trattamento della febbre \u00e8 altamente raccomandato, in quanto la febbre aumenta la richiesta di ossigeno: per ogni grado al di sopra dei 36\u00a0\u00b0C, l'organismo necessita del 13% in pi\u00f9 di ossigeno e ci\u00f2 potrebbe aggravare una preesistente insufficienza cardiaca o una patologia respiratoria cronica.\nL'osservazione cauta permette alla febbre di espletare il suo compito difensivo se il soggetto: svolge normalmente le sue attivit\u00e0 in casa, \u00e8 lucido, beve, suda, urina, non ha altri sintomi correlati come vomito, tosse, diarrea, cefalea.\nUna febbre non complicata (che nei bambini spesso pu\u00f2 essere anche causata da stress emotivi, cambiamenti di sede, di casa, viaggi), in genere dura qualche giorno e va via senza terapia. Non bisogna sottoporsi a cambiamenti di temperatura tra interno ed esterno ma restare a riposo a casa qualche giorno, evitando il riscaldamento eccessivo dell'ambiente.\nQuando si ha la febbre in genere non si ha bisogno o desiderio di mangiare, ma si deve bere per disperdere il calore ed eliminare le tossine.\nBisogna per\u00f2 sapere che una febbre alta non va abbassata troppo bruscamente con antipiretici, cortisonici ecc. per non incorrere in complicazioni; n\u00e9 dimenticare che si pu\u00f2 essere allergici o intolleranti ai farmaci che si ritengono utili.\nIn qualsiasi caso farmaci come l'aspirina sono efficaci soltanto se la febbre ha origini infiammatorie, infatti agiscono inibendo la produzione delle prostaglandine. Non danno alcun beneficio quindi n\u00e9 nell'ipertermia n\u00e9 nel colpo di calore.\nClassificazione.\nA seconda del valore della febbre (misurazione ascellare) questa pu\u00f2 essere classificata in vari modi:\nTipi di febbre.\nLa fase di fastigio assume andamenti caratteristici a seconda delle cause che producono la febbre. Si distinguono vari tipi di febbre:\nMisurazione.\nLa misurazione della temperatura corporea si effettua tramite un termometro per uso medico. Il valore riportato dallo strumento non rappresenta necessariamente la cosiddetta \"temperatura interna\", e a seconda della modalit\u00e0 di misurazione si distinguono diverse temperature:\nTerapia.\nLa terapia delle febbri con mezzi fisici (spugnature di acqua o alcool) \u00e8 sconsigliata in caso di febbre di origine centrale, mentre pu\u00f2 essere consigliata solo in caso di ipertermia. Al contrario i farmaci non possono essere consigliati in caso di ipertermia perch\u00e9 in questo caso manca il meccanismo centrale di innalzamento della temperatura su cui questi agiscono.\n\"Per ipertermia si intende una temperatura rettale uguale o superiore a 41,6\u00a0\u00b0C\", non dovuta all'azione di pirogeni endogeni, ma ad altri meccanismi che comportano un aumento primitivo della produzione endogena di calore e che agiscono al di fuori del controllo del centro ipotalamico che regola la temperatura corporea; come \u00e8 il caso di:\nPediatria.\nLa terapia farmacologica della febbre nei bambini prevede secondo le Linee Guida della Soc. Italia di Pediatria (SIP), l'uso di due soli farmaci: paracetamolo ed ibuprofene, gli altri farmaci ad attivit\u00e0 antipiretica non sono approvati per quest'uso.\nInoltre, secondo le raccomandazioni che questa recente Linea Guida 2009 d\u00e0, occorre:\nSuccessivamente a questa Linea Guida, nel maggio del 2009 \u00e8 stata pubblicata un'importante ricerca condotta in Gran Bretagna e sponsorizzata da un ente Governativo \"Health Technology Assessment\"; nella quale si legge che l'associazione tra paracetamolo e ibuprofene da migliori risultati sulla riduzione dei tempi per raggiungere lo sfebbramento rispetto al solo uso del paracetamolo, ma non rispetto l'uso del solo ibuprofene.\nInoltre, la combinazione dei due farmaci ha una maggiore durata del controllo del sintomo.\nLo studio conclude sostenendo che: \"\"l'ibuprofene dovrebbe essere il farmaco di primo impiego; mentre la combinazione dei due dovrebbe essere presa in esame qualora si voglia sfruttare il pi\u00f9 duraturo controllo del sintomo febbre (2,5 ore in pi\u00f9). In questo caso per\u00f2 bisogna attentamente controllare affinch\u00e9 non venga superata la dose massima giornaliera dei due farmaci; inoltre, non andrebbe scoraggiata questa pratica per il maggior costo complessivo a fronte di un sintomo che di solito ha breve durata ma che pu\u00f2 avere implicazioni prognostiche importanti\".\"\nDi questa ricerca pubblicata nel 2009 le Linee Guida della SIP non tengono conto per motivi prudenziali e perch\u00e9 pubblicata prima di questo studio inglese.\nUna recente ricerca, condotta su 322.959 adolescenti coordinata dal \"Medical Research Institute of New Zealand (Wellington, Nuova Zelanda)\", ha dimostrato che il paracetamolo \u00e8 un importante fattore di rischio per lo sviluppo e/o mantenimento nell'infanzia e adolescenza del rischio di asma, rinocongiuntivite ed eczema."}
{"id": "148517", "revid": "465169", "url": "https://it.wikipedia.org/wiki?curid=148517", "title": "111 (Tiziano Ferro)", "text": "111 \u00e8 il secondo album in studio del cantautore italiano Tiziano Ferro, pubblicato il 7 novembre 2003.\nL'album ha venduto oltre un milione di copie in tutto il mondo.\nDescrizione.\nL'album, il cui titolo indica il peso raggiunto dal cantautore durante l'adolescenza, \u00e8 anticipato dal singolo \"Xverso\". \"Sere nere\" \u00e8 il brano che segna la carriera dell'artista e viene utilizzato nella colonna sonora del film \"Tre metri sopra il cielo\" di Luca Lucini. \"Non me lo so spiegare\" \u00e8 una delle canzoni-simbolo di Ferro e viene riproposta due anni dopo in duetto con Laura Pausini all'interno del suo album \"Io canto\". Il brano \"Ti voglio bene\" parla di un'amicizia ormai giunta al termine.\nPromozione.\nAnticipato dal primo singolo \"Xverso\", \"111\" \u00e8 stato pubblicato il 7 novembre 2003 ed \u00e8 stato seguito tre giorni pi\u00f9 tardi dalla corrispettiva versione in lingua spagnola \"111 ciento once\". In seguito si \u00e8 svolto il \"111% Tour 2004/05\".\nIl 29 luglio 2016 la Carosello Records ha ripubblicato l'album in formato CD, mentre il 23 settembre dello stesso anno per la prima volta anche in formato LP.\nTracce.\nTesti e musiche di Tiziano Ferro."}
{"id": "148521", "revid": "628767", "url": "https://it.wikipedia.org/wiki?curid=148521", "title": "Castro (Cile)", "text": "Castro \u00e8 un comune del sud del Cile che si trova nella parte centrale dell'Isola di Chilo\u00e9. Fondata nel 1567 \u00e8 la terza citt\u00e0 pi\u00f9 antica del paese. Ha circa 24.000 abitanti ed \u00e8 la capitale della Provincia di Chilo\u00e9."}
{"id": "148522", "revid": "33689", "url": "https://it.wikipedia.org/wiki?curid=148522", "title": "Izanagi", "text": " o Izanaki \u00e8 una divinit\u00e0 shintoista il cui nome significa \"\"Colui che invita\", fratello e compagno della dea Izanami (\"Colei che invita\"\").\nLeggenda.\nNella mitologia giapponese \u00e8 il dio creatore, padre di tutti i kami e creatore delle terre.\nNel \"Kojiki\", si narra che il primo gesto di Izanagi ed Izanami, in seguito all'ordine ricevuto da altre divinit\u00e0, fu quello di far sorgere le terre dall'oceano e mescolarle con una lancia chiamata Ame-Nu-Hoko. Le due divinit\u00e0 si recarono sull'Ame-no-ukihashi, il ponte fluttuante del paradiso, iniziando a raschiare con la loro lancia il terreno; quando ripresero la lancia, del fango vi col\u00f2 dando origine alla prima isola: Onogoro-Shima (\"l'isola che si form\u00f2 da sola\"). In seguito le due divinit\u00e0 crearono altre otto grandi isole, che divennero la terra di Yamato, il Giappone.\nLe due divinit\u00e0 abbandonarono il Regno del Cielo e stabilirono la loro nuova dimora sulla Terra. Dalla loro unione nacquero il dio del mare O-Wata-Tsu-Mi, il dio delle montagne O-Yama-Tsu-Mi, il dio degli alberi Kuku-no-chi e il dio del vento Shina-Tsu-Hiko.\nLa nascita dell'ultimo dio, quello del fuoco Kagu-tsuchi, cost\u00f2 la vita ad Izanami. Izanagi, adirato, uccise il figlio e scese all'inferno (Yomi-Tsu-Kumi) con l'intento di condurre nuovamente la sua compagna nell'Onogaro-shima; al suo arrivo, il dio scopr\u00ec che la sua sposa si era nutrita con il cibo infernale ed era diventata un demone malvagio. Izanagi fugg\u00ec in superficie ed Izanami rest\u00f2 nello Yomi-No-Kuni divenendone la terribile regina.\nRitornato sulla Terra, Izanagi volle lavarsi dal sudiciume che lo aveva ricoperto ed esegu\u00ec un rito di purificazione. Si tuff\u00f2 in un fiume e soffiandosi il naso origin\u00f2 il dio Susanoo (Susa-no-wo), signore della tempesta; dal suo occhio destro nacque Tsukuyomi, divinit\u00e0 della Luna e da quello sinistro Amaterasu, dea del Sole."}
{"id": "148525", "revid": "125840198", "url": "https://it.wikipedia.org/wiki?curid=148525", "title": "Marisa Tomei", "text": "Biografia.\nMarisa Tomei nasce a Brooklyn, borough di New York, primogenita di due figli di Gary A. Tomei, un avvocato, e di Adelaide \"Addie\" Bianchi, un'insegnante d'inglese, ambedue di origini italiane. I nonni paterni dell'attrice, Romeo Tomei e Rita Calvosa, erano originari rispettivamente di Lucca e della Calabria; il nonno materno, Armando Bianchi, era un livornese, figlio a sua volta di Francesco Leopoldo Bianchi, originario di Cecina (in provincia di Livorno), e di Adelaide Angiola Canovaro, originaria di Rio nell'Elba (sull'isola d'Elba, in provincia di Livorno), mentre la sua nonna materna, Maria D'Ignoti, era originaria di Messina. Si trasferisce a Manhattan con i genitori dopo la nascita di suo fratello minore, Adam. Qui Marisa unisce agli studi scolastici (inizialmente alla Boston University e poi alla New York University) quelli artistici (danza, teatro e recitazione). Notata da alcuni dirigenti televisivi, nel 1983 prende parte alla soap opera \"Cos\u00ec gira il mondo\".\nCarriera.\nIl suo esordio nel mondo del cinema avviene nel 1984 con \"Flamingo Kid\", in cui pronuncia una sola battuta (\"Sei ubriaco!\") che comunque basta per farla entrare nella sitcom \"Tutti al college\" (1987, serie trasmessa in Italia col titolo \"Denise\"). Torna sul grande schermo nel 1991 con \"Zandalee\" per poi offrire una prova memorabile in \"Mio cugino Vincenzo\", film del 1992 che le vale l'Oscar come migliore attrice non protagonista. Nel 1993, sempre per la sua interpretazione di \"Mona Lisa Vito\" in \"Mio cugino Vincenzo\", vince un MTV Movie Award alla miglior performance rivelazione. Madrina dell'attrice Zo\u00eb Kravitz, figlia del cantante Lenny Kravitz e dell'attrice Lisa Bonet, con cui ha lavorato nella serie \"Tutti al college\", per molti anni, soprattutto dall'uscita del film \"Mio cugino Vincenzo\" fino alla fine degli anni novanta, \u00e8 spesso impiegata dai registi come caratterista, per via del suo marcato accento newyorkese.\nSuccessivamente lavora molto a teatro, anche nelle commedie Off-Broadway, e per tre anni risiede a Greenwich Village. Torna al cinema con un ruolo da protagonista nel 1993 con \"Qualcuno da amare\", subito seguito da \"Cronisti d'assalto\" di Ron Howard (1994) e nel romantico \"Only You - Amore a prima vista\" dello stesso anno. Dopo il film di denuncia \"Benvenuti a Sarajevo\" (1997, sull'ignavia dell'ONU durante la crisi jugoslava) si mette in luce con due ruoli sostanzialmente comici in \"L'altra faccia di Beverly Hills\" (1998) ed in \"What Women Want - Quello che le donne vogliono\" (2000).\nNel 2001 riceve una seconda candidatura all'Oscar come migliore attrice non protagonista, con \"In the Bedroom\", mentre nel 2003 \u00e8 protagonista della tragedia teatrale \"Salom\u00e8\" e doppiatrice di qualche puntata de \"I Simpson\", senza comunque interrompere la sua carriera ad Hollywood. Nel 2007 recita per Sidney Lumet in \"Onora il padre e la madre\", ruolo che le frutta la sua prima candidatura agli Independent Spirit Awards. Nel 2009, grazie a \"The Wrestler\", ottiene la sua terza candidatura all'Oscar, sempre come migliore attrice non protagonista. Nel 2015 viene scelta per interpretare May Reilly nei film del Marvel Cinematic Universe, compresi i film ' (2017), ' (2019) e \"\" (2021).\nDoppiatrici italiane.\nNelle versioni in italiano dei suoi film, Marisa Tomei \u00e8 stata doppiata da:\nDa doppiatrice \u00e8 sostituita da:"}
{"id": "148530", "revid": "767487", "url": "https://it.wikipedia.org/wiki?curid=148530", "title": "Mamma Roma", "text": "Mamma Roma \u00e8 un film del 1962 scritto e diretto da Pier Paolo Pasolini ed interpretato da Anna Magnani.\n\u00c8 il secondo film del regista-scrittore dopo \"Accattone\" e come il primo si muove sullo sfondo della periferia romana. La prima proiezione fu alla XXIII Mostra internazionale d'arte cinematografica di Venezia il 31 agosto 1962.\nTrama.\nMamma Roma \u00e8 una prostituta romana decisa a cambiare vita. L'occasione le si presenta quando il suo protettore, Carmine, convola a nozze e, di fatto, la libera da ogni legame di possesso. Mamma Roma ha un figlio, Ettore, ignaro della professione della madre, cresciuto nella cittadina di provincia Guidonia e per il quale lei sembra essere disposta ad atti di amore infinito. Donna di grande temperamento e di inesauribile forza, smessa \"la vita\", con i soldi risparmiati, allestisce un carretto di verdura in un mercato di piazza e si trasferisce con il figlio in un piccolo appartamento alla periferia di Roma. Qui, secondo i sogni della madre, Ettore potr\u00e0 ottenere il riscatto della propria condizione di sottoproletario e trovarsi un lavoro rispettabile.\nIntanto, Ettore cresce nel nuovo ambiente, legandosi ad una compagnia di borgatari che organizzano piccoli furti. Si invaghisce di Bruna, una ragazza pi\u00f9 grande di lui e con un figlio, un po' facile ma non maliziosa, e con lei inizia una relazione. Per farle dei regali arriva a rubare i dischi della madre e a rivenderli; e successivamente per difendere la ragazza da uno stupro del branco dei ragazzi, rimedia un violento pestaggio. Mamma Roma viene a sapere della sua relazione e si indispettisce: vuole che il figlio aspiri al meglio. Decide dunque di muoversi, per procurargli un lavoro e per togliergli dalla testa Bruna. Va dal parroco e gli chiede aiuto per trovare un lavoro a Ettore, come servire ai tavoli in una trattoria in Trastevere. Ma il parroco le consiglia di mandare il ragazzo a scuola.\nAllora organizza lei un ricatto ai danni del ristoratore: fa in modo che la sua amica prostituta Biancofiore lo adeschi e vada a letto con lui, per poi irrompere nella stanza col protettore di lei, in modo da mettere l'uomo con le spalle al muro e cos\u00ec riesce nel suo intento. Alla stessa amica chiede di avere una relazione sessuale col figlio, convinta che dopo questa esperienza il suo invaghimento per Bruna sparisca. Non paga, regala al figlio una moto. Quando tutto sembra andare per il verso giusto, ricompare per\u00f2 il suo protettore, Carmine. La sua nuova vita e il nuovo lavoro lo hanno stancato e vuole tornare a sfruttare Mamma Roma. Per lei, che ha sempre nascosto il proprio passato al figlio, \u00e8 un incubo che si materializza. Il protettore obbliga Mamma Roma a tornare a prostituirsi. Cos\u00ec, la donna inizia una doppia vita, di giorno al mercato e di notte sulla strada.\nQuando viene a sapere da Bruna del mestiere della madre, Ettore rientra nel brutto giro della gang del posto e riprende a rubare. Arrestato per aver rubato una radiolina ad un ricoverato d'ospedale, morir\u00e0 tra i deliri della febbre mentre \u00e8 in detenzione, legato a un letto di contenzione, invocando la madre. Appena saputo della sorte del figlio, Mamma Roma corre a casa seguita da un gruppetto del mercato. Arrivata, si getta in preda alla disperazione sul letto di Ettore abbracciando i vestiti usati del figlio, tenta poi il suicidio gettandosi dalla finestra della camera del figlio ma viene fermata in tempo dal gruppetto che l'ha seguita. E desiste dai suoi propositi guardando la cupola della basilica di San Giovanni Bosco.\nProduzione.\nSceneggiatura.\nIl film trae spunto da un evento realmente accaduto: la tragica morte di Marcello Elisei un giovane detenuto di 18 anni nel carcere di Regina Coeli legato al letto di contenzione. Da quello spunto di cronaca Pasolini elaborer\u00e0 la sceneggiatura con una storia per il resto non corrispondente ai fatti reali e alle biografie dei personaggi a cui si ispira.\nAmbientazione.\nGli interni e gli esterni della casa dove vive Mamma Roma, all'inizio del film prima di trasferirsi, sono girati al \"Palazzo dei Ferrovieri\" di Casal Bertone. Le riprese della sua nuova casa sono invece effettuate al villaggio INA-Casa del quartiere popolare Quadraro.\nIn particolare, gli esterni sono girati nell'adiacente Parco degli Acquedotti. In pi\u00f9 scene \u00e8 visibile, nello skyline della periferia sullo sfondo, allora in piena costruzione, la cupola della basilica di San Giovanni Bosco.\nLe scene finali girate di fronte all'ospedale sono ambientate a Tor Marancia davanti all'istituto San Michele (via Odescalchi).\nColonna sonora.\nAnche in questo film, come nel precedente \"Accattone\", Pasolini utilizz\u00f2 come colonna sonora diverse musiche di epoca barocca.\nCritica.\nFilm costruito sull'incantevole debolezza dell'umanit\u00e0 disagiata che sogna il riscatto della propria condizione attraverso un impossibile avanzamento sociale. Scrivendo nell'ottobre del 1962 su \"Vie Nuove\", si rivolge proprio a Longhi per esortarlo a intervenire e mettere fine alle illazioni e alle incertezze interpretative riguardanti la scena della morte del protagonista sul letto di contenzione:\nSecondo Antonello Trombadori, il personaggio di Mamma Roma \u00e8 inedito; Pasolini non lo ha trasferito sullo schermo dalle pagine dei suoi libri come aveva fatto, pi\u00f9 o meno, per Accattone. Il film risulta quindi pi\u00f9 costruito, pi\u00f9 ricco e, in ultima analisi, pi\u00f9 bello di quello che lo ha preceduto nell'opera dello scrittore-regista.\nRispetto ad \"Accattone\" per\u00f2 c'\u00e8 una differenza sostanziale tra i due film, cio\u00e8 un passaggio da una responsabilit\u00e0 individuale, di Accattone, a una responsabilit\u00e0 collettiva di Mamma Roma. Scrive Massimiliano Valente che il personaggio interpretato dalla Magnani assomiglia molto di pi\u00f9 al Tommaso Puzzilli di \"Una vita violenta\" rispetto al disperato personaggio di \"Accattone\", nel senso che Mamma Roma ha un moto di riscatto sociale che, prostituta sottoproletaria, vede nell'integrazione piccolo-borghese. Il loro trasferimento nella nuova casa, i consigli dati a Ettore di cambiare amicizie e tutti i tentativi di assimilazione a un modello piccolo-borghese rappresentano per Mamma Roma un riscatto."}
{"id": "148531", "revid": "287204", "url": "https://it.wikipedia.org/wiki?curid=148531", "title": "Oki Electric Industry", "text": "La , \u00e8 un'azienda giapponese operante nel settore dell'elettronica e telecomunicazioni. Ha sede a Tokyo.\nStoria.\nOKI nelle telecomunicazioni (1881\u20131950).\nFondazione.\nKibataro Oki (1848 - 1906) un ingegnere della Kobusho (Ministero dell'Industria) nel 1877, solo un anno dopo l'invenzione di Alexander Graham Bell, costru\u00ec il telefono da reverse engineering e Oki fu nel team che costru\u00ec il primo prototipo.\nConvinto che la propria nazione si fosse affacciata all'era delle telecomunicazioni fond\u00f2 nel gennaio 1881 la societ\u00e0 Meikosha Ltd., trasformatasi nel febbraio 1889 in \"Oki Elecric Works\". \nL'azienda fabbric\u00f2 i primi telefoni giapponesi solo cinque anni dopo l'invenzione di Bell e vinse un premio (silver-award winning lacquer-coated wire) nel 1885 alla International Inventions Exhibition di Londra.\nNel 1912 il nome cambia in \"Oki Electric Co. Ltd.,\" mantenuto sino al 1949 quando definitivamente diventa \"Oki Electric Industry Co., Ltd.\".\nProdotti.\nTra i principali prodotti Oki si annoverano fax, stampanti per computer con tecnologia laser in bianco/nero ed a colori (laser a tecnologia LED), stampanti a matrice di aghi, centralini telefonici, televisori LCD, ATM, prodotti per utenze casalinghe e per grandi industrie.\nLa Oki produsse anche vari chip ad utilizzo videoludico, principalmente per videogiochi arcade, come la scheda audio OKI6295.\nSussidiarie.\nOki Data Americas, Inc., sussidiaria della Oki Data Corporation del Giappone, produce periferiche PC sotto il marchio OKI, incluse stampanti a colori e b/n, serial impact dot matrix printer, multifunzione e facsimile.\nOki Data America risale al 1972 quando l'azienda fu creata come joint-venture tra due societ\u00e0 di Filadelfia e il loro cliente giapponese, Oki Electric per sviluppare prodotti informatici. Un prodotto popolare fu la Okimate 10 a trasferimento termico, una delle prime stampanti per home computer.\nOki Data Americas, Inc. ha sede a Mount Laurel Township, New Jersey. Altri uffici Oki Data America sono a Toronto in Canada, Citt\u00e0 del Messico in Messico e San Paolo in Brasile.\nSponsor.\nDal 2005, Oki sponsorizza la squadra di calcio della FA Premier League e detiene il marchio sul nome dello stadio OKI Jubilee Stadium di Kogarah (New South Wales), che ospita il club National Rugby League St. George Illawarra Dragons. OKI fu lo sponsor principale della 1.FC Kaiserslautern dal 1990 al 1996. Durante la stagione 1998-1999 OKI sponsorizz\u00f2 la squadra in Ligue 1 HSC Montpellier."}
{"id": "148532", "revid": "2175", "url": "https://it.wikipedia.org/wiki?curid=148532", "title": "Acido ottanoico", "text": ""}
{"id": "148534", "revid": "767487", "url": "https://it.wikipedia.org/wiki?curid=148534", "title": "Calyampudi Radhakrishna Rao", "text": "Ha conseguito una laurea in matematica presso l'Universit\u00e0 di Andhra e una laurea in statistica presso l'Universit\u00e0 di Calcutta nel 1943.\nRao ha lavorato presso l'istituto di statistica dell'India e presso il museo antropologico dell'Universit\u00e0 di Cambridge prima di conseguire nel 1948 il Ph.D. al King's College sotto la guida di Ronald Fisher e poi, nel 1965 un Sc.D., sempre a Cambridge.\nIl suo contributo pi\u00f9 noto sono la Disuguaglianza di Cram\u00e9r-Rao e il teorema di Rao-Blackwell (dimostrato da lui nel 1945), entrambi relativi alla teoria degli stimatori, in particolare alla loro qualit\u00e0.\nAltri ambiti di ricerca sono stati l'analisi multivariata, la geometria differenziale e la teoria della stima.\nRiconoscimenti.\nNel 1989 gli \u00e8 stato assegnato il Premio Samuel S. Wilks."}
{"id": "148540", "revid": "6923", "url": "https://it.wikipedia.org/wiki?curid=148540", "title": "Motore boxer", "text": ""}
{"id": "148542", "revid": "1263156", "url": "https://it.wikipedia.org/wiki?curid=148542", "title": "David Blackwell", "text": "Portano il suo nome il teorema di Rao-Blackwell (dimostrato da Blackwell nel 1947, successivamente ma indipendentemente da Rao) e il teorema di Blackwell-Renewal.\nI suoi contributi scientifici riguardano la teoria dei giochi, la teoria della misura, la probabilit\u00e0 e la statistica.\n\u00c8 stato il settimo afro-americano a conseguire il Ph.D. in matematica, nonch\u00e9 l'unico a diventare p.es. presidente della Societ\u00e0 Statistica Statunitense.\nNel 1979 ottenne il \"John von Neumann Theory Prize\" per la ricerca operativa."}
{"id": "148543", "revid": "2175", "url": "https://it.wikipedia.org/wiki?curid=148543", "title": "Acido cis-9-ottadecenoico", "text": ""}
{"id": "148544", "revid": "767487", "url": "https://it.wikipedia.org/wiki?curid=148544", "title": "Made in Italy (film 1965)", "text": "Made in Italy \u00e8 un film ad episodi del 1965 diretto da Nanni Loy.\nIn 27 episodi, distinti in cinque sezioni (\"Usi e costumi\"; \"La donna\"; \"Il lavoro\"; \"Lo Stato, la Chiesa e il cittadino\"; \"La famiglia\"), il regista descrive acutamente i costumi degli italiani e, tra una sezione e l'altra, viene inserito un intermezzo: quattro operai a bordo di un aereo diretto a Stoccolma anticipano la sezione successiva con un comportamento \"tipico\" tra compassati viaggiatori svedesi ma, negli ultimi fotogrammi del film, una volta arrivati in Svezia porteranno allegria in un silenzioso bar nei dintorni della capitale.\nIl film \u00e8 ambientato in alcuni luoghi caratteristici dell'Italia: Roma, Amalfi, Ravello, Matera, Messina, Napoli, Venezia, Torino, Firenze, ed ancora Sicilia ed alcune zone dell'Italia rurale.\nPer realizzare questo film Loy impieg\u00f2 un cast comprendente molti attori famosi.\nIn un ruolo minore (quello di una presentatrice) \u00e8 impiegata anche la ragazza-copertina anni sessanta Solvi St\u00fcbing.\nDistribuzione.\nIl film, distribuito dalla CEIAD-Columbia, usc\u00ec per la prima volta nelle sale italiane il 22 dicembre 1965, con il divieto di visione per i minori di 14 anni. Nelle locandine c'era l'inserimento del sottotitolo: \"Questi italiani...\". La pellicola venne distribuita in Francia solamente a partire dall'8 aprile 1967.\nAccoglienza.\nIncassi.\nIl film ebbe un buon successo al cinema, si posizion\u00f2 al settantaquattresimo posto nella stagione agosto 1965-luglio 1966. L'incasso totale delle prime visioni nelle sedici citt\u00e0 capozona fu di 170.008.000 di lire.\nStruttura del film.\nLoy si \u00e8 avvalso del contributo di un grande direttore della fotografia, Ennio Guarnieri, che ha catturato sia le forti tinte della citt\u00e0 sia i colori pi\u00f9 mutevoli e tenui della campagna; questi ultimi svolgono la funzione di mediare tra una scena comica e l'altra. Due esempi:"}
{"id": "148551", "revid": "767487", "url": "https://it.wikipedia.org/wiki?curid=148551", "title": "Il segreto di Santa Vittoria", "text": "Il segreto di Santa Vittoria (\"The Secret of Santa Vittoria\") \u00e8 un film del 1969 diretto e prodotto da Stanley Kramer.\nLa pellicola, con un cast internazionale composto da attori italiani e stranieri, tra i quali Anna Magnani, Anthony Quinn, Virna Lisi, Renato Rascel e Giancarlo Giannini, \u00e8 stato interamente girato in Italia negli Studios di Cinecitt\u00e0 e per gli esterni nei comuni di Anticoli Corrado, Capranica Prenestina, e il cimitero di Pisoniano nel Lazio.\nTrama.\nAppena caduto il fascismo, durante il periodo di occupazione, i tedeschi arrivano a Santa Vittoria, paese rinomato per la qualit\u00e0 del proprio vino, per impossessarsi di tutte le bottiglie custodite nella cantina sociale. Il sindaco Bombolini, ammiratore pentito del duce, ha il compito di impedire che l'unica ricchezza del paese finisca nelle mani dei nazisti, mettendo a rischio la propria vita, ma alla fine resistendo caparbiamente alle insistenze dei militari.\nProduzione.\nLa storia \u00e8 tratta da un fatto realmente accaduto in Santa Vittoria d'Alba (provincia di Cuneo), sede delle famose cantine Cinzano, durante l'occupazione tedesca. A fine guerra lo scrittore statunitense Robert Crichton, durante una sua visita in Italia, viene a conoscenza dell'episodio e una volta tornato in patria decide di trarne un romanzo, confondendo tuttavia il paese di Santa Vittoria di Cuneo con Santa Vittoria in Matenano (in provincia di Fermo, nelle Marche).\nNonostante l'errore, nel film compaiono le scritte e loghi della Cinzano come a rimediare all'equivoco, anche se gli attori parlano, con varie inflessioni, i dialetti misti romanesco e campanino, tipici del Lazio e completamente avulsi coi dialetti del Nord-Italia."}
{"id": "148558", "revid": "438678", "url": "https://it.wikipedia.org/wiki?curid=148558", "title": "El siniestro Dr. Orloff", "text": "El siniestro Dr. Orloff \u00e8 un film del 1982 diretto da Jes\u00fas Franco.\nSi tratta del quarto e penultimo film dedicato dal regista spagnolo al personaggio del Dottor Orloff (scritto anche Orlof), il folle scienziato e chirurgo ispirato al film di Georges Franju \"Occhi senza volto\" (1959) che si serve di alcune giovani donne per tentare di restituire la vita alla figlia, che versa in stato di coma, col volto sfigurato.\nUn \"remake\" vent'anni dopo.\nIl soggetto e a tratti persino la sceneggiatura ricalcano da vicino \"Il diabolico dottor Satana\" (1961), il primo film della serie, del quale \"El siniestro Dr. Orloff\" costituisce un \"remake\". Tale legame \u00e8 reso ancora pi\u00f9 esplicito dall'impiego nella parte dell'anziano dottore dell'attore svizzero Howard Vernon, gi\u00e0 protagonista del film del 1961.\nIl film del 1982, girato con un \"budget\" molto pi\u00f9 modesto, presenta tuttavia un carattere del tutto nuovo, oltre ad alcune importanti differenze. Franco offre qui una rilettura della vicenda in chiave surrealista anzich\u00e9 espressionista, apportando alcune fondamentali variazioni al \"plot\". Egli inventa un finale a sorpresa e per la prima ed unica volta affianca al dottor Orloff il personaggio di suo figlio, anch'egli medico e anch'egli ossessionato dall'idea di riportare in vita una donna clinicamente morta. Sotto lo sguardo ormai scettico dell'anziano medico - non pi\u00f9 padre di Melissa, bens\u00ec marito - \u00e8 questa volta il giovane Orloff ad incaricarsi di sedurre e uccidere alcune giovani donne nel tentativo di restituire bellezza e vita alla donna che ama. Accade cos\u00ec che la figlia del film del 1961 si trasforma nella madre di Orloff, cosicch\u00e9 l'elemento incestuoso, evocato anche in \"Gritos en la noche\", acquista ora una chiara sfumatura edipica.\nCome nel film del 1961, il regista assegna ad un'unica attrice i ruoli di Melissa Orloff e della moglie dell'ispettore di polizia che, fatalmente attratta verso di lui dal desiderio di sciogliere l'enigma, sar\u00e0 l'ultima vittima del chirurgo pazzo. Il quadro psicanalitico appare qui pi\u00f9 chiaro e compiuto che nel film precedente e ancora pi\u00f9 efficace \u00e8 la rappresentazione del mondo suburbano in cui il protagonista si muove a caccia delle sue prede: un mondo popolato di ragazze facili, luci al neon e deliranti forme architettoniche, sullo sfondo musicale allucinato di una colonna sonora realizzata al sintetizzatore.\nSecondo una tecnica di dissociazione narrativa tipica del regista spagnolo, la dimensione farsesca delle scene al commissariato (tra cui quella che include il cameo del regista, nei panni del testimone \"gay\" Manolo) crea un violento contrasto col delirio romantico dei monologhi di Alfred Orloff (con largo impiego della voce \"out\")."}
{"id": "148560", "revid": "14749", "url": "https://it.wikipedia.org/wiki?curid=148560", "title": "Italia Manzini Almirante", "text": ""}
{"id": "148562", "revid": "438678", "url": "https://it.wikipedia.org/wiki?curid=148562", "title": "La pila della Peppa", "text": "La pila della Peppa \u00e8 un film del 1963 diretto da Claude Autant-Lara.\nTrama.\nGiuseppa gestisce un'osteria del sud della Francia. Suo figlio Giustino studia a Parigi ma \u00e8 sempre senza soldi.\nLa donna solo per fare invidia al sindaco del paese racconta a tutti di aver ricevuto una eredit\u00e0 da un lontano parente. Il figlio manda il suo amico Pietro a prendere una parte di questi soldi ma il giovane scopre quasi subito la verit\u00e0.\nScopre anche la vera identit\u00e0 del padre di Giustino, si tratta proprio del sindaco che non ne sapeva nulla.\nL'uomo accetta di aiutare la donna con i suoi soldi e parte con lei alla volta di Parigi per ricongiungersi con il figlio.\nProduzione.\nLe vicende travagliate del film sono rievocate da Pierre Berruer nella sua biografia di Bourvil: abbandonato dai produttori, Autant-Lara decide di produrre il film da solo; ma la prima sceneggiatura non piace a Bourvil, che vorrebbe ritirarsi: \"Il soggetto non \u00e8 cattivo. Ma la sceneggiatura\", dice l'attore. \"Forse con dei grandi attori? Con la Magnani per esempio?\", replica Autant-Lara. \"Beh, se riuscite ad averla far\u00f2 il film\" risponde Bourvil. Il film fu un insuccesso clamoroso, Autant-Lara e Bourvil, che si erano impegnati sul piano finanziario, vi persero centoventi milioni di franchi.\nCritica.\nI registi della Nouvelle Vague, notoriamente detrattori del regista, lo considerano il tipico esempio del deprecato \"cin\u00e9ma de papa\". In compenso i Cahiers du cin\u00e9ma saranno i soli a considerare sublime l'interpretazione di Anna Magnani la quale in pi\u00f9 di un'occasione aveva disconosciuto il film, che l'aveva messa addirittura in crisi riguardo alla propria carriera di attrice."}
{"id": "148565", "revid": "767487", "url": "https://it.wikipedia.org/wiki?curid=148565", "title": "Risate di gioia", "text": "Risate di gioia \u00e8 un film del 1960 diretto da Mario Monicelli e interpretato da Tot\u00f2 e Anna Magnani.\n\u00c8 l'unico film in cui Anna Magnani e Tot\u00f2 recitano insieme. Il soggetto \u00e8 tratto da due novelle, \"Le risate di gioia\" e \"Ladri in chiesa\", pubblicate nei \"Racconti romani\" di Alberto Moravia.\nTrama.\nGioia e Umberto si conoscono da vent'anni. Lei fa la generica a Cinecitt\u00e0, lui vive di espedienti (in particolare crea finti incidenti per riscuotere l'assicurazione infortuni). La notte di Capodanno lei viene invitata ad un cenone con amici, i quali per\u00f2 superstiziosamente non vogliono passare la festa in tredici: la lasceranno sola in piazza Esedra avendo scoperto che con lei sarebbero stati appunto in tredici. Lui viene coinvolto quale spalla di un ladruncolo, Lello, che, pressato dai debiti, vuole derubare i distratti partecipanti alle feste della notte di Capodanno.\nI due si incontrano casualmente proprio al veglione scelto da Lello per il suo colpo, ma Umberto, che si vergogna, non le confessa il vero motivo per cui si trova l\u00ec. Gioia quindi si aggrega a lui e vince un premio alla lotteria della festa: questo d\u00e0 modo ai due di esibirsi di fronte al pubblico, in un duetto in cui cantano \"Geppina Gep\u00ec\", una canzone del variet\u00e0, vantandosi di essere grandi artisti. Pressato dalle insistenze di Lello, che vuole a tutti i costi rubare qualcosa, Umberto cerca di sfuggirgli, allontanandosi assieme all'ignara Gioia.\nVagando per le strade, i due incontrano per caso in un ristorante gli amici di Gioia e si uniscono al loro cenone. Qui, per\u00f2, lei scopre con sgomento il motivo per cui era stata dapprima invitata e poi abbandonata, mentre lui viene ritrovato da Lello, che lo pressa perch\u00e9 lo assista nei furti. Se ne vanno entrambi e Lello fa in modo di liberarsi di Gioia, facendola salire da sola sulla metropolitana, che la porter\u00e0 nel lontano deposito.\nLello ed Umberto entrano in un altro veglione e qui si accordano con due figuri, Milena ed il suo sfruttatore-fidanzato, per derubare un ricco americano, visibilmente ubriaco, che la ragazza \u00e8 riuscita ad agganciare. Gioia, dopo essere fortunosamente rientrata in citt\u00e0, li incontra di nuovo e, sempre ignara del vero ruolo di Umberto, se ne va in auto, inseguita dai quattro, con il ricco americano. Costui la conduce alla fontana di Trevi nella quale vuole fare il bagno, per cui inizia a spogliarsi, ma Gioia chiama la polizia che arresta l'americano.\nSvanita anche questa possibilit\u00e0 di furto, Lello ed Umberto si ritrovano nuovamente a vagare assieme a Gioia per la citt\u00e0 in festa. Dopo aver simulato un incidente, vengono ospitati in un'elegante villa nella quale \u00e8 in corso un veglione di facoltosi tedeschi e dove Lello adocchia numerosi oggetti preziosi da rubare. Inizia a fare la corte a Gioia, con l'obiettivo di usare la sua borsa per poter portare fuori la refurtiva. La donna ingenuamente accetta quelle \"avances\", nonostante gli avvertimenti di Umberto che la mette in guardia sulle reali intenzioni di Lello sino al punto che tra di loro nasce una colluttazione, in seguito alla quale la refurtiva viene scoperta. I tedeschi cacciano Lello, Gioia e Umberto in malo modo dalla villa.\nAll'alba Lello, frustrato per tutti gli insuccessi, litiga con Gioia e se ne va. La donna ed Umberto, per ripararsi da un improvviso rovescio, entrano in una chiesa. Qui Gioia rivede Lello in ginocchio davanti all'immagine della Madonna e si illude che egli sia l\u00ec per pregare, ma poi si accorge che invece lui ha appena rubato la preziosa collana che adorna la statua. Gioia inorridisce per il sacrilegio e blocca Lello, che per\u00f2 riesce a fuggire, mentre sar\u00e0 proprio lei ad essere accusata del furto.\nGioia esce dalla prigione otto mesi dopo, il giorno di ferragosto. Ad aspettarla c'\u00e8 Umberto. I due, senza un soldo, si avviano a piedi per il Lungotevere fantasticando ancora di improbabili successi nello spettacolo.\nProduzione.\nGenesi del film.\nSecondo Matilde Hochkofler \"Risate di gioia\" nasce da una vertenza giudiziaria: nel febbraio 1959 la Magnani cit\u00f2 in giudizio il produttore Sandro Pallavicini chiedendo un risarcimento di 59 milioni di lire per via di un contratto del 1956 non rispettato. I due poi si accordano per la realizzazione di un film intitolato \"Il pulcino\" che, per\u00f2, non fu ritenuto commercialmente valido e fu sostituito dal soggetto di \"Risate di gioia\". Dopo molti rinvii, dovuti anche agli impegni americani della Magnani, il film fu infine realizzato nel 1960.\nInizialmente per la regia si pens\u00f2 a Comencini, che per\u00f2 alla fine rifiut\u00f2. Mentre gli interni del film furono prodotti presso gli stabilimenti Titanus, gli esterni furono quasi interamente girati di notte (a parte le scene finali sul Lungotevere). Le riprese erano iniziate il 3 maggio 1960 e durarono circa 40 giorni, ma il lavoro della troupe fu rallentato da un incidente occorso alla Magnani che si ruppe un braccio durante le riprese ambientate nella chiesa di S. Andrea della Valle (una delle ultime scene della pellicola) e dovette stare ferma per circa 15 giorni.\nCast.\nFu la stessa Magnani a suggerire che il ruolo del ladruncolo Lello fosse affidato a Ben Gazzara, un giovane attore di origini italiane che lei aveva conosciuto ad Hollywood.\nInizialmente Anna Magnani non voleva fare coppia con Tot\u00f2. \u00abQuando dissi alla Magnani \u2013 ha raccontato il regista Mario Monicelli - che per il ruolo del suo compagno avevo pensato a Tot\u00f2 (\u2026) lei non lo voleva assolutamente\u2026. Fu una cosa abbastanza spiacevole, perch\u00e9 pensava che questo l'avrebbe squalificata\u00bb.\nSecondo Giancarlo Governi \u00abl'atteggiamento della Magnani \u00e8 comprensibile: lei ha appena vinto un Premio Oscar, Tot\u00f2 invece \u00e8 rimasto legato ad un cinema che viene considerato provinciale\u00bb. I due attori avevano lavorato a lungo insieme nel variet\u00e0, anche nel periodo anteguerra ed il duetto di \"Geppina Gep\u00ec\" \u2013 una scena girata nel Casin\u00f2 di Anzio - \u00e8 un omaggio a quel loro periodo, di cui per\u00f2 non sono purtroppo rimaste testimonianze visive.\nNonostante le resistenze iniziali della Magnani, i due attori lavorarono poi di buon accordo. \u00abTra Anna Magnani e Tot\u00f2 \u2013 ha raccontato Furio Scarpelli, uno degli sceneggiatori - c'era una gara benevola, senza alcuna malignit\u00e0, a chi diceva pi\u00f9 battute\u00bb.\nIncasso.\n\"Risate di gioia\" incass\u00f2 206 milioni di lire. Dal punto di vista commerciale, quindi, l'opera non ebbe successo. La stessa Magnani lo ritenne \u00ab [...] un film brutto, sbagliato. Avevo accettato con Monicelli di fare la parte della buona; \u00e8 venuto fuori \"Risate di gioia\", un film anche commercialmente sbagliato (\u2026)\u00bb. L'artista rifiut\u00f2 per\u00f2 di figurare quale responsabile dell'insuccesso: \u00abin Italia c'\u00e8 uno strano sistema: quando il film non viene la colpa \u00e8 dell'attrice\u00bb.\nSecondo Monicelli (che arriv\u00f2 a girare questa pellicola dopo il notevole successo ottenuto con \"I soliti ignoti\" nel 1958 e \"La grande guerra\" nel 1959) \u00abla Magnani era un grande nome, per\u00f2 la gente non l'andava a vedere. Tot\u00f2 al contrario aveva un pessimo nome per\u00f2 la gente entrava nei cinema. Il pubblico era un po' prevenuto nei confronti della Magnani; aveva fatto dei film in America che avevano deluso la gente\u2026\u00bb.\nCritica.\nAnche la critica, cos\u00ec come il pubblico, accolse il film con qualche riserva, pur riconoscendo il valore degli interpreti. \u00abUn onorevole, decoroso infortunio di Monicelli che dosa comicit\u00e0 ed amarezza, crepuscolarismo e satira di costume, con abilit\u00e0\u00bb scrisse Morandini.\nLeo Pestelli lo definisce un \u00absapido film dalla superficie comica e dal fondo amaro [...] Magnani bravissima nel dare patetico colorito al personaggio. Tot\u00f2 tratteggia con misura la sua umana macchietta di vinto. Ma il film, se ha l'intarsio e molte volte la vena de \"I soliti ignoti\", non ne ha per\u00f2 la snellezza e da un episodio all'altro lascia penetrare un che di macchinoso e faticoso\u00bb.\nPer il \"Corriere della Sera\" \u00abil film ha capitoli di diseguale riuscita: azzeccata la parte iniziale [...] pi\u00f9 forzata la seconda. Primeggia naturalmente la Magnani. Quanto a Tot\u00f2 il personaggio si sarebbe prestato ad un personaggio pi\u00f9 differenziato\u00bb. \u00abUna favola di Capodanno - lo definisce A.S. sul \"Corriere di Informazione\" del 14 ottobre 1960 malinconica ed un po' amara. Cos\u00ec per ridere il film riesce persino a far pensare, anche se spesso si limita alla enunciazione ed alla battuta. Interpretazione magnifica della Magnani; Tot\u00f2 nella luce bianca di Ferragosto, con la paglietta in testa, assomiglia a Trilussa\u00bb.\nSviluppi successivi.\nLa scena del duetto Tot\u00f2 - Magnani con la canzone \"Geppina Gepp\u00ec\" fu selezionata per un film di montaggio del 1975, revival degli anni '50.\nDopo 53 anni dall'uscita, il 9 dicembre 2013, il film \u00e8 tornato in sala, in una versione completamente restaurata, realizzata dalla Cineteca di Bologna, dalla Titanus e da Rai Cinema."}
{"id": "148567", "revid": "287204", "url": "https://it.wikipedia.org/wiki?curid=148567", "title": "Druso", "text": ""}
{"id": "148573", "revid": "2175", "url": "https://it.wikipedia.org/wiki?curid=148573", "title": "Acido ottadecanoico", "text": ""}
{"id": "148578", "revid": "729019", "url": "https://it.wikipedia.org/wiki?curid=148578", "title": "Pneumoconiosi", "text": "La pneumoconiosi (da pneumo-, polmone, ed il vocabolo greco \u03ba\u03cc\u03bd\u03b9\u03c2, \"k\u00f3nis\", polvere) \u00e8 un'affezione dei polmoni provocata dall'inalazione di polveri. Il termine viene utilizzato per indicare un gruppo eterogeneo di malattie, caratterizzate da depositi di polvere e reazione del polmone e dell'organismo alla polvere.\nQuesto gruppo di patologie interessa particolarmente la medicina del lavoro, essendo l'esposizione professionale a polveri la pi\u00f9 frequente causa di pneumoconiosi.\nEpidemiologia.\nNel 2010, la pneumoconiosi \u00e8 stata responsabile di circa 125.000 decessi.\nEziopatogenesi.\nA seconda del tipo di polvere si definisce:\nLa polvere che si deposita nei polmoni non pu\u00f2 essere n\u00e9 distrutta n\u00e9 rimossa dal corpo, pertanto vi rimane. Silicosi ed asbestosi sono caratterizzate da intensa risposta infiammatoria con importante fibrosi polmonare (per questo definite anche \"maligne\"), meno rappresentate nelle pneumoconiosi da altra causa.\nLe pneumopatie da inalazioni di polveri organiche (bissinosi, bagassosi, polmone dell'allevatore, polmone dell'agricoltore etc.) non sono solitamente annoverate tra le pneumoconiosi, essendo il loro meccanismo patogenetico pi\u00f9 strettamente legato a meccanismi immunologici ed allergici rispetto all'accumulo della polvere stessa. Appartengono pertanto alla categorie delle alveoliti allergiche.\nAnatomia patologica.\nLe pneumoconiosi non fibrogene si riconoscono per la presenza di accumuli di polvere. Nelle pneumoconiosi fibrogene si riscontrano anomalie nodulari del parenchima di varia misura, anomalie pleuriche o anomalie aggiuntive (ispessimenti o calcificazioni).\nClinica.\nSegni e sintomi.\nLe fasi precoci delle pneumoconiosi sono caratterizzate da un quadro inizialmente silente o sfumato. L'esordio comprende generalmente tosse secca e stizzosa, dispnea da sforzo, rantoli alle basi polmonari. La progressione della patologia, fortemente dipendente dalla quantit\u00e0 e tipologia delle polveri inalate, comprende dispnea ingravescente fino all'insufficienza respiratoria. Sono riportati in letteratura episodi di pneumoconiosi acuta, con fibrosi massiva e rapida, a seguito di inalazione di grandi quantit\u00e0 di polveri.\nIl pattern spirometrico tipico \u00e8 restrittivo, con armonica riduzione dei volumi polmonari e dei flussi respiratori.\nIl corredo clinico della malattia pu\u00f2 essere accompagnato da elementi caratteristici della bronchite cronica o della tubercolosi, frequentemente associate.\nComplicanze.\nLa storia naturale delle pneumoconiosi pu\u00f2 essere variamente caratterizzata dalle seguenti complicanze:\nDiagnosi.\nLa diagnosi di pneumoconiosi si fonda su:\nI risultati degli elementi sopracitati possono essere integrati da altri esami (lavaggio bronco-alveolare, biopsia, esami ematochimici, test allergologici etc.) per la diagnosi differenziale da altre possibili interstiziopatie polmonari.\nTerapia.\nNon esiste al momento una terapia risolutiva per le pneumoconiosi. Gli interventi terapeutici si basano su:"}
{"id": "148582", "revid": "118232766", "url": "https://it.wikipedia.org/wiki?curid=148582", "title": "Luigi Colacicchi", "text": "Biografia.\nStudia composizione a Genova e a Roma, si perfeziona alla Columbia University, \u00e8 insegnante di Storia della musica nei Conservatori di Stato, fonda il primo coro polifonico dell'Esercito Italiano (1942) e il \"coro dell'Accademia Filarmonica Romana\" (1948) di cui \u00e8 direttore fino al 1968, negli anni cinquanta \u00e8 tra gli ideatori del \"Concorso Polifonico Internazionale Guido d'Arezzo\". Autore di musiche per film (tra cui le collaborazioni con Carlo Ludovico Bragaglia per le colonne sonore di \"Animali Pazzi\" e \"Un mare di guai\") e di un giovanile balletto (\"La bella addormentata nel bosco\", rappresentata a Genova nel 1922) oltre che di musiche sacre.\nAttivit\u00e0.\nAd illuminare l'esperienza di compositore vi \u00e8 una vasta, e per alcuni versi imprescindibile, attivit\u00e0 da etnomusicologo. \u00c8 di Colacicchi, difatti, il primo tentativo di dare sistemazione ai \"Canti popolari di Ciociaria\" (1936), rivelando un mondo sonoro estremamente ampio e articolato, non privo di vitalit\u00e0. La passione per i melos di tradizione orale, la scrupolosa diligenza nel reclutamento dei materiali musicali popolari, la capacit\u00e0 analitica e metodica, ne fanno uno dei pionieri nel campo dell'etnomusicologia italiana.\nI canti popolari.\n\u00c8 Colacicchi, nel 1949 con Nataletti, a curare una delle prime raccolte complete, a carattere scientifico e documentario, dei canti popolari italiani per conto della \"Discoteca di Stato\" e il \"Centro Nazionale di Studi di Musica Popolare\" (oggi \"Archivi di Etnomusicologia\"). Tale serie di registrazioni contiene, tra le altre, l'esecuzione del \"Pianto delle Zitelle\", una sorta di sacra rappresentazione che chiude il pellegrinaggio e la festa della Santissima Trinit\u00e0 presso l'omonimo santuario a Vallepietra. La ricerca di Colacicchi sul Pianto e l'intero complesso rituale della festa della Trinit\u00e0, avviata oltre un decennio prima, prende vie diverse che si concretizzano sia nell'enorme attivit\u00e0 di registrazione che in molteplici pubblicazioni e nella collaborazione con i celebri documentari di Giacomo Pozzi Bellini nel 1939 e Gian Vittorio Baldi nel 1958. \nCostantemente il ruolo di ricercatore (essenzialmente concentrato sulla musica vocale) si proietta su quello di compositore e direttore di coro. Numerosi sono i brani di derivazione popolare che egli rielabora e mette a disposizione dei suoi allievi, intento - attraverso la moltiplicazione delle linee melodiche - ad esaltare il valore espressivo delle voci, ottenendo nel contempo integrit\u00e0 e rispetto per le melodie tradizionali. L'impegno di Colacicchi in campo etnomusicologico si definisce con la Raccolta n. 111 per l'Archivio Etno-linguistico della Discoteca di Stato: un'ampia ricognizione realizzata tra il 1971 e il 1972 in numerosi centri dell'area settentrionale della provincia di Frosinone (tra cui Anagni, Fiuggi, Sgurgola, Vallecorsa, Veroli, Vico nel Lazio)."}
{"id": "148583", "revid": "287204", "url": "https://it.wikipedia.org/wiki?curid=148583", "title": "Vanadato d'ammonio", "text": "Il vanadato d'ammonio (o metavanadato d'ammonio) \u00e8 il sale d'ammonio dell'acido vanadico.\nA temperatura ambiente si presenta come un solido bianco inodore. \u00c8 un composto tossico, irritante.\n\u00c8 un inibitore degli scambiatori sodio-potassio e calcio. Stabilizza la conformazione E2. Viene impiegato nell'industria dell'acido adipico come catalizzatore, assieme al nitrato di rame, della reazione di ossidazione della miscela cicloesanolo/cicloesanone a dare acido adipico."}
{"id": "148584", "revid": "287204", "url": "https://it.wikipedia.org/wiki?curid=148584", "title": "Acetato di n-amile", "text": "L'acetato di n-amile \u00e8 l'estere dell'acido acetico e dell'1-pentanolo.\nA temperatura ambiente si presenta come un liquido incolore dall'odore di banana. \u00c8 un composto infiammabile."}
{"id": "148585", "revid": "1543377", "url": "https://it.wikipedia.org/wiki?curid=148585", "title": "Acetato di isoamile", "text": "L'acetato di isoamile \u00e8 un composto organico estere dell'acido acetico e del 3-metil-1-butanolo. \u00c8 un liquido incolore, poco solubile in acqua, molto solubile nella maggior parte dei solventi organici. \nL'acetato di isoamile ha un forte odore di banana e viene utilizzato per aromatizzare gli alimenti. \u00c8 prodotto sinteticamente o naturalmente dalla pianta di banane. Viene inoltre rilasciato dai pungiglioni delle api come feromone per attirare altre api.\nProduzione.\nL'acetato di isoamile viene preparato mediante la reazione catalizzata dall'acido (esterificazione di Fischer) tra alcool isoamilico e acido acetico glaciale, come mostrato nell'equazione di reazione di seguito. Tipicamente, viene utilizzato l'acido solforico come catalizzatore. In alternativa, come catalizzatore pu\u00f2 essere usato acido p-toluensolfonico o una resina a scambio ionico acido\nApplicazioni.\nL'acetato di isoamile \u00e8 usato per conferire sapore di banana negli alimenti. L'olio di banana si riferisce comunemente a una soluzione di acetato di isoamile in etanolo che viene utilizzato come aroma artificiale.\nViene anche usato come solvente per alcune vernici e lacche alla nitrocellulosa. Come solvente e trasportatore di materiali come la nitrocellulosa, \u00e8 stato ampiamente utilizzato nell'industria aeronautica per irrigidire e impermeabilizzare le superfici di volo del tessuto, dove esso e i suoi derivati erano generalmente conosciuti come vernice tenditela. Ora che la maggior parte degli aeromobili \u00e8 interamente in metallo, tale uso \u00e8 ora per lo pi\u00f9 limitato a riproduzioni storicamente accurate e modelli in scala.\nA causa del suo odore intenso e gradevole e della sua bassa tossicit\u00e0, isoamil acetato viene utilizzato per testare l'efficacia di respiratori o maschere antigas."}
{"id": "148586", "revid": "287204", "url": "https://it.wikipedia.org/wiki?curid=148586", "title": "Triflato di litio", "text": "Il triflato di litio \u00e8 il sale di litio dell'acido trifluorometansolfonico.\nA temperatura ambiente si presenta come un solido bianco. \u00c8 un composto irritante."}
{"id": "148587", "revid": "767487", "url": "https://it.wikipedia.org/wiki?curid=148587", "title": "Dietilditiocarbammato d'argento", "text": "Il dietilditiocarbammato d'argento \u00e8 il sale d'argento dell'acido dietilditiocarbammico.\nA temperatura ambiente si presenta come un solido giallo-verde dall'odore caratteristico."}
{"id": "148588", "revid": "287204", "url": "https://it.wikipedia.org/wiki?curid=148588", "title": "Solfato d'argento", "text": "Il solfato d'argento \u00e8 il sale d'argento dell'acido solforico.\nA temperatura ambiente si presenta come un solido bianco inodore. \u00c8 un composto irritante."}
{"id": "148589", "revid": "287204", "url": "https://it.wikipedia.org/wiki?curid=148589", "title": "N,N'-metilen-bis-acrilammide", "text": "L'\"N\",\"N'\"-metilen-bis-acrilammide (o BIS) \u00e8 un composto chimico.\nA temperatura ambiente si presenta come un solido bianco inodore. \u00c8 un composto irritante per ingestione e per inalazione.\nTrova principalmente impiego come agente reticolante nella sintesi di alcune poliacrilammidi."}
{"id": "148590", "revid": "1283780", "url": "https://it.wikipedia.org/wiki?curid=148590", "title": "Acido tetracloroaurico", "text": ""}
{"id": "148591", "revid": "287204", "url": "https://it.wikipedia.org/wiki?curid=148591", "title": "4-bromoanilina", "text": "La 4-bromoanilina \u00e8 un'ammina aromatica.\nA temperatura ambiente si presenta come un solido da bianco a giallo dall'odore caratteristico. \u00c8 un composto tossico.\nIndustrialmente viene impiegato per la produzione di altre sostanze come reagente. La 4-bromoanilina viene usato comunemente nella preparazione del p-bromobifenile tramite la reazione di Gomberg-Bachmann."}
{"id": "148593", "revid": "1628923", "url": "https://it.wikipedia.org/wiki?curid=148593", "title": "Fluoruro di alluminio", "text": "Il fluoruro di alluminio \u00e8 il sale di alluminio dell'acido fluoridrico.\nA temperatura ambiente si presenta come un solido incolore inodore."}
{"id": "148594", "revid": "110157", "url": "https://it.wikipedia.org/wiki?curid=148594", "title": "Fluoruro di itterbio", "text": "Il fluoruro di itterbio \u00e8 il sale di itterbio dell'acido fluoridrico.\nA temperatura ambiente si presenta come un solido bianco inodore.\nPreparazione.\nIl fluoruro di itterbio pu\u00f2 essere preparato per reazione dell'ossido di itterbio con l'acido fluoridrico.\nPropriet\u00e0.\nA temperatura ambiente il fluoruro di itterbio possiede una struttura cristallina ortorombica con gruppo spaziale Pnma (Nr. 62)."}
{"id": "148595", "revid": "1628923", "url": "https://it.wikipedia.org/wiki?curid=148595", "title": "1-clorobutano", "text": "L'1-clorobutano \u00e8 un alogenuro alchilico a catena satura di formula , abbreviata , facente parte della categoria degli organocloruri. In condizioni standard appare come un liquido incolore dall'odore caratteristico (descritto come pungente), praticamente insolubile in acqua ma ben miscibile con etanolo e dietiletere. Trova impiego a livello industriale come solvente e nelle sintesi organiche.\nSintesi.\nL'1-clorobutano pu\u00f2 essere ottenuto per irradiazione di una soluzione a base di etilene ed acido cloridrico con cobalto-60:\nUn altro metodo utilizzato per ottenere l'1-clorobutanolo consiste nel far reagire a caldo 1-butanolo ed acido cloridrico in presenza di cloruro di zinco anidro:\nReattivit\u00e0.\nL'1-clorobutano \u00e8 in grado di reagire con magnesio metallico in ambiente anidro costituito da un solvente idrocarburico (in genere eptano) per dare di-\"n\"-butilmagnesio:\nSempre in ambiente anidro idrocarburico (tendenzialmente costituito da esano e/o cicloesano), l'1-clorobutano pu\u00f2 reagire con litio metallico per dare la formazione di n-butillitio\nUtilizzo.\nL'1-clorobutano viene principalmente utilizzato come solvente e come agente alchilante nelle sintesi chimiche. Trova anche impiego in veterinaria per le sue propriet\u00e0 antielmintiche."}
{"id": "148596", "revid": "287204", "url": "https://it.wikipedia.org/wiki?curid=148596", "title": "Acetato di bario", "text": "L'acetato di bario \u00e8 il sale di bario dell'acido acetico.\nA temperatura ambiente si presenta come un solido bianco quasi inodore. \u00c8 un composto irritante per ingestione e inalazione."}
{"id": "148597", "revid": "2173588", "url": "https://it.wikipedia.org/wiki?curid=148597", "title": "Carbonato di bario", "text": "Il carbonato di bario \u00e8 il sale di bario dell'acido carbonico.\nIn natura \u00e8 presente come Whiterite, ma \u00e8 un minerale piuttosto raro.\nIl carbonato di bario di sintesi \u00e8 una polvere microcristallina bianca, pesante, non tossica perch\u00e9 non assimilata \ndall'organismo. In laboratorio si prepara tramite la reazione:\nIl carbonato di bario \u00e8 il composto di partenza per la preparazione di tutti i composti del bario.\n\u00c8 impiegato nella produzione di vetri, ceramiche, smalti, e come additivo antimuffa nelle vernici.\nLa reazione tra l'acido acetico ed il carbonato di bario produce l'acetato di bario."}
{"id": "148598", "revid": "2080212", "url": "https://it.wikipedia.org/wiki?curid=148598", "title": "Cloruro di bario", "text": "Il cloruro di bario \u00e8 un composto inorganico del cloro e del bario con la formula BaCl2. Come la maggior parte degli altri sali del bario, \u00e8 bianco, tossico e conferisce una colorazione giallo-verde alla fiamma. \u00c8 anche igroscopico, convertendosi prima nel diidrato BaCl2(H2O)2. Ha un uso limitato in laboratorio e nell'industria.\nA temperatura ambiente si presenta sotto forma di cristalli bianchi, igroscopici, inodori, solubili in acqua. \nStruttura e propriet\u00e0.\nIl cloruro di bario cristallizza in due forme polimorfi. Una forma ha la struttura cubica della fluorite (CaF2) e l'altra la struttura ortorombica della cotunnite (PbCl2). Entrambi i polimorfi accolgono la preferenza del grande ione Ba2+ per numeri di coordinazione maggiori di sei. La coordinazione di Ba2+ \u00e8 8 nella struttura della fluorite e 9 nella struttura della cotunnite. Quando la struttura di cotunnite \u00e8 sottoposta a pressioni di 7-10 GPa, si trasforma in una terza struttura, una fase post-cotunnite monoclina. Il numero di coordinazione di Ba2+ aumenta da 9 a 10.\nIn soluzione acquosa il cloruro di bario si comporta come un semplice sale; in acqua \u00e8 un elettrolita 1:2 e la soluzione presenta un pH neutro. Le sue soluzioni reagiscono con lo ione solfato (SO42-) per produrre un precipitato bianco denso di solfato di bario (BaSO4):\nL'anione ossalato effettua una reazione simile restituendo ossalato di bario (BaC2O4):\nQuando viene miscelato con idrossido di sodio, d\u00e0 il diidrossido, che \u00e8 moderatamente solubile in acqua. \nPreparazione.\nSu scala industriale, viene preparato tramite un processo in due fasi da barite (solfato di bario):\nQuesto primo passaggio richiede temperature elevate.\nAl posto dell'acido cloridrico (HCl), si pu\u00f2 usare il cloro.\nIl cloruro di bario pu\u00f2 in linea di principio essere preparato da idrossido di bario o carbonato di bario. Questi sali basici reagiscono con l'acido cloridrico per dare cloruro di bario idrato.\nUsi.\nSebbene poco costoso, il cloruro di bario trova applicazioni limitate in laboratorio e nell'industria. Nell'industria, il cloruro di bario viene utilizzato principalmente nella purificazione della salamoia negli impianti di cloro e anche nella produzione di sali per trattamenti termici come la carbocementazione dell'acciaio. La sua tossicit\u00e0 ne limita l'applicabilit\u00e0. In laboratori didattici e su piccola scala viene usato in un saggio di riconoscimento dei solfati: il bario cloruro reagisce con i solfati formando il sale solfato di bario, precipitato bianco insolubile.\nSicurezza.\nIl cloruro di bario, insieme ad altri sali di bario solubili in acqua, \u00e8 altamente tossico. Il solfato di sodio e il solfato di magnesio sono potenziali antidoti perch\u00e9 formano il solfato di bario (BaSO4), che \u00e8 relativamente non tossico a causa della sua insolubilit\u00e0. "}
{"id": "148599", "revid": "1915706", "url": "https://it.wikipedia.org/wiki?curid=148599", "title": "Fluoruro di bario", "text": "Il fluoruro di bario \u00e8 il sale di bario dell'acido fluoridrico.\nA temperatura ambiente si presenta come un solido da incolore a bianco, inodore. \u00c8 un composto tossico per ingestione o inalazione."}
{"id": "148600", "revid": "120929147", "url": "https://it.wikipedia.org/wiki?curid=148600", "title": "Nitrato di bario", "text": "Il nitrato di bario \u00e8 il sale di bario dell'acido nitrico. A temperatura ambiente si presenta come cristalli color ghiaccio che mandano riflessi verdognoli, poco igroscopici. \nTra i nitrati inorganici \u00e8 il meno solubile in acqua. In laboratorio si pu\u00f2 ottenere trattando con acido nitrico il carbonato di bario, oppure, se si vuole ottenere un sale purissimo, si pu\u00f2 ricorrere alla precipitazione di AgCl, mediante aggiunta di nitrato d'argento ad una soluzione di cloruro di bario. Il nitrato di bario se esposto alla fiamma la colora nel caratteristico verde-giallo. \nIl suo impiego principale \u00e8 nella pirotecnica, per l'allestimento dei fuochi verdi e in miscele per detonatori. Come tutti i sali di bario solubili in acqua, il nitrato di bario \u00e8 nocivo."}
{"id": "148601", "revid": "1915706", "url": "https://it.wikipedia.org/wiki?curid=148601", "title": "Idrossido di bario", "text": "L'idrossido di bario \u00e8 il prodotto dell'idratazione dell'ossido di bario. A temperatura ambiente si presenta come una massa cristallina bianca semi translucida inodore, molto caustica e tossica. \nTra le basi \u00e8 una delle pi\u00f9 forti, formando soluzioni che per pH sono paragonabili agli idrossidi alcalini. La sua solubilit\u00e0 in acqua aumenta passando dal 4% a 20 \u00b0C al 100% a 80 \u00b0C. La sua soluzione acquosa al 5% \u00e8 nota come \"acqua di barite\", ed \u00e8 impiegata, in ambito analitico, nella ricerca dei carbonati e dei solfati. \nIn passato enormi quantit\u00e0 di idrossido di bario sono state utilizzate nella baritazione, una tecnica ora in disuso, che consentiva di recuperare lo zucchero nella melassa. Attualmente viene impiegato nell'industria delle ceramiche."}
{"id": "148602", "revid": "1628923", "url": "https://it.wikipedia.org/wiki?curid=148602", "title": "Perclorato di bario", "text": "Il perclorato di bario \u00e8 il sale di bario dell'acido perclorico. A temperatura ambiente si presenta come un solido bianco inodore. \nPur non essendo combustibile, \u00e8 in grado di accelerare la combustione di altri materiali. Se posto a contatto con il fuoco o con fonti di intenso calore pu\u00f2 esplodere; per questa caratteristica \u00e8 usato nella pirotecnica."}
{"id": "148603", "revid": "148107", "url": "https://it.wikipedia.org/wiki?curid=148603", "title": "Perossido di bario", "text": "Il perossido di bario (o biossido di bario) \u00e8 un composto chimico inorganico con formula BaO2.\nA temperatura ambiente si presenta come un solido da bianco a giallo chiaro inodore. \u00c8 un composto nocivo e un ossidante: come molti componenti del bario, il suo innesco d\u00e0 una fiamma verde brillante, motivo per cui veniva usato nei fuochi artificiali.\nSintesi.\nIn laboratorio il perossido di bario si prepara riempiendo un tubo per combustioni con ossido di bario, riscaldandolo fino a circa 650 \u00b0C e si facendovi passare una corrente di ossigeno finch\u00e9 questo non viene pi\u00f9 assorbito. Oltre gli 800 \u00b0C il perossido di bario si decompone nuovamente rilasciando ossigeno e ossido di bario.:\nQuesta reazione \u00e8 alla base dell'ormai obsoleto processo di Brin per separare l'ossigeno dall'atmosfera. Altri ossidi, come l'ossido di sodio (Na2O) e l'ossido di stronzio (SrO) hanno un comportamento analogo.\nUn altro utilizzo caduto in disuso, il perossido di bario serviva per produrre perossido di idrogeno tramite la seguente reazione con l'acido solforico, dove il solfato di bario veniva successivamente separato tramite filtrazione:"}
{"id": "148604", "revid": "120928998", "url": "https://it.wikipedia.org/wiki?curid=148604", "title": "Solfato di bario", "text": "Il solfato di bario \u00e8 il sale di bario dell'acido solforico.\nA temperatura ambiente si presenta come un solido finissimo bianco inodore.\nUtilizzi.\nFotografia e pittura.\nIl solfato di bario viene usato nell'industria delle carte fotografiche per produrre le cosiddette \"carte baritate\", sempre meno diffuse per il largo uso di carte fotografiche politenate o RC (\"resin coated\"). La produzione di carta fotografica baritata comincia negli anni ottanta del 1800 e faceva uso di diversi metodi di applicazione della barite dispersa in un legante (in genere gelatina) sulla carta; questo strato veniva poi ricoperto con l'emulsione fotografica fotosensibile.\nIl solfato di bario viene anche usato come pigmento bianco non tossico (\"bianco fisso\") per la produzione di pittura murale. Mescolato con solfuro di zinco \u00e8 impiegato come costituente di vernici, colori e smalti bianchi.\nMedicina.\nL'uso del solfato di bario in medicina \u00e8 dovuto alla sua elevata insolubilit\u00e0 e all'opacit\u00e0 ai raggi X del bario, in virt\u00f9 al suo numero atomico relativamente alto (Z = 56). Queste caratteristiche l'hanno reso molto utile nella pratica medica, attraverso l'ingestione del sale stesso e successiva radiografia dell'addome. L'esame radiologico possiede un'elevata capacit\u00e0 diagnostica, soprattutto per quanto riguarda le ulcere o le formazioni patologiche adiacenti al tubo digerente che, occupando spazio al di fuori del suo lume, possono dislocare i visceri, infiltrarne le pareti o alterarne la canalizzazione. \nA rigore, il solfato di bario \u00e8 velenoso per l'uomo, ma la sua scarsissima solubilit\u00e0 lo rende di fatto innocuo, ed esso viene espulso senza problemi dal paziente.\nViene utilizzato per lo studio dello stomaco e dell'intestino; l'uso del solfato di bario va evitato in caso di sospetta occlusione intestinale (in quanto pu\u00f2 solidificare, andando a formare baritomi di difficile risoluzione chirurgica) o di perforazione (in quanto il solfato di bario risulta irritante per la sierosa peritoneale, provocando una delle pi\u00f9 gravi forme di peritonite - la fibroblastica).\nSaggi di riconoscimento.\n\u00c8 possibile riconoscere il solfato di bario col metodo della fusione alcalina. Si prende un campione di BaSO4 in polvere e lo si mescola in rapporto 1:1 con carbonato di sodio e potassio (NaKCO3) in ambiente anidro; si fa quindi riscaldare la miscela solida su fiamma con l'ausilio di un coccio termoresistente fino a fusione. Una volta fatta raffreddare la miscela si riprende con HCl diluito e si filtra il tutto. Il saggio va eseguito sul filtrato su cui verr\u00e0 eseguita la ricerca degli ioni solfato. Il saggio sar\u00e0 positivo se in seguito all'aggiunta di alcune gocce di una soluzione a base di cloruro di bario comparir\u00e0 un precipitato bianco di solfato di bario."}
{"id": "148605", "revid": "6923", "url": "https://it.wikipedia.org/wiki?curid=148605", "title": "1H-benzotriazolo", "text": "L'1\"H\"-benzotriazolo (nome completo 1\"H\"-1,2,3-benzotriazolo, pi\u00f9 comunemente benzotriazolo) \u00e8 un composto eterociclico aromatico di formula C6H5N3. A temperatura ambiente si presenta come una polvere cristallina incolore e inodore, ma a volte con leggera sfumatura giallognola, non molto solubile in acqua; si scioglie bene in alcool, benzene, toluene, cloroformio e DMF.\nHa importanti applicazioni come inibitore di corrosione e in fluidi antigelo. \u00c8 un composto nocivo, irritante, pericoloso per l'ambiente.\nStruttura.\nLa molecola, la cui struttura risulta dalla fusione formale di un anello benzenico con un anello 1,2,3-triazolico, \u00e8 soggetta a un equilibrio di tautomeria prototropica con l'isomero 2\"H\"-1,2,3-benzotriazolo, perch\u00e9 il protone in N-H pu\u00f2 migrare su ogni atomo di azoto (le posizioni in 1 o 3 sono per\u00f2 identiche). Da indagini spettroscopiche UV, IR e 1H-NMR risulta che la specie predominante \u00e8 l'1\"H\"-1,2,3-benzotriazolo. \u00c8 una molecola spiccatamente polare (\u03bc = 4,10\u00a0D). La presenza di 2 atomi di 'azoto piridinico' disattivanti contrasta e supera efficacemente l'effetto elettron donatore dell'atomo di 'azoto pirrolico' nell'anello pentaatomico. Un riflesso di questo \u00e8 nell'acidit\u00e0 del composto che risulta notevolmente maggiore (pKa\u00a0=\u00a08,2) di quella del pirazolo che, oltre all'azoto pirrolico, ha un solo azoto piridinico (pKa\u00a0=\u00a014,21). Anche la basicit\u00e0 dell'1\"H\"-1,2,3-benzotriazolo (pKb\u00a0\u2265\u00a014) risulta notevolmente ridotta rispetto a quella del pirazolo (pKb\u00a0=\u00a011,48).\nSintesi e reattivit\u00e0.\nUna classica sintesi parte dalla nitrosazione della \"o\"-fenilendiammina con nitrito di sodio e acido acetico; lo ione nitrosonio che cos\u00ec si produce effettua una diazotazione su uno dei due gruppi amminici; l'altro azoto amminico, che ovviamente \u00e8 nucleofilo, attacca l'azoto esterno del sale di diazonio chiudendo cos\u00ec l'anello a cinque termini. La reazione si completa con la rimozione di un protone in eccesso ad opera di uno ione acetato gi\u00e0 presente nell'ambiente di reazione. Le rese migliori si hanno abbassando la temperatura intorno a 5 - 10\u00a0\u00b0C e con l'uso di un bagno a ultrasuoni per il recipiente di reazione.\nDal benzotriazolo si pu\u00f2 ottenere l'intermedio instabile benzino, importante anche come dienofilo in reazioni di Diels-Alder e, tramite esso, la sintesi del bifenilene (C6H4)2. Attraverso l\"'N\"-amminazione dell'azoto N-1 del benzotriazolo con il reagente H2N-O-SO3H, si ottiene l'1-amminobenzotriazolo; questo, ossidato con tetraacetato di piombo, elimina due molecole di azoto (e 2 H+ con 2 ioni acetato) formando cos\u00ec il benzino, il quale dimerizza velocemente a dare il bifenilene con buone rese.\nL'anione del benzotriazolo si \u00e8 dimostrato un buon gruppo uscente in reazioni di \u03b2-eliminazione.\nUsi.\n\u00c8 frequentemente usato nella composizione dei rivelatori in fotografia chimica come agente antivelo e raramente nelle emulsioni stesse, in concentrazioni che si aggirano intorno a 0,1 g/l. Spesso agisce assieme ai bromuri, usati in quantit\u00e0 assai maggiori.\nHa trovato applicazione come agente inibitore di corrosione per superfici metalliche, all'aria e anche sott'acqua."}
{"id": "148606", "revid": "1718925", "url": "https://it.wikipedia.org/wiki?curid=148606", "title": "Benzoato di benzile", "text": "Il benzoato di benzile \u00e8 l'estere dell'acido benzoico e dell'alcol benzilico di formula C6H5COOCH2C6H5.\nA temperatura ambiente si presenta come un liquido incolore dal tenue odore aromatico. Puro \u00e8 un composto nocivo; in natura \u00e8 uno dei componenti del Balsamo del Tol\u00f9.\nGel ed emulsioni contenenti benzoato di benzile trovano uso medico nel trattamento della scabbia, di cui uccidono l'acaro."}
{"id": "148608", "revid": "70935", "url": "https://it.wikipedia.org/wiki?curid=148608", "title": "Relazione di congruenza", "text": "In matematica e soprattutto in algebra e in geometria, una relazione di congruenza, chiamata anche semplicemente congruenza, \u00e8 una relazione di equivalenza compatibile con alcune operazioni algebriche. \nAritmetica modulare.\nL'esempio basilare \u00e8 dato dall'aritmetica modulare: se \"n\" \u00e8 un numero naturale positivo, due interi \"a\" e \"b\" sono detti congruenti modulo \"n\" se \"a\"\u00a0\u2212\u00a0\"b\" \u00e8 divisibile per \"n\"; oppure, equivalentemente, se \"a\" e \"b\" divisi per \"n\" danno lo stesso resto.\nSi verifica facilmente che la relazione di congruenza \u00e8 riflessiva, simmetrica e transitiva. Pertanto \u00e8 una relazione di equivalenza. Questa relazione \u00e8 compatibile con le operazioni di somma e prodotto fra numeri interi: ad esempio, se formula_1 e formula_2, allora formula_3 e formula_4.\nAlgebra lineare.\nDue matrici quadrate formula_5 e formula_6, a valori in un campo formula_7, sono congruenti se esiste una matrice invertibile formula_8 tale che\ndove formula_10 \u00e8 la matrice trasposta di formula_11.\nLa relazione di congruenza \u00e8 solitamente studiata fra matrici simmetriche, perch\u00e9 due tali matrici sono congruenti se e solo se rappresentano lo stesso prodotto scalare su basi diverse.\nNel caso in cui il campo formula_7 sia il campo dei numeri reali o complessi, il teorema di Sylvester fornisce un invariante completo (detto \"segnatura\") che caratterizza completamente le classi di equivalenza di matrici simmetriche congruenti. \nSe formula_7 \u00e8 il campo dei numeri complessi, \u00e8 possibile definire una nozione di congruenza lievemente differente: secondo questa definizione, due matrici sono congruenti se esiste una formula_8 invertibile con\ndove formula_16 \u00e8 la matrice trasposta coniugata di formula_8. Questa definizione \u00e8 utile per le matrici hermitiane: in questo contesto, due matrici hermitiane sono congruenti rappresentano la stessa forma hermitiana su basi diverse.\nAlgebra universale.\nL'idea viene generalizzata nell'algebra universale:\nuna relazione di congruenza su un'algebra \"A\" \u00e8 un sottoinsieme del prodotto diretto \"A\" \u00d7 \"A\" tale che sia una relazione di equivalenza su \"A\" e una sottoalgebra di \"A\" \u00d7 \"A\". \nLe congruenze tipicamente si presentano come nuclei di omomorfismi, e infatti ogni congruenza \u00e8 il nucleo di \"qualche\" omomorfismo:\nPer una data congruenza ~ su \"A\", l'insieme \"A\"/~ delle classi di equivalenza pu\u00f2 essere, data la struttura di un'algebra, l'algebra quoziente.\nInoltre, la funzione che associa ogni elemento di \"A\" alla sua classe di equivalenza \u00e8 un omomorfismo, e il nucleo di questo omomorfismo \u00e8 ~.\nTeoria dei gruppi.\nNel caso particolare dei gruppi, le relazioni di congruenza possono essere descritte in termini elementari:\nSe \"G\" \u00e8 un gruppo (con elemento neutro \"e\") e ~ \u00e8 una relazione binaria su \"G\", allora ~ \u00e8 una congruenza se:\nTale congruenza \u00e8 determinata interamente dall'insieme {\"a\" \u2208 \"G\" : \"a\" ~ \"e\"} degli elementi di \"G\" congruenti all'elemento neutro, e questo insieme \u00e8 un sottogruppo normale.\nIn particolare, \"a\" ~ \"b\" se e solo se \"b\"\u22121 * \"a\" ~ \"e\".\nQuindi, invece di parlare di congruenze su gruppi, si parla in termini di sottogruppi normali; infatti, ogni congruenza corrisponde in modo unico a un certo sottogruppo normale di \"G\".\nQuesto rende possibile parlare di nuclei in teoria dei gruppi come sottogruppi, mentre nella pi\u00f9 generale algebra universale, i nuclei sono congruenze.\nTeoria degli anelli.\nUn trucco simile permette di parlare dei nuclei nella teoria degli anelli come ideali invece di relazioni di congruenza, e in teoria dei moduli come sottomoduli invece di relazioni di congruenza.\nCaso generale per i nuclei.\nLa situazione pi\u00f9 generale in cui questo trucco \u00e8 possibile \u00e8 nelle algebre a supporto ideale. \nMa questo non \u00e8 possibile con i monoidi, ad esempio, quindi lo studio delle relazioni di congruenza gioca un ruolo pi\u00f9 centrale nella teoria dei monoidi."}
{"id": "148610", "revid": "123526535", "url": "https://it.wikipedia.org/wiki?curid=148610", "title": "Disco di Nebra", "text": "Il Disco di Nebra \u00e8 una lastra in metallo con applicazioni in oro risalente all'et\u00e0 del bronzo che raffigura chiaramente fenomeni astronomici e simboli di forte impronta religiosa. Il disco \u00e8 considerato la pi\u00f9 antica rappresentazione del cielo e uno dei ritrovamenti archeologici pi\u00f9 importanti del XX secolo. Fu rinvenuto nell'estate del 1999 da alcuni saccheggiatori di tombe all'interno di una cavit\u00e0 in pietra sul monte Mittelberg, nei pressi della cittadina di Nebra, in Germania. Dal 2002 appartiene al museo regionale della preistoria di Halle, in Sassonia-Anhalt.\nDescrizione.\nLa piastra metallica, di forma quasi circolare, con un diametro di circa 32 centimetri, uno spessore di 4,5\u00a0mm al centro e di 1,7\u00a0mm sul bordo, pesa circa 2\u00a0kg, ed \u00e8 costruita in bronzo, una lega di rame e stagno.\nLe applicazioni in lamina d'oro presentano una tecnica particolare di lavorazione ad intarsio e sono state aggiunte e pi\u00f9 volte modificate. Grazie ad altri ritrovamenti (spade di bronzo, due asce, uno scalpello e frammenti di un bracciale a forma di spirale) \u00e8 presumibile che il disco sia stato sotterrato intorno al 1600 a.C., mentre la data di fabbricazione viene stimata tra il 1700 a.C. e il 2100 a.C. Queste applicazioni consistevano inizialmente in 32 piccole placche rotonde, e due pi\u00f9 grandi, una rotonda e una a forma di falce; sette delle placche pi\u00f9 piccole sono raggruppate in alto tra le due maggiori.\nPi\u00f9 tardi sul bordo destro e sinistro furono applicati i cosiddetti archi dell'orizzonte, costituiti da oro estratto in altri luoghi, meno puro dal punto di vista chimico; per poterli applicare una delle placche pi\u00f9 piccole fu spostata dalla parte sinistra verso il centro, e altre due sulla parte destra furono ricoperte; cos\u00ec, oggi sono visibili solo 30 placche minori.\nIn un ultimo tempo \u00e8 stato aggiunto un altro arco sul bordo inferiore, ancora una volta con oro di diversa provenienza. Questa specie di barca solare \u00e8 formata da due linee quasi parallele con sottili tratteggi intagliati sugli angoli esterni.\nQuando il disco fu interrato mancava gi\u00e0 l'arco sinistro, e sul bordo erano impressi con estrema precisione 40 fori di circa 3\u00a0mm.\nComposizione.\nLa piastra fu sottoposta ad analisi comparata tramite fluorescenza X da parte di Ernst Pernicka, allora all'universit\u00e0 di Friberga in Sassonia. L'esame degli isotopi di piombo radioattivo contenuti nel rame avevano inizialmente attribuito la sua provenienza dalla regione di Bischofshofen, nelle Alpi austriache orientali, circa 50\u00a0km a sud di Salisburgo. Per l'oro si era ipotizzata una provenienza dai Carpazi. Analisi pi\u00f9 recenti condotte dallo stesso Pernicka e da altri studiosi ritengono invece che l'oro provenga dal fiume Carnon in Cornovaglia e che anche lo stagno contenuto nel bronzo provenga dalla stessa regione inglese.\nA parte una minima concentrazione di stagno del 2,5%, sono rilevabili tracce di arsenico pari allo 0,2%, una percentuale tipica dell'et\u00e0 del bronzo. Il disco bronzeo, per evitare la formazione di crepature nel metallo, \u00e8 stato riscaldato pi\u00f9 volte ad alte temperature assumendo una colorazione tra il marrone scuro e il nero. \u00c8 possibile che l'attuale colore verdognolo sia dovuto alla combinazione del rame con l'ossigeno, che ha dato origine a malachite, a causa del lungo periodo di permanenza nel terreno, ma potrebbe anche essere dovuto ad una patina applicata intenzionalmente sul manufatto originale.\nInterpretazione.\nIl disco di Nebra \u00e8 stato principalmente esaminato dall'archeologo Harald Meller (Ente per l'Archeologia e la conservazione dei monumenti storici di Halle), dall'astronomo Wolfhard Schlosser (Universit\u00e0 di Bochum) e dai chimici esperti in archeologia Ernst Pernicka (archeometallurgia), Heinrich Wunderlich (tecnica e metodo delle costruzioni) e da Miranda J. Aldhouse Green (Universit\u00e0 del Galles), archeologa e studiosa delle religioni dell'et\u00e0 del Bronzo.\nSecondo l'interpretazione di Meller e Schlosser le placche pi\u00f9 piccole rappresentano le stelle, e il gruppo di sette rappresenta forse le Pleiadi visibili nella costellazione del Toro. Si ritiene che le altre 25 non siano astri, ma semplici decorazioni. Il disco maggiore in un primo momento fu considerato il Sole ma anche la Luna, mentre la falce era la luna crescente. L'insieme dei corpi celesti nel cielo ad ovest, poco prima del tramonto, formato a periodi alterni dalle Pleiadi con la Luna crescente e con la Luna piena, nell'et\u00e0 del bronzo coincideva, rispettivamente, con il 10 marzo ed il 17 ottobre; perci\u00f2 il disco potrebbe essere servito a ricordare il periodo adatto per i lavori dell'agricoltura, dalla preparazione del terreno fino al termine del raccolto.\nLe linee curve dell'orizzonte, apposte in un secondo tempo, segnano un angolo di 82 gradi, proprio come quando il sole sorge e tramonta all'orizzonte alla stessa latitudine del luogo di ritrovamento, nel periodo compreso tra i solstizi d'inverno e d'estate. Se dalla collina del Mittelberg si posiziona il disco orizzontalmente in modo che la linea immaginaria tra la parte superiore dell'arco sinistro e la parte inferiore dell'arco destro indichi la cima del monte Brocken (distante circa 80\u00a0km), potrebbe fungere da calendario per l'anno solare. Visto dal Mittelberg, nel solstizio d'estate, il sole tramonta proprio dietro il monte Brocken.\nL'ipotesi che l'arco destro indichi il tramonto del sole ad ovest, \u00e8 avvalorata dalla sua vicinanza con la falce inclinata della luna che, nella costellazione menzionata, \u00e8 illuminata dal sole al tramonto. Rimane ancora incerta l'interpretazione se in questa situazione il disco fosse realmente usato come strumento per riconoscere i solstizi, oppure se indichi soltanto come si potevano distinguere tali fenomeni.\nL'ultima aggiunta riguarda un secondo arco dorato formato da due solchi quasi paralleli nel senso della lunghezza e interpretato come la Barca del Sole, presente anche nell'arte figurativa dell'Antico Egitto e di quella minoica. Lungo i bordi, l'arco \u00e8 circondato da brevi linee intarsiate nel bronzo simili ai remi disegnati su analoghe figure di barche tipiche dell'et\u00e0 del bronzo rinvenute in Grecia e in Scandinavia. Quest'ultimo arco probabilmente non funge da calendario, ma rappresenterebbe il tragitto notturno del Sole da Ovest verso Est. Per il momento non \u00e8 dato sapere se nell'et\u00e0 del bronzo ci sia stato uno scambio delle culture tra Europa centrale e Medio Oriente. \u00c8 da escludere comunque la sua provenienza dall'area del Mediterraneo orientale, da dove avrebbe poi raggiunto l'Europa centrale, poich\u00e9 non vi \u00e8 alcun dubbio che \u00e8 stato effigiato nel centro-Europa; perci\u00f2, secondo l'opinione degli esperti, si tratta del pi\u00f9 antico ed evoluto modello rappresentativo del cielo notturno in ogni epoca, opera di una civilt\u00e0 mitteleuropea e, di conseguenza, la prima raffigurazione del cosmo nella storia dell'umanit\u00e0, che anticipa di 200 anni la scoperta del pi\u00f9 antico reperto egiziano. Secondo l'archeologa Miranda Aldhouse Green racchiude i simboli di un tema profondamente religioso come il sole, l'orizzonte per i solstizi, la barca del sole, la luna ed altri esemplari particolari di stelle: le Pleiadi. Gli artefici dello scudo hanno voluto sicuramente raggruppare tutti gli altri simboli di culto venuti alla luce anche in diverse regioni europee; esso fa parte quindi di un complesso sistema religioso diffuso in tutta Europa; forse indica un messaggio di fede. L'uomo mitteleuropeo dell'et\u00e0 del bronzo era gi\u00e0 in grado di esprimere il proprio credo religioso, (o per lo meno l'essenza della religione) in una forma semplice e pratica.\nLo scopo dei fori laterali non \u00e8 chiaro; probabilmente servivano a fissarlo, cosa che fa pensare ad un utilizzo del disco anche come oggetto di culto.\nGrazie alla grande attenzione dei media le interpretazioni sul ritrovamento di Nebra sono state e sono ancora controverse.\nSecondo Alexander Thom il disco potrebbe essere riferibile ad un calendario solare, da lui ricostruito in base all'allineamento di cippi in pietra in Gran Bretagna. Anche per MacKie molti aspetti del disco supportano questa ipotesi, sulla base anche degli studi di W. Schlosser.\nLuogo di ritrovamento.\nLa cavit\u00e0 in pietra si trova all'interno di un ancor pi\u00f9 antico bastione sulla cima del Mittelberg, circa 252 metri di altezza, a 4 chilometri da Nebra. Non \u00e8 ancora chiaro se si tratti di una roccaforte o di una tomba; le ricerche non sono ancora concluse; ma il luogo, quando forse la montagna non era coperta dalla foresta, potrebbe essere gi\u00e0 stato utilizzato nel neolitico, probabilmente come osservatorio astronomico.\nA circa 20 chilometri dal luogo del ritrovamento si trova -famoso quasi come Externsteine-, l'osservatorio solare di Goseck, risalente al V millennio a.C.; il che dimostra che le conoscenze astronomiche risalgono ad un periodo ancora pi\u00f9 remoto del disco di Nebra.\nModalit\u00e0 di ritrovamento.\nIl disco raffigurante il cielo fu trovato da Henry Westphal e Mario Renner, due saccheggiatori di tombe, che inizialmente ritennero fosse il coperchio di un secchio.\nPare che nel 1999 sia stato venduto da mediatori prima a Berlino e poi a Monaco, anche se c'era chi sosteneva che, essendo di propriet\u00e0 dell'amministrazione regionale della Sassonia-Anhalt, non aveva un elevato valore commerciale sul mercato degli oggetti d'arte. La prima volta fu venduto per 32.000 marchi, e fino al 2001 \u00e8 passato di propriet\u00e0 diverse volte.\nSu iniziativa del Ministero della Cultura e del Ministero degli Interni, oltre che dell'Ente regionale per l'archeologia del Sachsen-Anhalt, fu possibile entrare in contatto con i ricettatori, che lo avevano offerto sul mercato nero per 700.000 marchi. L'archeologo Meller, spacciandosi per un acquirente interessato all'acquisto, fiss\u00f2 con loro un appuntamento in un hotel di Basilea; il disco, insieme ad altri reperti, fu cos\u00ec sequestrato dalla polizia svizzera che arrest\u00f2 i due ricettatori, una istitutrice del museo e un insegnante.\nI saccheggiatori, successivamente interrogati, diedero informazioni sul luogo del ritrovamento, suffragate anche dalle indagini tecniche degli inquirenti. A seguito del processo tenutosi a Naumburg (Saale) nel settembre 2003, venne loro inflitta una pena di quattro mesi di reclusione a uno e dieci all'altro. Gli imputati hanno presentato ricorso alla Corte d'appello, che ha innalzato la condanna rispettivamente a sei e dodici mesi.\nRestauro.\nA causa di imperizia nell'opera di scavo, il disco venne parzialmente rovinato; uno sfregio nella parte in alto a sinistra provoc\u00f2 il distacco di una delle stelle, ed un frammento d'oro si stacc\u00f2 dalla luna piena. A causa della lunga permanenza nel terreno, il disco si era molto corroso; anche la doratura era ricoperta da una patina - probabilmente per effetto galvanico - rimovibile solo a mano per non danneggiarlo.\nIl primo ricettatore aveva gi\u00e0 cercato di pulirlo, immergendolo prima nella liscivia e poi con l'impiego di spazzolini e lana d'acciaio che hanno graffiato la superficie delle applicazioni in oro.\nNella prima fase del restauro presso il Museo regionale della preistoria di Halle, le incrostazioni di terriccio furono ammorbidite in una soluzione di acqua ed etanolo e tolte con un pennello di setole dure di nylon, dopo una prova a scopo precauzionale. Nella seconda fase le impurit\u00e0 che avevano deteriorato l'oro furono sciolte con uno speciale impasto chimico ed asportate con bastoncini di cotone. La patina corrosiva che ricopriva il bronzo fu lasciata cos\u00ec com'era. Infine, la stella staccatasi durante il dissotterramento, che per\u00f2 non era rovinata, fu rimessa al suo posto e il pezzo di luna mancante fu sostituito con altro oro laminato della medesima composizione.\nMostre al pubblico.\nIl disco del cielo di Nebra \u00e8 stato esposto nel Museo della preistoria di Halle dal 15 ottobre 2004 al 22 maggio 2005 in una mostra intitolata \"Il cielo forgiato\", insieme a quasi 1600 altri reperti dell'et\u00e0 del bronzo provenienti da 18 nazioni, tra cui il \"Carro solare di Trundholm\". La mostra ha avuto luogo in collaborazione con il Museo Nazionale di Copenaghen che ha esposto il carro del sole in via del tutto eccezionale, considerata l'importanza notevole dello scudo. Successivamente la mostra \u00e8 stata allestita fino al 22 ottobre 2005 nella capitale danese e infine a Mannheim dal 4 marzo al 9 luglio 2006.\nDal 20 giugno 2007 \u00e8 stato aperto un centro multimediale per i visitatori a Nebra, non lontano dalla localit\u00e0 della scoperta.\nAttualmente \u00e8 in mostra presso il museo della Preistoria di Halle fino al 9 gennaio 2022, nell\u2019esposizione intitolata \u201c Il Mondo del Disco di Nebra \u201c: viene presentato come venne rinvenuto, assieme ad altri 400 reperti, mai mostrati prima in Germania. \nDal 17 febbraio al 17 luglio 2022 verr\u00e0 esposto al British Museum.\nProgetto di ricerca.\nGrazie al ritrovamento del disco del cielo l'Istituto tedesco per la ricerca investir\u00e0 3,3 milioni di euro in un grande progetto per continuare ad indagare sugli enigmi dell'et\u00e0 del bronzo. Nel settembre 2004 sono iniziati, e dureranno 6 anni, le ricerche di costruzioni risalenti ai primi anni dell'et\u00e0 del bronzo, di cui 12 siti sepolcrali in Sachsen-Anhalt, tra i quali quelli di Egeln, Belleben, e Bad D\u00fcrrenberg. In seguito verranno esaminati 12 insediamenti sulle alture, le principali fortificazioni costruite sui colli dai 4000 ai 3500 anni fa, tra le quali anche quella in cima al Mittelberg. Altri punti chiave della ricerca riguardano i metodi di lavorazione dei metalli; la provenienza delle materie prime, ed i rapporti culturali e commerciali strettamente collegati con entrambi.\nDubbi sulla autenticit\u00e0 nel processo penale.\nNel corso del processo d'appello contro i razziatori di tombe, la difesa ha messo in dubbio l'autenticit\u00e0 del disco raffigurante il cielo; se fosse provato che si tratta di un falso, l'accusa di ricettazione di un oggetto di valore artistico dovrebbe essere ritirata. Nell'udienza del 21 febbraio 2005, la difesa ha invitato a deporre in qualit\u00e0 di esperti gli archeologi di Regensburg Peter Schauer e Joseph del laboratorio di ricerca Rathgen di Berlino. Secondo Schauer, in base alle fotografie, si tratta di un falso del XIX secolo, opera di dilettanti. Lo dimostrano, tra l'altro, gli identici fori sul bordo fatti con un punzone e praticabili solo con utensili moderni, ed i segni di fresatura sull'intaglio in alto a sinistra.\nIl fatto che ci siano altri reperti dell'et\u00e0 del bronzo non costituisce una prova, perch\u00e9 trovati in altri strati del terreno. La patina che ricopriva il disco potrebbe essere stata prodotta artificialmente con urina ed acidi. Schauer aveva gi\u00e0 espresso la sua tesi alla fine del 2004 rispondendo ai lettori del quotidiano \"Frankfurter Allgemeine Zeitung\" e in interviste con la \"S\u00fcddeutsche Zeitung\" e con la rivista svizzera \"Mysteries\", ma non con la stampa specializzata.\nCome esperti a favore dell'accusa Harald Meller, Ernst Pernicka, Heinrich Wunderlich ed il geologo Gregor Borg hanno sostenuto che il disco \u00e8 autentico; la prova \u00e8 data dalla concentrazione di rame presente nel terreno del luogo di ritrovamento, 50 volte superiore alla media, ed indica che l'oggetto di bronzo giaceva l\u00ec da moltissimo tempo.\nJoseph Riederer, su invito dalla difesa, ha cos\u00ec affermato: \"Dopo aver ascoltato quanto \u00e8 stato detto, sono fermamente convinto che il disco risale all'et\u00e0 del bronzo\".\nIl tribunale a questo proposito ha intenzione di valutare come motivare la sentenza; se si trattasse di un falso gli imputati rischiano un'incriminazione per truffa, avendo spacciato il disco per autentico.\nDiritti d'autore e di marchio.\nAttualmente il disco del cielo di Nebra \u00e8 al centro di un processo civile per i diritti di utilizzo; le parti in causa sono le case editrici Piper e Heyne e l'amministrazione del Sachsen-Anhalt, mentre il foro competente \u00e8 il tribunale di Magdeburgo.\nOggetto della controversia \u00e8 stata la riproduzione stilizzata del disco sulle copertine dei libri. L'ente regionale per la conservazione dei beni e l'archeologia, rappresentato dall'archeologo Harald Meller, ha avanzato al tribunale di Magdeburgo richiesta di procedimento contro le due case editrici per aver raffigurato il disco di Nebra senza aver corrisposto i diritti di licenza al governo del Sachsen-Anhalt.\nIl fondamento giuridico \u00e8 la legge sul diritto d'autore, che garantisce per 25 anni la facolt\u00e0 di proteggere un'opera non ancora di pubblico dominio. I rappresentanti legali delle case editrici ora sostengono che il disco del cielo, definito dallo stesso Meller un oggetto culturale, un'idea fondamentale, era di dominio pubblico gi\u00e0 nella preistoria. \"Il governo deve porre la questione non solo dal punto di vista legale, ma anche da quello della legittimazione morale. I tesori della cultura dell'umanit\u00e0 non devono essere esclusi da un dibattito pubblico solo perch\u00e9 oggetto di monopolio come una merce\", ha affermato l'avvocato Jorg Nabert che rappresenta la Piper.\nD'altra parte il governo ha proposto un marchio d'origine sul disco; secondo Nabert sarebbe restrittivo dal punto di vista legale se opere d'arte famose dovessero essere protette come marchi. In un'analoga disputa per la licenza di utilizzo del marchio nel 2003, il governo ha vinto la causa con la citt\u00e0 di Querfurt riguardante le immagini del disco riprodotte sui souvenirs. Se vincesse anche stavolta, le case editrici non potrebbero pi\u00f9 vendere i libri con la figura del disco, pena un'ingiunzione di pagamento fino a 250.000 euro."}
{"id": "148615", "revid": "1543377", "url": "https://it.wikipedia.org/wiki?curid=148615", "title": "Gatto Korat", "text": "Il Korat \u00e8 una razza di gatti originaria della Thailandia, dove viene anche chiamato si sawat.\nStoria.\nIl Korat in Thailandia.\nIl Korat prende il nome dalla provincia di Nakhon Ratchasima, detta anche provincia di Korat, della quale \u00e8 originario. Viene allevato in Thailandia fin da tempi antichissimi e le prime informazioni su questa razza risalgono a un antico manoscritto del 1350, lo \"Smud Khoi\" (\"Libro dei poemi dei gatti\"), nel quale il Korat viene indicato, insieme ad altre sedici razze, come simbolo di buona fortuna e di prosperit\u00e0. Ancora oggi la tradizione thai associa propriet\u00e0 magiche a questo felino; non \u00e8 raro che venga portato in processione nei villaggi, per esempio, per propiziare l'arrivo della pioggia.\nAl Korat sono associate molte altre tradizioni thai: si ritiene per esempio che regalare uno di questi gatti a due novelli sposi favorisca una vita matrimoniale felice e agiata e che adagiarlo nella culla di un neonato protegga quest'ultimo durante il sonno e sia benaugurale per il successo che il neonato avr\u00e0 nella vita. Posto all'ingresso di un villaggio, il gatto avvisava gli abitanti in caso di pericolo.\nIn Thailandia i Korat vengono acquistati solo raramente e si preferisce invece regalarli, in quanto la loro capacit\u00e0 di portare fortuna non deve avere prezzo. Un Korat \u00e8 considerato un regalo molto prezioso, da riservarsi a persone importanti come nobili, diplomatici o addirittura re.\nImportazione in occidente.\nLa prima coppia di gatti Korat, Nara e Darra, venne importata negli Stati Uniti nel 1959 da Jean Johnson. Da allora in poi molti si appassionarono a questa razza che venne rapidamente riconosciuta da tutte le associazioni feline mondiali. I primi Korat giunsero in Gran Bretagna nel 1972, esportati dagli Stati Uniti.\nAspetto.\nIl Korat \u00e8 un gatto a pelo corto, di taglia medio-piccola. \"... Il suo pelo \u00e8 soffice, le radici hanno il colore delle nuvole e le punte d'argento. I suoi occhi brillano come gocce di rugiada su una foglia di loto...\" cos\u00ec il Korat veniva descritto nell'antico \"Smud Khoi\". Questa antica descrizione si adatta ancora perfettamente al Korat, il cui aspetto \u00e8 infatti rimasto praticamente invariato durante il corso dei secoli. Si tratta di una delle poche razze feline a non aver subito interferenze e incroci. Questa stabilit\u00e0 \u00e8 probabilmente anche dovuta all'isolamento della sua regione di origine.\nLe femmine sono un po' pi\u00f9 piccole dei maschi, ma altrettanto muscolose e atletiche. Il corpo del Korat \u00e8 eccezionalmente elastico e la sua potente muscolatura gli permette evoluzioni che forse nessun'altra razza riesce ad eguagliare. Le zampe posteriori sono leggermente pi\u00f9 lunghe di quelle anteriori e gli permettono di spiccare dei salti notevoli con minimo sforzo.\nUna delle caratteristiche pi\u00f9 importanti di questa razza \u00e8 la forma della testa: vista di fronte, la testa \u00e8 a forma di cuore, con le arcate sopraciliari che ne formano la parte alta e il muso leggermente appuntito che ne delinea la parte inferiore. Gli occhi sono grandi, rotondi e di un colore verde intenso, che pu\u00f2 impiegare anche qualche anno a diventare definitivo, ma che pi\u00f9 passa il tempo pi\u00f9 guadagna di intensit\u00e0.\nIl mantello \u00e8 grigio (tecnicamente, \"silver blue\"). Ogni singolo pelo \u00e8 suddiviso in tre sfumature di grigio differente: chiaro alla radice, pi\u00f9 scuro centralmente e completamente trasparente in punta. Questa trasparenza delle punte conferisce al pelo un aspetto lucente, come una specie di aura che lo circonda seguendo i movimenti del corpo.\nIl Korat non ha sottopelo: il pelo primario deve pertanto rimanere piatto e attaccato al corpo. Per questo motivo nel periodo di muta non perde molto pelo.\nAlimentazione.\nIl Korat \u00e8 un gatto molto attivo e vivace: ha quindi bisogno di una dieta ricca di proteine e grassi fin tanto che \u00e8 in et\u00e0 adulta e in buona salute. Apprezza molti tipi di cibo; gli adulti, soprattutto sterilizzati o castrati, rischiano il sovrappeso. In questi casi \u00e8 consigliabile alimentarli con cibi adatti e comunque dosando le porzioni come necessario.\nSe abituati da piccoli, gradiranno molto il cibo secco che costituisce anche una soluzione salutare, a patto che sia costituito da alimenti controllati e prodotti da aziende specializzate. Saltuariamente, un merluzzo o un nasello a vapore o bagnomaria pu\u00f2 contribuire al benessere del gatto. \u00c8 anche consigliabile dare al Korat un rosso d'uovo pi\u00f9 o meno ogni quindici giorni (soprattutto nei mesi invernali) per dargli energia e per mantenere in condizione ottimale il mantello.\nAllevamento.\nAllevare il Korat \u00e8 impegnativo a causa del carattere, non proprio alla portata di tutti, di questa razza. Le femmine solitamente vanno in calore piuttosto presto (intorno ai cinque o sei mesi) e i loro vocalizzi sono veramente degni di nota. I maschi possono diventare fertili anche a sei mesi, cosicch\u00e9 \u00e8 consigliabile stare molto all'erta. Bench\u00e9 non esistano problemi di parto per le femmine, \u00e8 sicuramente molto difficile gestire un maschio integro data la sua grande vitalit\u00e0 e virilit\u00e0.\nI maschi sono comunque dei genitori amorevoli e partecipano attivamente all'educazione della propria prole seguendola amorevolmente e giocando con i cuccioli per tutta la loro permanenza. Danno anche una mano alla partoriente e, in alcuni casi, si comportano come un'esperta levatrice durante il parto aiutando la mamma a tagliare i cordoni ombelicali, a pulire i cuccioli e a tenerli al caldo.\nDi norma nascono dai tre ai cinque cuccioli per volta, ma si sono registrate anche cucciolate di otto o dieci cuccioli da fattrici particolarmente sane e robuste. Il peso dei cuccioli varia dai 75 gr ai 110 gr, anche a seconda del numero dei neonati nella cucciolata. Quando i cuccioli raggiungono l'et\u00e0 dello svezzamento, generalmente intorno alle quattro settimane, iniziano anche a esplorare il mondo che li circonda e a sviluppare il carattere di gattini allegri e vivaci, spesso in modo eccessivo. Adorano arrampicarsi su qualunque cosa o persona senza minimamente preoccuparsi dell'altezza che riescono a raggiungere, si infilano nei pi\u00f9 piccoli spazi e non di rado zampettano dentro le ciotole dell'acqua: la loro crescita richiede pertanto molta attenzione.\nCure, igiene e bellezza.\nLa condizione del pelo \u00e8 un indicatore fondamentale non solo per apprezzare la bellezza di un gatto, ma anche per individuarne il suo stato di salute. Naturalmente non \u00e8 sufficiente avere cura del pelo a livello esteriore per essere sicuri del benessere del proprio gatto, bisogna anche alimentarlo in maniera corretta, sottoporlo a visite veterinarie di controllo a cadenza fissa, rendere la sua vita allegra e serena il pi\u00f9 possibile, evitando lo stress al quale sono spesso soggetti.\nTornando alla cura e all'igiene, i gatti Korat, essendo a pelo corto, non hanno bisogno di particolari accorgimenti estetici o di prodotti particolari. Sar\u00e0 sufficiente l'uso di un panno di daino umido una volta al giorno per togliere dal mantello la polvere che inevitabilmente vi si annida e, se necessario, si potr\u00e0 usare un pettine a denti stretti per sciogliere eventuali piccoli nodi o rimuovere del pelo morto. Gli occhi e le orecchie vanno puliti con detergenti neutri facilmente reperibili in commercio. Al resto pensano loro stessi con una cura attenta e metodica.\nPer poterlo lavare con acqua corrente sar\u00e0 necessario abituarlo da molto piccolo. Non ama l'acqua, anche se trascorre ore a giocare con le gocce che escono dal rubinetto e quindi se si prover\u00e0 a immergerlo senza avergli prima fatto fare un po' di pratica ci far\u00e0 sicuramente ricordare di averci provato.\nIl padrone \"ideale\".\nVa detto subito che il Korat non \u00e8 adatto a tutti. Sa adattarsi a tutte le situazioni abitative, ma sviluppa un forte legame con il proprio padrone e se questi non riesce a capirne le esigenze e le particolarit\u00e0, non sar\u00e0 vita facile per i due.\nIl Korat ha un carattere molto dominante e tende a sottomettere chiunque, animale o persona, ai propri voleri. Un atteggiamento da piccolo tiranno che va dunque educato da una persona dal carattere deciso. Il padrone di un Korat deve riuscire ad avere con questo animale un rapporto alla pari, di rispetto reciproco e di fiducia. Solo cos\u00ec potranno venire in superficie gli aspetti pi\u00f9 teneri di questi gatti e si potranno pienamente apprezzare. Il padrone di un Korat non deve lasciarlo solo per troppo tempo: piuttosto sarebbe preferibile portarlo con s\u00e9. I Korat non hanno problemi a viaggiare e sopportano agevolmente anche lunghi viaggi in auto o in aereo, l'importante per lui \u00e8 non perdere di vista il padrone troppo a lungo. Si deve essere disposti a trascorrere del tempo a giocare con lui, facendolo saltare o correre dietro una pallina (che continuer\u00e0 a riportare indietro fino allo sfinimento).\nI Korat sono dunque dei gatti veramente particolari e adatti a persone che sono a volte anche disposte a farsi un po' tiranneggiare da questo \"piccolo despota\".\nIl carattere.\nIn linea generale il Korat ha un carattere molto forte. Un gatto senza paura, un gatto che quasi mette a disagio con alcuni suoi atteggiamenti. \u00c8 molto indipendente e non ama condizionamenti o imposizioni.\nAdora giocare con i bambini e con altri animali purch\u00e9 gli sia concesso di avere l'ultima parola. \u00c8 curioso, molto intelligente fino al punto di imparare a copiare i comportamenti umani, soprattutto quelli che possono rivelarsi utili per se stesso. \u00c8 molto difficile che un Korat tiri fuori gli artigli per aggredire, neanche quando si trova in situazioni particolarmente delicate. Preferisce affrontare eventuali problemi sfoderando vocalizzi mozzafiato e facendo movimenti che ricordano tanto quelli delle arti marziali orientali.\nSoprattutto \u00e8 un gatto estremamente giocherellone, anche da adulto o avanti con l'et\u00e0, e molto furbo e ama da impazzire fare scherzi e trabocchetti sia ad altri animali sia alle persone. Vivace e chiacchierone, ma non assillante, \u00e8 molto facile da capire quando vuole una cosa: i suoi vocalizzi e le sue posture sono estremamente eloquenti. Ci sono comunque delle leggere differenze tra il carattere dei maschi e quello delle femmine: le femmine, sia sterilizzate sia integre, sono un po' pi\u00f9 indipendenti e intraprendenti dei maschi; infatti adorano i giochi di forza veri e propri col padrone e andranno da lui quando lo vorranno e raramente quando glielo si chiede. Si infileranno per forza, e di nascosto, sotto le coperte, apriranno i cassetti di tutta casa, magari per fare uno scherzo, e faranno trovare la televisione o la luce accesa al rientro per poi guardare l'interlocutore con aria interrogativa come a dire: \"Chi? Io?\".\nI maschi sono invece pi\u00f9 tranquilli e affabili, soprattutto se castrati. Non si tireranno mai indietro davanti a una buona dose di coccole. Sono degli inguaribili giocherelloni, ma non hanno la malizia delle femmine, perci\u00f2 diventa estremamente piacevole e rilassante giocare con loro. Come le femmine, sono molto delicati nel giocare ed \u00e8 difficile che rompano degli oggetti in casa. Potrebbero trotterellare tra decine di ninnoli di porcellana o di cristallo senza nemmeno sfiorarne uno.\nI Korat sono quindi dei gatti affascinanti e accattivanti. Chiunque ne ha posseduto o ne possiede uno lo considera unico e insostituibile. Un vero felino dalle dimensioni ridotte che ha, per la maggior parte, conservato parecchi dei tratti caratteriali dei gatti selvatici, addolciti, com'\u00e8 naturale, da secoli di convivenza e di rispetto reciproco con chi li ha saputi apprezzare."}
{"id": "148619", "revid": "37401", "url": "https://it.wikipedia.org/wiki?curid=148619", "title": "Indovinello veronese", "text": "Il cosiddetto \"Indovinello veronese\" \u00e8 il primo testo conosciuto scritto in un volgare italiano, tracciato in corsiva nuova da un ignoto copista tra l'VIII secolo e l'inizio del IX in forma d'appunto, presso il margine superiore di un foglio in un codice pergamenaceo pi\u00f9 antico. \u00c8 forse il pi\u00f9 antico testo pervenuto che usi lingua romanza (i Giuramenti di Strasburgo sono datati a cinquant'anni pi\u00f9 tardi) e rappresenterebbe un possibile atto di nascita del volgare in Italia, ma non tutti gli studiosi sono concordi e alcuni ritengono che si tratti ancora di latino (pur se con le evidenti aberrazioni), come dimostra il fatto che il testo ha bisogno di una traduzione in italiano.\nIl codice originale fu redatto in Spagna all'inizio dell'VIII secolo e giunse a Verona non troppo tempo dopo. Le due postille furono individuate nel 1924. Fu Vincenzo De Bartholomaeis a scoprirne per primo il senso, con l'aiuto di Lina Calza, una studentessa universitaria del I anno. Fu Luigi Schiaparelli a tracciarne il percorso, dalla Spagna a Verona: il codice probabilmente lasci\u00f2 la penisola iberica poco dopo la conquista araba del Regno di Toledo (711), pass\u00f2 poi da Cagliari e Pisa negli anni trenta dell'VIII secolo e prima della fine del secolo giunse a Verona.\nAl testo dell'indovinello si accompagna un testo, stavolta in latino pi\u00f9 sorvegliato: si tratta di una formula canonica di benedizione in latino, esterna all'indovinello, ma che gli studiosi hanno utilizzato, talvolta in maniera contrastante, per avallare le proprie ipotesi linguistiche.\nTesto, parafrasi e soluzione.\nL'indovinello istituisce forse un'analogia tra l'azione del contadino con l'aratro in un campo e quella dell'amanuense con la scrittura sulla carta.\nOrigini.\nFu rinvenuto da Luigi Schiaparelli sul \"recto\" del f. 3 del codice LXXXIX custodito nella Biblioteca capitolare di Verona nel 1924. Il codice \u00e8 di provenienza spagnola, sicuramente di Toledo, poi portato a Cagliari, in seguito a Pisa, prima di raggiungere Verona.\nSi suppone che lo scrittore di tale indovinello fosse veronese, data la presenza di tratti tipici del dialetto veronese (come \"\" = \"aratro\").\nLa forma stilistica, secondo la dimostrazione di Monteverdi, \u00e8 quella di una coppia di esametri caudati. Molto probabilmente si tratta di una \"prova di penna\".\nIl testo dell'indovinello \u00e8 seguito da una breve formula latina, vergata da un'altra mano, che recita: \"Gratias tibi agimus omnipotens sempiterne Deus\", cio\u00e8 \"Ti rendiamo grazie, Dio onnipotente ed eterno\".\nSignificato.\n\u00c8 una testimonianza autoreferenziale, vale a dire la descrizione dell'atto dello scrivere da parte dello stesso amanuense. Si tratta di un indovinello comune alla letteratura tardo-latina, e rimanda a quattro diverse interpretazioni, delle quali la prima \u00e8 la pi\u00f9 diffusa e condivisa. Le interpretazioni partono dal significato del primo sintagma \"se pareba\":\nDal latino al volgare.\nIn realt\u00e0 l\"Indovinello\" non segna un punto di svolta epocale nella trasformazione del latino in volgare, nonostante la caduta delle desinenze latine e il vocalismo schiettamente volgare di \"negro\". Fenomeni analoghi abbondano nei documenti coevi d'area veneta o pi\u00f9 genericamente settentrionale, anche con frequente intrusione di barbarismi lessicali. Solo nel Placito capuano e negli altri Placiti cassinesi, che risalgono al 960-963 d.C., la coscienza distiva tra latino e volgare emerge nitida in una scrittura quasi del tutto libera da declinazioni e condizionamenti della sintassi latina. Nell'Indovinello il volgare \u00e8 certo in gestazione, ma \u00e8 ancora nella fase embrionale.\nPrimo volgare o tardo latino?\nDopo un entusiasmo generale per il ritrovamento, i critici si sono divisi sull'ipotesi che affiderebbe a questo documento la nascita della lingua italiana. Responsabili di questi dubbi, avanzati gi\u00e0 da Migliorini, sono i caratteri tardolatini che non mostrerebbero ancora un volgare \"maturo\" affrancato dalla vecchia lingua. Si pensi alla coniugazione in \"-eba\" e in \"-aba\", in cui la \"b\" non \u00e8 ancora diventata \"v\", al \"semen\" che \u00e8 un nominativo/accusativo latino. Ci\u00f2 che induce a guardare al volgare \u00e8 la mancanza della \"-t\" finale nei verbi (si dice appunto pareva, arava ecc. in italiano), l'aggettivo \"negro\" (e non \"nigrum\" come vorrebbe il latino), in pratica gi\u00e0 italianizzato per la \"-o\" finale e la trasformazione di i breve &gt; e (\u00e9 chiusa), mentre la \"-es\" di \"boves\" sarebbe da attribuire non direttamente al latino, bens\u00ec ad influenze ladine, data la collocazione geografica di Verona. \"Albo\" \u00e8 precedente all'introduzione del Germ. \"blank\" &gt; it. \"bianco\" fr. \"blanc\" ecc. nel mondo tardo-latino e pu\u00f2 essere considerato un volgare molto arcaico. Notiamo ancora \"albo versorio\" in \"-o\", come appunto vuole l'italiano ovvero il dialetto. Carlo Tagliavini, in \"Le origini delle lingue neolatine\", ipotizza un'origine dotta con connotazione semivolgare, proveniente da ambienti scolastici ecclesiastici, nei quali gli alunni chierici utilizzavano come mezzo di comunicazione una lingua latina sgrammaticata e con molte incertezze lessicali. Ci\u00f2 spiegherebbe perch\u00e9 nello stesso testo convivono latinismi e volgarismi. Arrigo Castellani, in \"I pi\u00f9 antichi testi italiani: edizione e commento\", ritiene anch'egli che il testo abbia un'origine dotta, ma che quella giunta sino a noi sia una testimonianza del latino medievale e non del volgare. Un altro studioso che avalla la tesi del semi-volgare \u00e8 Vincenzo De Bartholomaeis. Giovanni Tamassia e Michele Scherillo, invece, ritengono che la lingua adoperata sia il latino volgare. Giulio Bertoni ipotizza che la lingua sia latino rustico, mentre Pio Rajna sostiene l'ipotesi dello schietto volgare.\nPerch\u00e9 una lingua possa essere definita tale, deve essere presente nel parlante una chiara coscienza linguistica. Ci\u00f2 significa che se il copista che ha scritto l'indovinello fosse stato cosciente del suo uso del volgare in contrapposizione alla lingua latina, l'attestazione potrebbe essere considerata senza ombra di dubbio volgare. Secondo alcuni studiosi, prova di questa coscienza linguistica sarebbe la benedizione in latino scritta a margine dell'indovinello, la quale dimostrerebbe come nello scrivente fosse chiara la diversit\u00e0 tra la lingua latina e il suo volgare. Alcuni paleografi, per\u00f2, sostengono che la terza riga del codice contenente la benedizione sia stata scritta da altra mano e in epoca pi\u00f9 tarda rispetto a quella dell'indovinello. Ci\u00f2 farebbe, se non cadere, quanto meno traballare ogni ipotesi di coscienza linguistica del copista e di conseguenza l'indovinello si collocherebbe non tra le prime attestazioni dell'italiano volgare, ma tra quelle del tardo latino.\nCitazioni letterarie.\nL'indovinello viene citato nel quarto romanzo di Umberto Eco, intitolato \"Baudolino\" ed ambientato tra il XII e il XIII secolo. L'eremita che, con scopi non interamente onorevoli, istruisce Baudolino, lo cita in una forma semplificata - \"alba pratalia arabat et negrum semen seminabat\" - quando decide di insegnargli a scrivere."}
{"id": "148623", "revid": "767487", "url": "https://it.wikipedia.org/wiki?curid=148623", "title": "Kobilje", "text": "Kobilje \u00e8 un comune di 624 abitanti della Slovenia nord-orientale. "}
{"id": "148624", "revid": "1566286", "url": "https://it.wikipedia.org/wiki?curid=148624", "title": "Kally Sambucini", "text": "Biografia.\nAccreditata anche come Kally Sam e Kelly Sambucini, era la compagna del pi\u00f9 noto Emilio Ghione, anch'egli attore: con il marito fece coppia fissa nei film della serie riguardante l'antieroe oscuro Za-la-Mort; il ruolo interpretato dall'attrice in questi film era l'antitesi del personaggio inventato da Ghione e cio\u00e8 Za-la-Vie, la sua fragile compagna. Ebbe anche un'esperienza con il cinema sonoro, interpretando nel 1942 il film \"Notte di fiamme\" con la regia di Ladislao Kish.\nNel 1947 Emilio Ghione Jr tent\u00f2 di riportare alla ribalta i personaggi che avevano fatto il successo del padre, con il film \"Fumeria d'oppio\" con la regia di Raffaello Matarazzo ed un cast di livello, ma la pellicola ebbe un successo inferiore alle aspettative."}
{"id": "148626", "revid": "110157", "url": "https://it.wikipedia.org/wiki?curid=148626", "title": "Ko\u010devje", "text": "Ko\u010devje (pronuncia {k\u0254\u02c8t\u0283e\u02d0u\u032fj\u025b}, in italiano \"Cocevie\", in tedesco \"Gottschee\") \u00e8 un comune di 16.999 abitanti della Slovenia meridionale. Con 563,7 km\u00b2 \u00e8 il comune pi\u00f9 grande della Slovenia per estensione, collocato tra i fiumi Cherca e Kolpa. \u00c8 noto per la sua antica foresta ed i suoi animali selvatici, tra cui l'orso bruno. La cittadina costitu\u00ec fino al 1945 un'isola linguistica tedesca in un'area a maggioranza slovena.\nStoria.\nVenne menzionata nell'anno 1363 (\"Gutschee\") come feudo dei conti di Ortenburg, i quali fecero giungere dalla Germania alcune famiglie di agricoltori che popolarono le campagne e fondarono alcuni villaggi sulle colline e tra i monti del Ko\u010devsko. In pochi decenni Ko\u010devje divenne il centro commerciale della valle del fiume Rin\u017ea e delle terre circostanti, ottenendo il titolo di citt\u00e0 nel 1471 (\"civitas Gotsche\").\nLa cittadina, assalita pi\u00f9 volte dai Turchi, cerc\u00f2 di resistere grazie a un giro di mura circondato dalle acque del fiume, deviate in un profondo fossato. Malgrado ci\u00f2, nel 1491 Gottschee fu conquistata ed incendiata. Risorse faticosamente sempre come centro commerciale ed artigianale, e verso la fine del XIX secolo giunse ad essere un modesto centro industriale.\nDal 1941 al 1943, durante la seconda guerra mondiale, fu occupata dal Regno d'Italia, inquadrata nella Provincia di Lubiana, divisa tra i comuni di Cocevie Citt\u00e0/Ko\u010devje Mesto, Cocevie Comune/Ko\u010devje Ob\u010dina, Copriv\u00ecnico/Koprivinik, Fiume di Cocevie/Ko\u010devska Reka, Mosegli/Mozelj e Vecchio Loco/Stari Log.\nSubito dopo il conflitto, nella vicina foresta, avvennero i massacri di Ko\u010devski rog, definiti pure massacri di Cocevie da vari storici e, sempre in quel periodo, la popolazione di lingua tedesca fu costretta a esiliare in Germania o trucidata subendo una pulizia etnica.\nTedeschi del Gottschee.\nL'occupazione italiana della Jugoslavia nell'aprile 1941 inizialmente riguard\u00f2 anche la plurisecolare comunit\u00e0 etnica tedesca della Slovenia meridionale, detta \"di Gottschee\".\nNell'estate 1941 l'intera comunit\u00e0 tedesca di Gottschee, un'area di oltre 800 km\u00b2 con 172 villaggi che faceva parte della provincia di Lubiana, fu trasferita - per accordi italo-tedeschi simili a quelli dell'Alto Adige - nella Slovenia occupata dalla Germania. Allo stesso tempo oltre 20.000 sloveni furono rimossi dall'area di Maribor e traslocati nel Gottschee.\nNell'ultimo anno di guerra quasi tutti i Tedeschi del Gottschee che non si erano trasferiti, circa un migliaio, furono sterminati dai partigiani titoisti . Dopo il 1945 tutti i 28.000 tedeschi del Gottschee dovettero rinunciare a rimpatriare, quindi in molti casi emigrarono negli Stati Uniti, per volont\u00e0 delle autorit\u00e0 jugoslave.\nIn questa forma fu attuata una completa \"pulizia etnica\" della minoranza tedesca di Gottschee in circa un quinto del territorio della Slovenia, secondo la \"Danube Swabian Association\"\nIl \"Gottscheer Altsiedler Verein\" \u00e8 l'associazione che rappresenta l'antica minoranza germanofona insediata nella regione di Kocevje-Gottschee, a sud di Lubiana. Questa isola linguistica scomparsa del sud-ovest della Slovenia conta ancora oggi diverse migliaia di persone sparse per il mondo che si tramandano un dialetto tedesco risalente al XIV secolo.\nLocalit\u00e0.\nIl comune \u00e8 diviso in 68 insediamenti (\"naselja\"):"}
{"id": "148627", "revid": "203463", "url": "https://it.wikipedia.org/wiki?curid=148627", "title": "Komenda", "text": "Komenda \u00e8 un comune di 5.279 abitanti della Slovenia centrale. Si trova circa 25 km a nord del centro di Lubiana.\nViene indicato per la prima volta in un documento ufficiale nel 1163 e tra i personaggi pi\u00f9 importanti collegati al paese troviamo Peter Pavel Glavar (1721-1784), figlio di Pietro Giacomo di Testaferrata, conosciuto per i suoi studi sull'apicoltura e la sua cura nella costruzione di chiese, ospedali e scuole per le persone povere e Tadej Poga\u010dar, ciclista, che nel 2020 ha vinto tre tappe ed il Tour de France, diventando cos\u00ec il primo corridore sloveno a vincere la \"Grand Boucle\". \nAmministrativamente \u00e8 stato unito a Kamnik fino alla separazione avvenuta nel 1998.\nNel nucleo principale del municipio omonimo vivono circa 900 persone, la maggior parte dedita all'agricoltura e all'allevamento equino."}
{"id": "148629", "revid": "767487", "url": "https://it.wikipedia.org/wiki?curid=148629", "title": "Kostel", "text": "Kostel (in italiano: \"Pietra Pelosa\"; in tedesco: \"Grafenwarth\") \u00e8 un comune di 681 abitanti della Slovenia meridionale. \nDal 1941 al 1943, durante l'occupazione, ha fatto parte della Provincia Italiana di Lubiana, inquadrato nel comune di Fara."}
{"id": "148630", "revid": "6923", "url": "https://it.wikipedia.org/wiki?curid=148630", "title": "A.D. Vision", "text": "A.D. Vision (comunemente chiamata ADV) \u00e8 una compagnia statunitense del settore dell'intrattenimento con sede a Houston e che \u00e8 attiva nella produzione e distribuzione di home video, trasmissioni televisive, distribuzione di film teatrali, merchandising, pubblicazione di giornali e libri comici a fumetti. Inoltre \u00e8 la pi\u00f9 grande compagnia di anime in tutto il Nord America.\nStoria.\nVenne fondata nel 1992 dai fan degli anime John Ledford e Matt Greenfield. Da allora la compagnia \u00e8 cresciuta immensamente in dimensione e ha diversificato con numerose aziende collegate. Forse la sua propriet\u00e0 principale \u00e8 la serie anime dello studio Gainax \"Neon Genesis Evangelion\", originalmente lanciata da ADV negli USA nel 1997 e da allora rilanciata molte volte. La compagnia ha uffici in Nord America, Europa e Asia.\nPer loro stessa ammissione il significato delle iniziali \"A.D.\" \u00e8 un ben nascosto segreto dell'azienda."}
{"id": "148633", "revid": "767487", "url": "https://it.wikipedia.org/wiki?curid=148633", "title": "Kozje", "text": "Kozje (in tedesco \"Drachenburg\") \u00e8 un comune di 3.341 abitanti della Slovenia orientale.\nSuddivisione.\nIl comune di Kozje \u00e8 suddiviso in 23 frazioni:"}
{"id": "148639", "revid": "416175", "url": "https://it.wikipedia.org/wiki?curid=148639", "title": "Kranjska Gora", "text": "Kranjska Gora (IPA: , in tedesco \"Kronau\", in italiano \"Monte Cragnisca\", in friulano \"Mont Cragnisca\" o \"Cragnisca Gora\") \u00e8 l'insediamento capoluogo del comune di Kranjska Gora, tra Italia e Austria, tra le Alpi Giulie e le Caravanche ed \u00e8 conosciuta principalmente come localit\u00e0 sciistica e di villeggiatura, oltre che per un frequentato casin\u00f2. Ospita annualmente un evento della Coppa del mondo di sci alpino, nota come \"Coppa Vitranc\", con una gara di slalom gigante e una di slalom speciale maschili. Il noto trampolino per lo sci (Letalnica) \u00e8 invece situato nella vicina valle del Tamar, Planica.\nGeografia fisica.\nTerritorio.\nIl paese \u00e8 situato nell'alta valle della Sava, un tempo denominata \"Gornjesavska Dolina\", e oggi nota semplicemente come \"Dolina\".\nPosizionata all'estremo nordovest della Slovenia, al confine con Italia e Austria, la valle \u00e8 delimitata a nord dalle Caravanche e a sud dalle cime pi\u00f9 elevate delle Alpi Giulie.\nA est, il territorio confina con quello di Jesenice, dove la valle si apre verso quella del \"Radovljica\", mentre a ovest, in prossimit\u00e0 di \"Rate\u010de\" segue abbastanza fedelmente lo spartiacque tra la Sava e il torrente Slizza, subaffluente della Drava. Inoltre, Kranjska Gora \u00e8 delimitata a nord dal Wurzenpass, che collega \"Podkoren\" al comune austriaco di Arnoldstein, in Carinzia, mentre a sud, tramite il passo della Moistrocca (\"Vr\u0161i\u010d\"), \u00e8 connessa con \"Trenta\", frazione di Plezzo, nel goriziano sloveno.\nClima.\nL'alta valle della Sava presenta un clima alpino, con inverni lunghi e nevosi e estati abbastanza brevi e piovose, con temperature moderate.\nL'inverno dura tra quattro e cinque mesi e il territorio \u00e8 ricoperto da un manto nevoso per circa quattro mesi. La temperatura minima media in gennaio, il mese pi\u00f9 rigido, raggiunge talvolta i -8 \u00b0C, mentre le massima \u00e8 spesso superiore agli 0 \u00b0C. Nel mese pi\u00f9 caldo le temperature medie oscillano tra i 10 \u00b0C e il 23 \u00b0C.\nStoria.\nKranjska Gora possiede dal 1848 lo statuto di Citt\u00e0. Dagli anni 1870 al 1966, nel territorio era presente una stazione ferroviaria situata sulla tratta Lubiana - Tarvisio: attualmente le stazioni pi\u00f9 facilmente raggiungibili sono quelle di Tarvisio e Jesenice.\nTurismo.\nNel 2019 ci sono stati turisti, di cui stranieri."}
{"id": "148643", "revid": "767487", "url": "https://it.wikipedia.org/wiki?curid=148643", "title": "Kri\u017eevci (Slovenia)", "text": "Kri\u017eevci (in tedesco \"Kreuzdorf bei Luttenberg\") \u00e8 un comune di 3.553 abitanti della Slovenia nord-orientale.\nQua \u00e8 nato il politico Milan Ku\u010dan. \nLocalit\u00e0.\nIl comune di Kri\u017eevci \u00e8 diviso in 16 insediamenti (\"naselja\"):"}
{"id": "148645", "revid": "228587", "url": "https://it.wikipedia.org/wiki?curid=148645", "title": "Kri\u017eevci", "text": ""}
{"id": "148650", "revid": "9", "url": "https://it.wikipedia.org/wiki?curid=148650", "title": "Idrija", "text": ""}
{"id": "148651", "revid": "9", "url": "https://it.wikipedia.org/wiki?curid=148651", "title": "Kanal ob So\u010di", "text": ""}
{"id": "148652", "revid": "9", "url": "https://it.wikipedia.org/wiki?curid=148652", "title": "Komen", "text": ""}
{"id": "148654", "revid": "580197", "url": "https://it.wikipedia.org/wiki?curid=148654", "title": "Nova Gorica", "text": "Nova Gorica (pronuncia slovena ; letteralmente \"Nuova Gorizia\"; in friulano \"Gnuve Gurize\") \u00e8 il principale insediamento, di abitanti, della Slovenia appartenente alla regione statistica del Goriziano: ricade nel territorio del comune citt\u00e0 di Nova Gorica (\"Mestna ob\u010dina Nova Gorica\") e ne \u00e8 capoluogo comunale, rappresentando la controparte slovena di Gorizia, citt\u00e0 posta sul confine tra l'Italia e la Slovenia.\n\u00c8 stata scelta per essere capitale europea della cultura nel 2025, in coppia con la confinante Gorizia, insieme a Chemnitz. \nGeografia fisica.\nRappresentato in parte nella carta IGM al 25.000: 40A-IV-NE, 40\u00b0-IV-SE\nTerritorio.\nNel territorio scorrono i fiumi Isonzo (\"So\u010da\"), Vipacco (\"Vipava\"), Branizza (\"Branica\") ed i torrenti Vertoibizza (\"Vertojbica\"), Rio di Voghersca (\"Vogr\u0161\u010dek\"), Liaco (\"Lijak\"), Ranziano (\"Ren\u010d\"), Corno (\"Koren\").\nI monti che si trovato nella citt\u00e0 sono: il monte San Gabriele (\"\u0160kabrijel\"), 646 m, il monte Sabotino (\"Sabotin\"), 609 m, il monte Santo (\"Sveta Gora\"), 681 m, il monte San Daniele (\"\u0160tanjel\"), 554 m, il monte Vodice, 651 m, il Monte Frigido (\"Mrzovec\"), 1410 m, il monte Bucovizza (\"Veliki Bukovec\"), 1448 m, il Passo dei Turchi (\"Tur\u0161ki klanec\"), 1118 m, il Monte C\u00e9son (\"Veliki \u010ce\u0161evik\"), 1348 m, il Bosco Panovizza (\"Panovec\"), 187 m, il Col Grande (\"Veliki Hrib\"), 526 m, il Sella di Dol (\"Prevalo\"), 336 m, il Sella di Raunizza (\"Vratca\"), 403 m.\nStoria.\nNova Gorica fu costituita allo scopo di ridare un baricentro amministrativo all'area territoriale circostante annessa alla Jugoslavia, in quanto veniva a mancare il ruolo naturale che era stato svolto dalla citt\u00e0 di Gorizia, rimasta in territorio italiano. Lo sviluppo urbanistico e demografico fu rapido e notevole soprattutto negli anni cinquanta e sessanta con la realizzazione di vasti quartieri di edilizia popolare. Le due citt\u00e0, in precedenza separate dal confine di stato italo-jugoslavo e poi italo-sloveno, ora sono di fatto unite dal 21 dicembre 2007, giorno in cui la Slovenia \u00e8 entrata nell'area del trattato di Schengen e che ha provocato la definitiva caduta delle barriere doganali. Sono comunque molto diverse, essendo il centro sloveno praticamente privo di edifici storici: l'unico edificio di rilievo del centro cittadino \u00e8 la stazione ferroviaria che \u00e8 posta sulla linea transalpina. Dall'inizio del 2010, a coronamento di un percorso di riavvicinamento che dura da anni, i tre comuni confinanti di Nova Gorica, Gorizia e San Pietro-Vertoiba hanno siglato l'accordo di costituzione del GECT (\"Gruppo Europeo di Cooperazione Territoriale\"), per implementare e concordare pi\u00f9 facilmente la collaborazione e lo sviluppo transfrontaliero.\nMonumenti e luoghi d'interesse.\nNova Gorica \u00e8 stata edificata integralmente a partire dal dopoguerra seguendo gli schemi architettonici dei quartieri popolari sovietici, con grandi palazzine in cemento a vista che hanno contribuito a creare un insediamento urbano freddo e anonimo.\nNegli ultimi anni sono sorti vari casin\u00f2, meta di molti giocatori italiani.\nNelle vicinanze sul colle della Castagnevizza (in sloveno \"Kostanjevica\") sorge l'omonimo monastero francescano; nella cripta della chiesetta annessa al monastero sono custodite le tombe del re Carlo X di Francia e di alcuni dei suoi parenti.\nAltri monumenti degni di menzione sono il ponte ferroviario di Salcano nel borgo omonimo subito a nord del centro, il santuario di Monte Santo ed il castello dei conti Coronini, posto su una collina ad est, nella frazione di Moncorona.\nSociet\u00e0.\nEtnie e minoranze straniere.\nLa conoscenza della lingua italiana \u00e8 molto diffusa, nonostante la minoranza italofona, autoctona e non, sia da tempo ridotta ai minimi termini e non sia stabilito alcun riconoscimento e tutela ufficiale per l'italiano (che \u00e8 comunque insegnato come seconda lingua straniera in alcuni istituti superiori); secondo l'ultimo censimento le persone che si dichiarano di madrelingua italiana sono 98.\nSport.\nIl ND Gorica \u00e8 la massima associazione calcistica cittadina e milita nel campionato sloveno di calcio (Prva slovenska nogometna liga). Il KMN Gorica \u00e8 la squadra di calcio a 5.\nLo stadio \u0160portni Park, costruito nel 1947, \u00e8 sede del ND Gorica. Ha una capienza di 3.066 posti ed \u00e8 utilizzato nella 1. SNL."}
{"id": "148657", "revid": "594360", "url": "https://it.wikipedia.org/wiki?curid=148657", "title": "Dae Hyeon-seok", "text": ""}
{"id": "148658", "revid": "5456", "url": "https://it.wikipedia.org/wiki?curid=148658", "title": "Da Xuanxi", "text": ""}
{"id": "148659", "revid": "536103", "url": "https://it.wikipedia.org/wiki?curid=148659", "title": "Marco Porcio Catone Uticense", "text": "Se si eccettua l'accusa, non verificata, di \"ebrius\" (ubriacone) mossagli da Giulio Cesare, l'Uticense \u00e8 descritto persino dalle fonti a lui ostili e dai suoi pi\u00f9 aspri nemici come una figura di somma rettitudine, incorruttibile ed imparziale, molto scomodo per gli avversari. \u00c8 mostrato come il campione delle prische virt\u00f9 romane per antonomasia, uomo fuori del suo tempo, citato ogni qual volta si volevano lodare (o anche sbeffeggiare, come in Marziale) i Romani dei tempi eroici.\nSeguace della filosofia stoica e celebre oratore, Catone Uticense viene ricordato, oltre che per la sua caparbiet\u00e0 e tenacia, per essersi ribellato alla presa di potere da parte del suo rivale Cesare, preferendo il suicidio all'umiliazione di farsi graziare da Cesare e assistere alla fine dei valori repubblicani di Roma, che aveva sempre difeso.\nBiografia.\nOrigini familiari.\nFiglio di Marco Porcio Catone il Censore e di Salonina, Marco Porcio Catone Saloniano, ebbe due figli, il maggiore dei quali, Marco Saloniano il Giovane, spos\u00f2 Livia, figlia di Marco Livio Druso, console nel 112 a.C. Da questo matrimonio nacque, oltre quel Marco, che sar\u00e0 l'Uticense, Porcia. Da un precedente matrimonio di Livia con Quinto Servilio Cepione erano nati Servilia e Quinto Servilio Cepione. Quest'ultimo avr\u00e0 una figlia anch'essa di nome Servilia. Pertanto Marco (il futuro Uticense) e Porcia, Servilia e Quinto Servilio Cepione, erano figli della stessa madre.\nDal matrimonio di Servilia (sorellastra dell'Uticense e amante di Gaio Giulio Cesare) con il tribuno della plebe Marco Giunio Bruto, nascer\u00e0 Marco Giunio Bruto il futuro cesaricida, che sposer\u00e0 la cugina Porcia (figlia di Catone). L'altra Servilia, nipote dell'Uticense, andr\u00e0 sposa a Lucio Licinio Lucullo e verr\u00e0 da questi ripudiata per la sua scandalosa condotta. Una menzione a parte merita la moglie dell'Uticense, Marcia, ceduta dallo stesso al famoso oratore Ortensio, ricchissimo, e ripresa in casa dopo la morte di quest'ultimo.\nGiovinezza e studi.\nPlutarco, nella sua raccolta di biografie intitolata \"Vite parallele\", descrive il giovane Catone Uticense come un ragazzo molto composto e deciso, dal carattere imperturbabile, sia nel parlare che nelle attivit\u00e0 fisiche. Data la sua modestia e il suo coraggio sviluppato nel corso degli anni, Catone stava lontano da chi tentava di adularlo e si dimostrava autoritario invece nei confronti di chi lo voleva intimidire; tuttavia non era un tipo violento e non si lasciava sopraffare dall'ira.\nSempre secondo Plutarco, Catone non sorrideva quasi mai e si rilassava solo in determinate occasioni.\nCatone Uticense durante gli anni scolastici risultava essere molto pi\u00f9 impacciato e duro di comprendonio rispetto ai suoi compagni, anche se aveva una grande capacit\u00e0 mnemonica. Nonostante le difficolt\u00e0 negli studi, Catone li viveva molto seriamente e laboriosamente, ascoltando ed obbedendo sempre agli insegnamenti del suo saggio e comprensivo tutore, l'anziano Sarpedonte.\nDurante questo periodo, gli alleati italici di Roma facevano di tutto per ottenere la cittadinanza romana, il che preoccupava non poco i militari e i senatori romani. Il condottiero marso Quinto Poppedio Silone, che alloggiava allora nella casa di Livio Druso, incitava il piccolo e suo fratello a prendere parte, una volta diventati uomini, alla battaglia per la cittadinanza:\nIl fratello di Catone, Cepione, accett\u00f2 sorridendo, mentre Catone rimase in silenzio a guardare Silone e gli altri ospiti con disprezzo, quindi Silone lo afferr\u00f2 da terra e lo avvicin\u00f2 alla finestra, minacciando che l'avrebbe ucciso facendolo cadere da l\u00ec, ma Catone continu\u00f2 a non dire niente. Silone, resosi conto che il ragazzo non aveva nessuna paura, lo rimise gi\u00f9 e disse:\nCarriera politica.\nNel 72 a.C. Catone combatt\u00e9 come volontario nella terza guerra servile contro Spartaco. Nel 67 a.C. venne nominato tribuno militare in Macedonia e legato di Pompeo per la guerra contro i pirati. Fu questore nel 64 a.C. e tribuno della plebe nel 62 a.C. Essendo tribuno designato, nel 63 a.C. ottenne dal senato la condanna a morte per alcuni seguaci di Catilina (pena che sar\u00e0 poi eseguita dall'allora console Cicerone), in opposizione a Cesare, che proponeva pene pi\u00f9 miti. Quindi fu questore e propretore tra il 58 a.C. e il 56 a.C., con l'incarico di ridurre a provincia romana l'isola di Cipro sottratta all'Egitto, pretore nel 54 a.C.. Intorno al 49 a.C. lo troviamo in Sicilia, non si sa bene se col grado di questore o di propretore. Poco portato al compromesso e indifferente agli interessi dei compagni di partito, quello degli \"optimates\", conobbe anche l'insuccesso elettorale, nel 55 a.C., anno in cui si era candidato per la carica di pretore. Oltre che da Seneca, questo particolare ci viene riferito da Petronio Arbitro che considera tale bocciatura cosa disonorevole non per Catone, ma per il popolo romano.\nNell'esercizio delle sue funzioni, si oppose all'illegalit\u00e0, dichiarandosi custode del mos maiorum e delle istituzioni repubblicane, attaccando chiunque non si muovesse entro quei limiti. Uniform\u00f2 tutta la sua vita ai precetti dello Stoicismo, mostrando grande intransigenza nei confronti di potenti autocrati e dei pi\u00f9 spregiudicati mestieranti della politica del tempo, non facendosi per nulla intimorire da minacce palesi contro la sua incolumit\u00e0.\nContro i futuri Triumviri.\nSi scagli\u00f2, infatti, contro Gneo Pompeo Magno (106-48 a.C.), il conquistatore della provincia d'Oriente (65-62 a.C.), al quale, opponendosi coi suoi seguaci in senato, neg\u00f2 il trionfo, le terre che Pompeo stesso chiedeva per ricompensare i suoi veterani e il riconoscimento della sistemazione che egli aveva dato ai territori sottomessi. Pompeo infatti, nel conquistare i territori della suddetta nuova provincia era andato oltre il suo mandato, violando la legge che prevedeva l'intervento del senato ove un governatore di provincia si fosse spinto oltre i limiti territoriali di sua competenza: Pompeo, nelle intenzioni di Catone, avrebbe dovuto rispondere all'accusa di interesse privato nella sistemazione territoriale, nella nomina di suoi clienti in posti chiave della provincia e al mantenimento, ai confini, di re e governanti che molto probabilmente avevano sborsato ingenti somme per essere mantenuti o posti sul trono.\nSi oppose anche a Marco Licinio Crasso, (il vincitore della rivolta servile del 73 a.C., guidata da Spartaco e terminata, nel 71 a.C., con la crocifissione di 6000 schiavi lungo la via Appia) che chiedeva per i suoi amici, appartenenti all'ordine equestre, una parziale restituzione di somme, da costoro versate e gi\u00e0 incamerate dall'erario, relative e conseguenti all'aggiudicazione delle gare d'appalto per la riscossione delle tasse nella provincia d'Oriente; anche in questo caso l'opposizione di Catone non lasci\u00f2 spazio a ulteriori discussioni: le trattative si erano svolte regolarmente secondo contratti letti, accettati e sottoscritti dagli interessati; si accontentassero gli appaltatori delle imposte di guadagnare un po' meno.\nNon meno violenta fu l'opposizione di Catone a Gaio Giulio Cesare, (rinfocolata da animosit\u00e0 personali, se vogliamo credere ai pettegolezzi riferiti da Gaio Sallustio Crispo) sia quando questi proponeva, contro i congiurati che avevano fiancheggiato (63-62 a.C.) Lucio Sergio Catilina, pene alternative a quella di morte, proposta invece con vigore da Marco Tullio Cicerone e dallo stesso Catone, sia quando chiedeva, contestualmente al trionfo per le imprese di Gallia, la rielezione a console per l'anno successivo. Prassi voleva, rispose Catone, che il consolato non si potesse chiedere \"in absentia\" e che il trionfo si potesse celebrare dopo che il comandante avesse congedato le proprie milizie: rimproverava inoltre a Cesare l'essersi arricchito in Gallia a tal punto da poter pagare ingenti somme per saldare i debiti dei suoi tanti amici e fiancheggiatori, residenti in Roma: Catone, inoltre, voleva che Cesare deponesse la carica che deteneva da otto anni illegalmente, rientrando in Roma da privato cittadino. Su quest'atteggiamento ostile verso Cesare non si sa se e quanto avr\u00e0 potuto influire la lunghissima relazione extraconiugale tra il conquistatore delle Gallie e Servilia, sorellastra dell'Uticense: di certo almeno in un'occasione l'Uticense ne rimase irritatissimo.\nCon Cesare diventavano tre gli scontentati, rappresentanti della fazione dei \"populares\": a questo punto i tre, Pompeo, Crasso e Cesare, umiliati da Catone, decidono di stringere un patto di mutua alleanza, il cosiddetto primo triumvirato, per impossessarsi del potere. In pi\u00f9 di un'occasione Cicerone addebiter\u00e0 all'Uticense la responsabilit\u00e0 d'aver rotto, col suo rigido atteggiamento, da stoico intransigente, la \"concordia ordinum\", ossia quel delicato equilibrio su cui si reggeva, ma ancora per poco, il vecchio sistema repubblicano.\nLa svolta pompeiana.\nSoltanto quando, morto Crasso nella battaglia di Carre contro i Parti (53 a.C.), tra Cesare e Pompeo cominciano a manifestarsi gelosie e reciproci sospetti, Catone, in un estremo tentativo di difendere le istituzioni repubblicane, si avvicin\u00f2 a Pompeo, che nel frattempo strizzava l'occhio agli \"optimates\" in funzione anticesariana: intanto Cesare, il conquistatore delle Gallie, varca il Rubicone, puntando con le sue legioni su Roma: Pompeo, il senato romano e i catoniani abbandonano la citt\u00e0, sperando di ricongiungersi alle legioni anticesariane delle province. Gli eventi precipitano, portando allo scontro tra Cesare e Pompeo, e quando quest'ultimo, in fuga, dopo la battaglia di Farsalo (48 a.C.), viene ucciso a tradimento in Egitto, per ordine del quattordicenne faraone Tolomeo XIII, fratello di Cleopatra, per Catone e i suoi seguaci, incalzati dalle legioni di Cesare, non rimane che tentare un'estrema resistenza nelle Province. La pi\u00f9 sicura di esse era la Numidia, governata all'epoca dal re Giuba I, anticesariano e protettore dei catoniani, gi\u00e0 distintosi per aver inferto gravi sconfitte all'avversario, ma prossimo, anche lui, alla capitolazione, nella battaglia di Tapso, e al suicidio (46 a.C.). Le milizie cesariane puntano ora su Utica, dove sono arroccati i Catoniani e dove si consuma l'estremo sacrificio di Catone.\nVita privata.\nCatone ebbe due mogli. La prima, Atilia, figlia di Caio Atilio Serranus, sposata nel 73 a.C., da cui ebbe il figlio Marco, morto a Filippi nel 42 a.C., e la figlia Porcia, che spos\u00f2 Bruto. Da Atilia, Catone divorzi\u00f2 nel 63 a.C. per adulterio.\nLa seconda moglie di Catone fu Marzia, che venne da questo \"data in prestito\" a Quinto Ortensio. Dopo la scomparsa di questo secondo marito ella per\u00f2 torn\u00f2 dal primo, divenendo un simbolo di fedelt\u00e0 coniugale, citato da numerosi autori, da Lucano a Dante Alighieri.\nLa fine.\nMorto Pompeo, Catone raggiunse Utica con un contingente forte di ben diecimila legionari, con i quali era riuscito a percorrere ben 1400 miglia (da Arsinoe in Cirenaica a Utica) in condizioni estreme e in poco meno di quattro mesi. A Utica i suoi fautori, in un primo tempo decisi a difendersi con il favore degli abitanti, si perdettero d'animo e cominciarono a parlare di arrendersi a Cesare.\nCatone non voleva abbassarsi a chiedere grazia; perci\u00f2 diede a coloro che volevano partire i mezzi per il viaggio, pranz\u00f2 con tranquillit\u00e0, trascorse le ultime ore in discussioni filosofiche e nella lettura di alcuni passi del \"Fedone\" di Platone, ovvero il libro che parla della sopravvivenza dell'anima dopo la morte, poi si trafisse con la spada il ventre dopo aver letto il libro per l'intera nottata, esclamando: \u00abVirt\u00f9, non sei che una parola\u00bb.\nAccorsi, i suoi amici gli fasciarono la ferita, ma egli, strappate le bende, volle morire infierendo nervosamente contro i suoi visceri. Per lui, stoico, la morte non era un male ma uno strumento di liberazione, dal momento che ogni altra via era preclusa. \u00c8 per questo che Dante nel Purgatorio lo sceglie, pur suicida, come esempio di libero arbitrio, dono di Dio.\nSi disse che Cesare avesse parole di ammirazione per questo suo ostinato avversario; ma quando Cicerone, Bruto e Fabio Gallo scrissero per esaltare la virt\u00f9 e la preveggenza di Catone, Cesare rispose con gli \"Anticatones\", due libelli polemici diretti a confutare l'esaltazione dell'Uticense, presentato dai suoi amici come martire della libert\u00e0 repubblicana, dal tono volutamente denigratorio (anche in base a motivi di rancore personale poich\u00e9 una figlia di Catone, Porcia, era appena diventata moglie di Bruto suscitando scandalo).\nOpere letterarie.\nAlla morte di Catone, vennero pubblicate parecchie opere commemorative, andate perdute, compreso il gi\u00e0\ncitato \"Anticato\" (= \"Contro Catone\"), scritto da Cesare in chiave ironica, per svilirne l'operato e il ricordo. Del medesimo tenore, com'\u00e8 dato capire da un passo di Svetonio, \u00e8 verosimile che fossero i \"rescripta Bruto de Catone\" (=\"risposte a Bruto su Catone\") dell'imperatore Augusto.\nPu\u00f2 quindi desumersi che la figura di Catone Uticense assunse, gi\u00e0 fin dagli anni immediatamente successivi alla sua morte, le proporzioni di un simbolo, prima nazionale, poi universale.\nLetteratura classica.\nFonte principale su Catone Uticense \u00e8 la biografia di Plutarco nelle Vite parallele che accentua i caratteri politici della sua figura e che sar\u00e0 il modello delle elaborazioni moderne del personaggio. Sulla sua azione politica abbiamo notizie, soprattutto da Cicerone (\"Epistolario\") e da Sallustio (\"Bellum Catilinae\"), suoi contemporanei tra i pi\u00f9 noti.\nL'azione politica e le imprese di Catone sono state anche oggetto di trasposizione poetica da parte di Lucano, nella sua \"Pharsalia\" o dir che si voglia \"Bellum civile\" che pone l'accento sulla sua integrit\u00e0 morale e sulla sua eroica fedelt\u00e0 ad un ideale di libert\u00e0 politica difesa fino alla morte.\nLusinghieri i giudizi sulla onest\u00e0, dirittura morale, fermezza d'opinione e coraggio messi in atto per la difesa della legalit\u00e0 che si leggono in autori di ogni epoca, quali Livio, (com'\u00e8 dato supporre dalle \"periochae\", riassunto della sua monumentale opera), Valerio Massimo, Seneca, Tacito, Marziale, Quintiliano, Publio Papinio Stazio per parlare dei pi\u00f9 noti. In particolare il nome di Catone ricorre spesso in un'opera storica, per certi aspetti singolare, meglio conosciuta come \"Historia Augusta\" (HA), serie di biografie imperiali da Adriano a Numeriano (dal 117 al 284): esso viene evocato per elogiare imperatori \"liberali\", sotto i quali, dice l'autore (o dicono gli autori, cf. il libro di S. Mazzarino appresso indicato) \"sarebbe stato felice di vivere persino Catone\"; era il massimo elogio che si potesse tributare ad un imperatore.\nGiudizi sull'Uticense si leggono anche in molti autori di letteratura latina cristiana: interessante \u00e8 la posizione di Sant'Agostino che avanza pi\u00f9 di un dubbio sulla coerenza dell'Uticense (cf. \"De civitate Dei,\" 1,21), dandone un giudizio negativo.\nLetteratura successiva.\nL'Uticense viene comunemente considerato come un grande politico, molto capace, ma soprattutto, un uomo che non avrebbe mai abbandonato la propria libert\u00e0 politica. Piuttosto di essere catturato e arrestato, preferiva la morte per mano propria, infierendo addirittura contro il suo corpo mentre moriva. \u00c8 certamente il massimo simbolo della libert\u00e0 sociale, di pensiero e politica in assoluto, fatto ripreso da Dante Alighieri nel \"Purgatorio\", Canto I, ponendolo non fra i suicidi, ma a guardia del Purgatorio.\nIn epoca medioevale l'Uticense ha quindi una notevole importanza, come personaggio di primo piano, nella \"Divina Commedia\"; egli, simbolo di rettitudine morale e di martire per la libert\u00e0 viene, infatti, posto, da Dante, a custodia del Purgatorio, dove giacciono le anime che devono espiare le proprie colpe prima di poter salire al cielo. Tuttavia, nella stessa epoca, influenzati dalla posizione gi\u00e0 detta di Sant'Agostino, valutano, fra gli altri, negativamente l'estremo gesto di Catone: Tommaso d'Aquino, Remigio dei Girolami, fra' Tolomeo da Lucca, Enrico di Gand, Vincenzo di Beauvais e nella stessa scia si colloca anche Francesco Petrarca.\nLa tragica fine dell'Uticense ha ispirato artisti di varie epoche, tra i quali vanno segnalati: Pietro Metastasio, per il suo melodramma \"Catone in Utica\", i tragediografi Joseph Addison e Johann Gottsched, rispettivamente per \"Cato\" e \"Catone morente\", i pittori Guercino, Guillaume Lethi\u00e8re, Giovan Battista Langetti. .\nStatue e busti marmorei o di bronzo raffiguranti l'Uticense sono custoditi nei pi\u00f9 importanti musei della romanit\u00e0. Nel XVIII secolo, nei pressi di Frascati, sul versante di Monte Porzio Catone, sono stati rinvenuti ruderi di una villa romana che gli archeologi, confortati dall'autorevole parere del Winckelmann, sostengono essere appartenuta all'Uticense. La moralit\u00e0 di Catone e il suo atto estremo sono stati e continuano ad essere oggetto di appassionati studi e dibattiti."}
{"id": "148667", "revid": "599013", "url": "https://it.wikipedia.org/wiki?curid=148667", "title": "Texas Eagle", "text": "Il Texas Eagle \u00e8 una linea ferroviaria gestita dalla Amtrak negli Stati Uniti centrali e occidentali. I treni corrono quotidianamente fra Chicago e San Antonio, ed esiste una coincidenza verso Los Angeles (linea \"Sunset Limited\") tre volte alla settimana.\nStoria.\nStoricamente la Texas Eagle gestita dall'Amtrak pu\u00f2 essere considerata come la diretta discendente delle omonime linee gestite in passato dalla \"Missouri Pacific Railroad\" e dalla \"Texas and Pacific Railway\" la cui inaugurazione viene fatta risalire al 15 agosto 1948.\nIl primo tragitto si espandeva tra St. Louis e Longview con la diramazione da quest'ultima di linee verso il Texas occidentale e terminale El Paso, verso il sud in direzione Laredo da dove si poteva raggiungere facilmente il Messico. La terza diramazione era in direzione sud est verso Houston.\nCaratteristiche.\nLa lunghezza della linea \u00e8 di approssimativamente 2100 km nella tratta da Chicago nell'Illinois a San Antonio nel Texas, attraversando il Missouri e l'Arkansas e toccando le citt\u00e0 principali di Lincoln, Springfield, St. Louis, Walnut Ridge, Little Rock, Dallas, Fort Worth e Austin.\nIl tempo di percorrenza da orario ferroviario \u00e8 di 32 ore e 25 minuti per la tratta Chicago - San Antonio e di 65 ore e 20 minuti per l'intera tratta Chicago - Los Angeles (un totale di circa 4.390\u00a0km). Naturalmente essendo un treno prettamente turistico il servizio offerto \u00e8 di alta classe e le vetture ferroviarie sono perlopi\u00f9 di tipo panoramico mentre nel convoglio non mancano mai vagoni destinati al servizio di ristorazione e quelli attrezzati a sala cinema."}
