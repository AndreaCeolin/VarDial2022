{"id": "120520", "revid": "125842598", "url": "https://it.wikipedia.org/wiki?curid=120520", "title": "Luigi IX di Francia", "text": "Figlio del re Luigi VIII di Francia e della principessa Bianca di Castiglia, ricevette durante l'infanzia un'educazione molto severa e religiosa. Eredit\u00f2 il regno all'et\u00e0 di dodici anni, quando il padre mor\u00ec; l'incoronazione avvenne il 29 novembre 1226 nella cattedrale di Reims ma fino alla maggiore et\u00e0 fu la regina madre, secondo la volont\u00e0 del defunto re, a esercitare la reggenza. Una volta adulto, Luigi IX mise fine al conflitto tra Capetingi e Plantageneti, estese il dominio reale annettendo il siniscalcato di Beaucaire e Carcassonne, consolid\u00f2 la sua sovranit\u00e0 su altri territori e consegu\u00ec la vittoria definitiva nella crociata contro gli albigesi, iniziata vent'anni prima. Condusse un regno ispirato ai valori del cristianesimo, fondato sull'idea che i poteri spirituali e politici potessero essere incarnati da un solo uomo. Mitig\u00f2 gli eccessi del feudalesimo a favore del concetto di bene comune e svilupp\u00f2 la giustizia in modo che il sovrano apparisse come \"il supremo vigilante\". Pertanto, proseguendo sulla scia dell'attivit\u00e0 del nonno Filippo Augusto, port\u00f2 gradualmente la Francia da una monarchia feudale a un moderno assolutismo ispirato al diritto imperiale romano, non pi\u00f9 basato esclusivamente sui rapporti personali del re con i suoi vassalli.\nLuigi IX fu un re riformatore che volle lasciare un regno in cui i sudditi fossero soggetti a un potere giusto: introdusse la presunzione d'innocenza, ridusse il ricorso alla tortura, proib\u00ec l'ordalia e la vendetta privata. La sua reputazione and\u00f2 oltre i confini del regno, il suo arbitrato venne infatti richiesto da diverse monarchie d'Europa. Stabil\u00ec, inoltre, una moneta unica per tutto il regno e fond\u00f2 alcune delle istituzioni destinate a diventare il Parlamento e la Corte dei conti. Molto religioso, fece costruire chiese, abbazie e ospizi, venne in aiuto dei deboli, lavor\u00f2 alla conversione dei principi mongoli, sostenne la fondazione del collegio della Sorbona e acquis\u00ec alcune delle pi\u00f9 importanti reliquie della Passione di Ges\u00f9, per contenere le quali fece erigere nel 1242 la Sainte-Chapelle nella sua residenza del Palais de la Cit\u00e9.\nIn accordo con il voto pronunciato durante una grave malattia, poi confermato dopo una guarigione considerata miracolosa, part\u00ec per l'Egitto per combattere la settima crociata. Al suo ritorno, convinto che il fallimento della spedizione fosse dovuto alla corruzione dei costumi del regno, lavor\u00f2 per rafforzare la sua autorit\u00e0 e ripristinare la morale cristiana. Decise, quindi, di punire blasfemia, gioco d'azzardo, usura e prostituzione; cerc\u00f2 anche di convertire gli ebrei francesi, con il convincimento o con la forza. Nel 1270 torn\u00f2 in Tunisia per guidare l'ottava crociata, durante la quale mor\u00ec di una malattia che si \u00e8 ipotizzato essere peste, dissenteria o febbre tifoide; studi effettuati nel 2019 hanno suggerito che fosse gravemente malato di scorbuto e, forse, di schistosomiasi.\nFu canonizzato l'11 agosto 1297 da papa Bonifacio VIII durante il regno del nipote Filippo IV di Francia. La sua festa liturgica venne fissata per l'anniversario della morte, il 25 agosto. Oggi \u00e8 considerato un monarca che ha portato alla Francia un risveglio economico, intellettuale e artistico; \u00e8 considerato uno dei tre grandi Capetingi del ramo diretto, insieme al nonno Filippo Augusto e al nipote Filippo il Bello.\nFonti.\nSono numerose le fonti che hanno permesso di ricostruire la vita e il regno di Luigi IX. Innanzitutto, la sua intensa attivit\u00e0 amministrativa e legislativa ha lasciato una quantit\u00e0 di documenti ufficiali da lui siglati nettamente superiore rispetto ai suoi predecessori. Inoltre, anche per aiutare il processo di canonizzazione iniziato poco dopo la morte, molti cronisti dell'epoca ne scrissero delle biografie; tuttavia solo tre di essi ebbero la possibilit\u00e0 di conoscerlo personalmente, e in tutti e tre i casi si nota l'influenza positiva che egli ebbe su di loro. Tra questi vi fu Jean de Joinville, siniscalco, caro amico, confidente e consigliere del re, il quale scrisse la celebre cronaca \"Vita di San Luigi\", un'attenta biografia che copre in particolare il periodo della prima esperienza crociata di Luigi a cui lo stesso Joinville partecip\u00f2. Gli altri due furono il confessore personale del re nei suoi ultimi vent'anni di vita, Goffredo di Beaulieu, che scrisse l'agiografia \"Vita et sancta conversation piae memoriae Ludovici quondam regis Francorum\", e il suo cappellano, Guglielmo di Chartres, che assistette personalmente alla morte del sovrano raccontandola nel breve \"Libellus\" di tredici pagine.\nIn seguito alla sua morte, molti altri cronisti scrissero di lui e tra questi si pu\u00f2 citare Guglielmo di Nangis che compose, probabilmente dopo il 1285, \"Gesta Ludovici IX\"; il monaco benedettino inglese Matteo Paris che parl\u00f2 di Luigi nella sua \"Chronica major\"; il francescano Guillaume de Saint-Pathus che redasse la verosimilmente miglior descrizione della santit\u00e0 di Luigi vista dai suoi contemporanei.\nIl regno di Luigi IX.\nInfanzia ed educazione.\nNato con grande probabilit\u00e0 intorno al 25 aprile 1214 nel castello di Poissy, durante il regno del nonno Filippo Augusto, si suppone che il futuro Luigi IX fosse il terzo o quarto figlio di Luigi VIII, noto come \"il Leone\", e della principessa Bianca di Castiglia. inizialmente non destinato a salire al trono, divenne erede del Regno di Francia solo alla prematura morte del fratello maggiore Filippo, avvenuta quando Luigi aveva quattro anni. Subito dopo la nascita fu battezzato nella collegiata di Notre-Dame de Poissy; luogo che gli rimarr\u00e0 per sempre caro, tanto che spesso us\u00f2 firmarsi come \"Louis de Poissy\", o anche \"Luigi, signore di Poissy\", volendo considerare il battesimo come il momento della sua reale nascita.\nI genitori vollero che gli venisse impartita un'educazione molto approfondita in modo che fosse, sia religiosamente che moralmente, preparato a diventare re di Francia e protettore della Chiesa. Il piccolo Luigi ebbe la possibilit\u00e0 di conoscere il nonno paterno Filippo Augusto, il quale esercit\u00f2 una grande influenza su di lui: Filippo fu il primo re di Francia a conoscere il proprio nipote, accentuando in lui il senso di appartenenza alla dinastia capetingia.\nL'incoronazione del re bambino.\nIl 14 luglio 1223, quando suo nonno Filippo Augusto mor\u00ec, Luigi aveva nove anni. Suo padre Luigi VIII sal\u00ec al trono di Francia, ma il regno dur\u00f2 assai poco poich\u00e9 questi mor\u00ec a sua volta tre anni dopo, l'8 novembre 1226. Pochi giorni prima di morire, egli convoc\u00f2 nella sua stanza i baroni, i prelati e i pi\u00f9 alti rappresentanti dell'esercito affinch\u00e9 gli giurassero che avrebbero reso omaggio al figlio e che \u00ablo avrebbero incoronato re il pi\u00f9 presto possibile\u00bb. Secondo il cronista Filippo Mouskes, il re raccomand\u00f2 ai suoi pi\u00f9 stretti consiglieri, Bartolomeo di Roye, Giovanni di Nesle e fra' Guerino, di prendersi cura dei suoi figli.\nAlla morte del padre Luigi aveva dodici anni e la preoccupazione per la giovane et\u00e0 del sovrano si diffuse per tutto il regno. Sebbene il nuovo re bambino mostrasse gi\u00e0 una grande maturit\u00e0 e non vi fosse nessun documento o consuetudine che indicasse chi dovesse governare nel caso di un re troppo giovane, la reggenza pass\u00f2 nelle mani della regina madre, Bianca di Castiglia. Questa situazione venne legalizzata da un atto senza precedenti in cui l'arcivescovo di Sens e i vescovi di Chartres e di Beauvais affermarono che, sul letto di morte, Luigi VIII avesse indicato suo figlio come legittimo erede al trono e, fintantoch\u00e9 non avesse raggiunto l'et\u00e0 matura, il regno dovesse essere posto sotto la \u00abcustodia e tutela\u00bb di Bianca.\nLuigi IX venne incoronato re il 29 novembre 1226 nella cattedrale di Reims dal vescovo di Soissons, Jacques de Bazoches. La sua incoronazione fu contrassegnata da tre aspetti: la rapidit\u00e0 dell'evento, cos\u00ec che nessuno potesse esercitare nel frattempo pressioni su di lui o sulla sua cerchia; la precoce investitura a cavaliere, avvenuta a Soissons sulla strada che portava a Reims, perch\u00e9 il re di Francia doveva necessariamente essere cavaliere; infine, aspetto su cui insistono i cronisti, l'assenza delle grandi personalit\u00e0 del regno, sia ecclesiastiche che laiche, alla cerimonia.\nIn attesa che Luigi arrivasse all'et\u00e0 necessaria per governare in autonomia, sua madre esercit\u00f2 il potere con il titolo di \"baillistre\". Non si trattava propriamente di una reggenza, poich\u00e9 i documenti ufficiali potevano essere firmati indistintamente da Luigi come dalla madre, ma di fatto Bianca govern\u00f2 da sola fino alla maggiore et\u00e0 del figlio. Solo per breve tempo fu circondata da alcuni esperti consiglieri che avevano servito nei due regni precedenti: fra' Guerino, cancelliere di Francia morto nel 1227; Bartolomeo di Roye, \"Grand Chambrier de France\", spirato nel 1237 dopo essere lentamente caduto nell'ombra, e Giovanni di Nesle, che influ\u00ec sulla politica solo sporadicamente. Il principale sostenitore della regina fu Gauthier Cornut, arcivescovo di Sens.\nLa congiura dei baroni.\nBianca di Castiglia dovette fare i conti con una feudalit\u00e0 riottosa, sempre pronta a spostarsi per convenienza tra i re di Francia e d'Inghilterra, protagonisti da tempo di un difficile conflitto politico, militare e dinastico. Tra la nobilt\u00e0 si distinguevano, per potere territoriale e prestigio, i conti di Fiandra, di Bretagna e di Marche, tutti non sempre fedeli alla corona francese. Per tentare una riconciliazione, vennero assegnati a Filippo Hurepel di Clermont, fratellastro di Luigi VIII, alcuni castelli a Mortain e a Lillebonne nonch\u00e9 l'omaggio della contea di Saint-Pol, oltre a una rendita vitalizia di seimila lire tornesi. Su richiesta di alcuni signori, all'Epifania del 6 gennaio 1227 Bianca, in accordo con il figlio e i loro fedeli, decise di rilasciare, in cambio di un riscatto e della sua lealt\u00e0, Ferdinando del Portogallo, imprigionato dopo aver tradito Filippo Augusto nella battaglia di Bouvines. Inoltre, Luigi IX intraprese alcune politiche matrimoniali favorevoli ai suoi feudatari pi\u00f9 irrequieti: promise che suo fratello Giovanni avrebbe sposato la figlia di Pietro I di Bretagna, ricevendo in pegno Angers, Le Mans, Baug\u00e9 e Beaufort-en-Vall\u00e9e, mentre il fratello Alfonso e la sorella Isabella sarebbero andati in sposi ai figli di Ugo X di Lusignano. Il tentativo di riconciliazione pi\u00f9 notevole venne fatto nei confronti del re d'Inghilterra Enrico III quando, nell'aprile del 1227, fu conclusa una tregua tra la Francia e Riccardo di Cornovaglia, fratello di Enrico.\nCos\u00ec, all'inizio dell'estate del 1227, il giovane re Luigi si trov\u00f2 a governare un regno sostanzialmente pacificato, anche se alcuni baroni mal sopportavano di dover sottostare a un bambino e a una donna, per giunta straniera; molti di essi, radunatisi a Corbeil, progettarono il rapimento del re per separarlo dalla madre e dai suoi consiglieri, al fine di governare poi in suo nome. La guida, nonostante la poca convinzione, dei congiurati fu assunta dallo zio del re, Filippo Hurepel, e Pietro I di Bretagna, il pi\u00f9 potente dei vassalli della corona di Francia. Il piano and\u00f2 messo in atto mentre il giovane re e la regina madre, di ritorno da Vend\u00f4me dove si erano recati per negoziare con i baroni locali, si trovavano sulla strada che conduceva da Orl\u00e9ans a Parigi. Bloccati a Montlh\u00e9ry dai cospiratori, ricevettero aiuto dai parigini che accorsero in armi rispondendo alla richiesta di Bianca. La folla port\u00f2 in trionfo Luigi; fu la prima manifestazione popolare di simpatia nei suoi confronti e una prova inconfutabile di fedelt\u00e0 alle istituzioni monarchiche.\nL'anno successivo la coalizione dei baroni torn\u00f2 alla carica, questa volta guidata da Enguerrand III di Coucy. A differenza di quanto accadde nel 1227, i congiurati non attaccarono direttamente il re, bens\u00ec si scagliarono contro Tebaldo IV di Champagne, uno dei suoi pi\u00f9 importanti sostenitori. La rivolta ebbe inizio con la diffusione di voci offensive riguardanti la regina madre, Bianca, con i baroni che la accusarono di dilapidare le casse reali, di essere l'amante del suo consigliere Romano Bonaventura e, persino, di Tebaldo. Fortunatamente per il re, i baroni si dimostrarono volubili e alcuni di loro, intimoriti, passarono dalla ribellione alla totale obbedienza. Tuttavia, per Luigi risult\u00f2 ancora necessario ricorrere alle armi e, nel 1230, il giovane monarca prese il comando dell'esercito per dirigersi verso occidente a fronteggiare Pietro I di Bretagna, colpevole quest'ultimo di avere, nell'ottobre precedente, reso omaggio al re d'Inghilterra. Nonostante un minimo apporto da parte dei baroni, ad eccezione del conte di Champagne, la campagna militare ebbe un grande successo, concludendosi con la presa di Bell\u00eame e la riconquista di Angers, Baug\u00e9 e Beaufort. Su consiglio di Romano Bonaventura, l'esercito reale devast\u00f2 anche i campi, i raccolti e le propriet\u00e0 di Raimondo VII di Tolosa, costringendolo a chiedere la pace. Cos\u00ec, nello stesso anno, venne firmato il trattato di Meaux con Raimondo VII e, contestualmente all'accordo, venne combinato il matrimonio tra una delle figlie del conte e il fratello minore di Luigi, Alfonso di Poitiers: quest'eredit\u00e0 avrebbe garantito alla Corona un accesso diretto al mar Mediterraneo, sulle cui rive sarebbe sorto l'approdo di Aigues-Mortes, che il re avrebbe utilizzato per raggiungere l'Oriente. Raimondo, inoltre, si impegn\u00f2 a fondare un'universit\u00e0 a Tolosa, che avrebbe contribuito a estirpare l'eresia catara. Si pose cos\u00ec fine alla cosiddetta \"crociata albigese\", iniziata nel 1209.\nA maggio Enrico III d'Inghilterra, chiamato in aiuto da Pietro I di Bretagna, sbarc\u00f2 a Saint-Malo, ma non os\u00f2 dare inizio alle ostilit\u00e0 e si rinchiuse a Nantes senza combattere. Luigi si mise alla testa di un nuovo esercito e, grazie all'aiuto di Ugo X di Lusignano, conquist\u00f2 Clisson, mise sotto assedio Ancenis e rase al suolo il castello di Haye-Pesnel, appartenente al ribelle Fouques Pesnel. Dopo un'ulteriore campagna favorevole in occidente, si spost\u00f2 nella Champagne, i baroni ribelli a Tebaldo non osarono dargli battaglia e le ostilit\u00e0 ebbero fine. Vittorioso su tutti i fronti, Luigi IX apparve ora ai suoi sudditi come \u00abun valoroso guerriero e un vero sovrano. Il piccolo cavaliere di Soissons era diventato un re cavaliere, un comandante militare. Convocava i suoi baroni, i quali, a eccezione di quelli della Bretagna, andavano da lui e gli obbedivano\u00bb.\nFidanzamento e matrimonio.\nSi ritiene che Luigi IX possa essere stato riconosciuto adulto nel 1234, all'et\u00e0 di vent'anni, o addirittura nel 1235. Appare lecito supporre che la regina madre procrastin\u00f2 il passaggio del figlio alla maturit\u00e0 al fine di mantenere pi\u00f9 a lungo possibile il potere. Lo stesso motivo pu\u00f2 spiegare il lungo celibato di Luigi, sebbene il cronista benedettino Guillaume de Nangis riporti che lo stesso sovrano abbia espresso il desiderio di sposarsi solo al momento di volere dei figli. In seguito sarebbe stata lanciata un'accusa rivolta al re e a sua madre, secondo cui Luigi IX avrebbe avuto un legame passeggero prematrimoniale con una dama del suo seguito o un'iniziazione sessuale in un postribolo: la diceria andrebbe a confermare come il seguito del re lo considerasse un giovane ardente ed esuberante.\nLa scelta della futura sposa cadde sulla tredicenne Margherita di Provenza, la maggiore delle quattro figlie del conte di Provenza, Raimondo Berengario IV, personaggio di spicco del tempo, e di Beatrice di Savoia. In previsione delle possibili nozze, Jean de Nesle e Gauthier Cornu vennero nominati principali negoziatori del contratto di matrimonio. Gi\u00e0 nel 1233 Luigi IX aveva ordinato al cavaliere Gilles de Flagy, in missione a Tolosa, di passare per la Provenza, forse per conoscere la giovane principessa di cui le voci lodavano la perfezione. Nonostante fosse legato a Margherita da una lontana parentela, il 2 gennaio 1234 papa Gregorio IX concesse loro la dispensa per la consanguineit\u00e0.\nIl 30 aprile 1234, a Sisteron, i genitori di Margherita si obbligarono a versare prima del 1\u00ba novembre 1239 una dote di marchi d'argento, e a impegnare il castello di Tarascona e le sue entrate. La risposta non tard\u00f2 a giungere: Jean de Nesle e Gauthier Cornut, incaricati di scortare Margherita verso il luogo prescelto per le nozze, fecero redigere per iscritto la promessa di matrimonio del re che si impegnava a sposarla prima dell'Ascensione, festeggiata quell'anno il 1\u00ba giugno. Il 17 maggio 1234 Raimondo Berengario complet\u00f2 la dote con ulteriori marchi nominando Raimondo Audibert, arcivescovo di Aix, quale garante nei confronti del futuro genero; il conte cedette quindi le entrate dal castello di Tarascona. L'imponente dote, tuttavia, fu superiore alle disponibilit\u00e0 del conte, che riusc\u00ec a versarne in tutto solo un quinto.\nIl 27 maggio 1234 il matrimonio di Luigi e Margherita venne celebrato nella cattedrale di Sens da Gauthier le Cornu, alla presenza di importanti personalit\u00e0 del regno e della corte: la madre Bianca, i fratelli Roberto I d'Artois e Alfonso di Poitiers, il cugino Alfonso III del Portogallo, molti nobili tra cui il fedele Bartolomeo di Roye e diverse nobildonne facenti parte della corte di Margherita. Lo sposalizio si svolse in due fasi: inizialmente si tenne una cerimonia all'aperto davanti alla chiesa con l'unione delle mani della coppia da parte di Guglielmo di Savoia, vescovo di Valence e zio di Margherita, a simboleggiare il loro consenso, seguita dallo scambio degli anelli e dalla benedizione e incensazione. La seconda fase si risolse in una messa durante la quale vennero letti e cantati diversi inni. Al momento dell'invocazione il re ricevette un bacio dall'arcivescovo di Sens che poi rimise alla giovane moglie, promettendole cos\u00ec amore e protezione. Infine, si procedette con la benedizione della camera nuziale, un rito che enfatizzava il dovere procreativo. Il giorno dopo il matrimonio la giovane Margherita venne incoronata regina. Secondo Guillaume de Saint-Pathus, confessore e confidente di Margherita di Provenza, Luigi non tocc\u00f2 la moglie durante la prima notte di nozze; trascorse invece le prime tre notti da sposo a pregare, rispettando cos\u00ec le tre \"notti di Tobia\" raccomandate dalla Chiesa.\nConflitto con il re d'Inghilterra.\nLa coalizione dei signori Poitou.\nIn Francia una nuova ribellione cominci\u00f2 a prendere vita a causa della mancata conclusione di due matrimoni tra la monarchia francese e la famiglia di Ugo X di Lusignano, precedentemente decisi nel trattato di Parigi-Meaux del 1227. Una figlia di Ugo X avrebbe dovuto sposare il fratello minore di Luigi IX, Alfonso, che per\u00f2 era gi\u00e0 fidanzato con Giovanna di Tolosa; mentre la sorella del re, Isabella avrebbe dovuto sposare Ugo de la Marche, primogenito del conte di Lusignano, il quale per\u00f2 era convolato a nozze con Iolanda di Bretagna nel 1238. Alfonso invece spos\u00f2 effettivamente Giovanna di Tolosa.\nNel 1241, assecondando le volont\u00e0 testamentarie del padre, Luigi IX don\u00f2 le contee di Poitiers e Alvernia ad Alfonso. Quei possedimenti circondavano la contea della Marche e Ugo X avrebbe dunque dovuto trasferire il suo omaggio vassallatico da re Luigi ad Alfonso, quest'ultimo di rango inferiore. Quando Ugo si decise a rendergli omaggio, trov\u00f2 il disappunto della moglie Isabella d'Angoul\u00eame, la quale, essendo vedova di Giovanni d'Inghilterra e madre di Enrico III d'Inghilterra, non intendeva abbandonare il suo livello di regina.\nIl conflitto scoppi\u00f2 quando Luigi IX, sostenendo che il fidanzamento fosse stato rotto, chiese la restituzione dell'Aunis e di Saint-Jean-d'Ang\u00e9ly, conferite a Ugo X nel 1230 in occasione della promessa di matrimonio tra sua sorella e il giovane Ugo de la Marche.\nNel dicembre 1241, determinato a combattere, Ugo X distrusse in modo simbolico la casa che possedeva a Poitiers e si oppose pubblicamente al re durante la solenne assemblea dei vassalli del conte di Poitou. Dapprima il sovrano francese cerc\u00f2 invano di riconciliarsi con il conte, poi sottopose il caso alla Corte dei Pari di Francia, la quale si pronunci\u00f2 per la confisca dei domini dei ribelli. Il conte form\u00f2 cos\u00ec una lega armata contro Luigi IX a cui ader\u00ec la maggioranza dei baroni del Poitou, tra i quali i conti di Comminges, Bigorre, Armagnac, Rodez, e Ruggero IV di Foix. Il re d'Inghilterra si dimostr\u00f2 fin da subito disponibile a far parte di questa coalizione contro il re francese, ma alcuni impegni presi in occasione della tregua del 1238 lo fermarono dal passare in azione. Dovette aspettare la decadenza di Ugo X da tutti i suoi diritti per poter, finalmente, aderire alla coalizione con l'obiettivo di far valere le sue ragioni in Francia.\nGuerra di Saintonge e la battaglia di Taillebourg.\nLa cosiddetta guerra di Saintonge, tra Luigi IX e la coalizione a lui avversa, dur\u00f2 circa un anno, dal 28 aprile 1242 al 7 aprile 1243. Secondo Jacques Le Goff il conflitto si svolse in tre fasi: fino al 20 luglio 1242 si tratt\u00f2 di una guerra d'assedio, durante la quale Luigi combatt\u00e9 solo contro Ugo X di Lusignano e i suoi alleati; dal 21 luglio al 4 agosto 1242 il re sconfisse gli inglesi davanti a Saintes e li respinse a Blaye; infine, dal 4 agosto 1242 al 7 aprile 1243, le operazioni belliche si concentrarono contro il conte di Tolosa. Il conflitto termin\u00f2 in una tregua tra Enrico III d'Inghilterra e la corona francese.\nIl 28 aprile 1242 Luigi convoc\u00f2 l'esercito regio (\"ost royal\") a Chinon, e il 4 maggio seguente a Poitiers diede inizio alla campagna militare alla testa di mille carri, quattromila cavalieri e ventimila scudieri, sergenti e balestrieri. Per prima cosa le sue truppe assediarono e conquistarono i castelli ribelli di Montreuil, B\u00e9ruges, Fontenay, Prez, Saint-Gelais, Tonnay-Boutonne, Matus, Thor\u00e9 e Saint-Affaire.\nIl 9 maggio Enrico III lasci\u00f2 Portsmouth, giungendo a Royan in soli quattro giorni. Il 16 giugno dichiar\u00f2 guerra al Regno di Francia nello stesso momento in cui quest'ultimo completava la conquista del Poitou. Il 20 luglio i francesi arrivarono davanti a Taillebourg, e il giorno successivo i due contendenti si incontrarono faccia a faccia separati solo dal fiume Charente. Gli inglesi tentarono di raggiungere i francesi tramite il ponte di pietra che attraversava il corso d'acqua, in quel punto non guadabile, ma furono presto respinti e obbligati a ritirarsi precipitosamente a Saintes. L'indomani, il 22 luglio, Luigi con il suo esercito attravers\u00f2 il fiume e diede inizio alla battaglia di Taillebourg. Secondo Guillaume de Nangis il combattimento dur\u00f2 molto a lungo, fino a quando gli inglesi non furono pi\u00f9 in grado di reagire ai continui assalti e iniziarono a fuggire; nel parapiglia molti caddero prigionieri. Il re d'Inghilterra ripar\u00f2 a Saintes, da dove fugg\u00ec dopo il tramonto insieme a Ugo X e le sue truppe. La mattina successiva, il 24 luglio, i cittadini di Saintes consegnarono le chiavi della citt\u00e0 a Luigi IX.\nEnrico III si ritir\u00f2 a Pons ma, il 25 luglio, Rinaldo signore della citt\u00e0 si sottomise a Luigi IX che, nel frattempo, era giunto a Colombi\u00e8res. Il giorno successivo fu la volta di Ugo X di Lusignano a presentare la sua sottomissione e richiesta di perdono del monarca. Il re d'Inghilterra si rifugi\u00f2 quindi a Barbezieux-Saint-Hilaire, abbandonandola precipitosamente nella notte tra il 26 e il 27 luglio. Pi\u00f9 tardi entr\u00f2 a Blaye ma, di fronte all'avanzata del re di Francia, il 4 agosto dovette abbandonare anche quella posizione e fare ritorno a Bordeaux.\nDurante la campagna re Luigi perse in combattimento relativamente pochi uomini, ma dovette affrontare un'epidemia di dissenteria che decim\u00f2 il suo esercito. Lo stesso re si ammal\u00f2, ma si rimise in poco tempo e, convalescente, fece ritorno a Parigi nell'agosto 1242.\nLa sottomissione del conte di Tolosa e la tregua.\nDa parte sua Raimondo VII di Tolosa, nonostante avesse rinnovato il suo omaggio a Luigi nel 1241, si era alleato con la coalizione dei baroni del Poitou e con il re d'Inghilterra. Dopo la battaglia di Taillebourg si era riunito all'esercito di Enrico III a Blaye, da dove poi fece ritorno a Narbona il 17 agosto 1242, dal visconte Aimery, prendendo Albi e proclamando il ritorno delle due citt\u00e0 tra i suoi possedimenti. Il sovrano francese invi\u00f2 dunque due eserciti in Linguadoca, portando Ruggero IV di Foix ad abbandonare la coalizione di ribelli e il conte di Tolosa. Cos\u00ec, ormai solo, il 20 ottobre Raimondo VII dovette chiedere perdono al re di Francia, che glielo concesse in cambio della rinuncia a Narbona e Albi e alla promessa di combattere l'eresia e di adempiere al suo voto crociato.\nTra ottobre e novembre del 1242 Enrico III tent\u00f2 un'ultima volta di far valere i suoi diritti provando a istituire un blocco navale sulla citt\u00e0 di La Rochelle. Tuttavia, l'iniziativa fall\u00ec, come del resto si aren\u00f2 anche lo sforzo di ricostruire il suo esercito e le sue alleanze. Nel giugno dello stesso anno aveva inviato una lettera a Federico II, imperatore del Sacro Romano Impero, al quale chiedeva un'alleanza, ma solo l'8 gennaio del 1243 gli annunci\u00f2 la fine delle sue speranze di vittoria. Il 12 marzo dell'anno seguente fu infine costretto a chiedere al re di Francia una tregua di cinque anni.\nArbitro nel conflitto tra impero e papato.\nLuigi si trov\u00f2 spesso coinvolto nello scontro in atto tra l'imperatore Federico II di Svevia e il papato, scegliendo di mantenere una rigorosa neutralit\u00e0; riconosceva al papa l'obbedienza e la preminenza simbolica sull'imperatore, ma mantenendo la propria indipendenza temporale. Negli anni 1240 il conflitto si intensific\u00f2 e Luigi venne pi\u00f9 volte chiamato a intervenire come pacificatore.\nIl 3 maggio 1241 una flotta genovese su cui erano imbarcati alcuni prelati, tra cui numerosi arcivescovi e abati, diretti a un concilio convocato da papa Gregorio IX, venne attaccata da una flotta pisana al servizio dell'imperatore. Luigi, convinto della benevolenza di quest'ultimo, invi\u00f2 l'abate di Corbie e il cavaliere Gervais d'Escrenne per chiedere la liberazione degli ostaggi. Federico, che precedentemente aveva chiesto che i prelati francesi disertassero il concilio, rispose che il re di Francia \u00abnon si stupisca se Cesare tiene ristretti e in angoscia coloro che erano venuti per mettere Cesare in angoscia\u00bb. Luigi quindi invi\u00f2 l'abate di Cluny all'imperatore con una lettera in cui dichiarava che il suo regno non era cos\u00ec debole da lasciarsi \u00abguidare dai vostri speroni\u00bb. Federico II torn\u00f2 subito sui suoi passi e, per paura di irritare Luigi, liber\u00f2 i prelati francesi.\nLo scontro riprese vigore con l'elezione, nel giugno 1243, di papa Innocenzo IV. A una richiesta del nuovo pontefice di asilo in Francia per difendersi dagli attacchi dell'imperatore, Luigi, dopo essersi consultato con i suoi baroni, rispose negativamente giudicando necessario mantenere la dovuta neutralit\u00e0. Innocenzo IV ripar\u00f2 dunque a Lione, citt\u00e0 quasi indipendente, e qui convoc\u00f2 per il 27 dicembre 1244 un concilio in cui si sarebbe dovuto giudicare l'imperatore. Luigi declin\u00f2 l'invito a partecipare, anche questa volta per non schierarsi; tuttavia offr\u00ec al papa di incontrarsi a Cluny nel tentativo di mettere fine allo scontro, ma, nonostante gli sforzi di Luigi, il papa rifiut\u00f2 qualsiasi ipotesi di riconciliazione con l'imperatore.\nNel 1246 Luigi IX tent\u00f2 nuovamente, senza successo, di intercedere presso il papa a favore di Federico II. Tuttavia, quando apprese che l'imperatore stava radunando un grande esercito per marciare su Lione, dove il pontefice ancora risiedeva, mobilit\u00f2 considerevoli truppe a sua difesa. Tale mossa costrinse Federico II, oramai in procinto di superare le Alpi, a ripiegare su Parma. A parte ci\u00f2, successivamente re Luigi continu\u00f2 nella sua politica di neutralit\u00e0 e le sue relazioni con l'imperatore rimasero cordiali.\nLa prima crociata di Luigi.\nIl voto del re.\nTornato gravemente malato dalla campagna militare a Saintonge, la sua salute non miglior\u00f2. Il 10 dicembre 1244 mentre si trovava a Pontoise peggior\u00f2, probabilmente a causa della dissenteria, tanto da sembrare sul punto di morire. Il 14 dicembre, per essere in completa comunione con Dio, con la Chiesa e con la sua coscienza, nomin\u00f2 due arbitri per risolvere le controversie che aveva con il capitolo di Notre-Dame. In tutto il regno si organizzarono preghiere e solenni processioni, mentre Bianca di Castiglia fece portare al suo capezzale le reliquie conservate della cappella reale.\nLa guarigione, avvenuta poche settimane dopo, venne vista come un miracolo. Secondo l'amico Jean de Joinville, quando era oramai ritenuto morto, il re riacquist\u00f2 miracolosamente la salute e l'uso della parola, che ben presto utilizz\u00f2 per fare voto di partecipare a una crociata. La regina madre, insieme al grosso dei consiglieri reali laici ed ecclesiastici, cerc\u00f2 di convincerlo a rinunciare all'impresa. Secondo Matteo Paris, Bianca e il vescovo di Parigi, Guglielmo d'Alvernia, in un ultimo tentativo, gli fecero notare come il voto non fosse valido, poich\u00e9 fatto durante la malattia e dunque senza il possesso di tutte le sue facolt\u00e0 mentali. Luigi decise allora di ripeterlo in quel momento poich\u00e9 era indubbiamente sano, sia nel corpo che nella mente.\nLa partenza.\nFacendo seguito al voto, il 12 giugno 1248 il re si rec\u00f2 a Saint-Denis per ricevere l'orifiamma dalle mani del cardinale Eudes de Ch\u00e2teauroux; prese anche il bastone e la bisaccia del pellegrino, associando cos\u00ec il simbolo reale a quello del pellegrinaggio. Torn\u00f2 dunque a Parigi a piedi nudi accompagnato da un'enorme processione popolare dirigendosi all'abbazia Saint-Antoine-des-Champs per chiedere alle suore di pregare per lui. Dopo una notte trascorsa nel palazzo reale di Corbeil nomin\u00f2 ufficialmente la madre come reggente del regno e mise a sua disposizione i propri consiglieri.\nA seguito della sua parentesi a Corbeil Luigi si conged\u00f2 dalla madre e si diresse verso sud, facendo una lunga sosta a Sens, dove era in corso il capitolo generale dell'ordine francescano. In quest'occasione,\nebbe modo di incontrare fra' Salimbene de Adam, che nella sua \"Cronica\" descrisse cos\u00ec il sovrano francese:\nLuigi si ferm\u00f2 quindi a Lione per incontrare papa Innocenzo IV, il quale promise di proteggere la Francia da eventuali attacchi perpetrati dal re d'Inghilterra, ma non dette seguito al tentativo del monarca di farlo riconciliare con l'imperatore Federico II.\nIl sovrano discese quindi lungo il Rodano e, a La Roche-de-Glun, incontr\u00f2 uno scudiero, Roger de Cl\u00e9rieu, che chiese a tutti il pagamento di un pedaggio. Al rifiuto del re si scaten\u00f2 una battaglia che dur\u00f2 alcuni giorni, con la presa del castello da parte delle truppe reali che lo demolirono immediatamente. A met\u00e0 agosto Luigi giunse finalmente ad Aigues-Mortes e il 25 si imbarc\u00f2 su una nave insieme a quasi tutti i pi\u00f9 stretti membri della famiglia, tra cui la moglie Margherita di Provenza, i fratelli Roberto I d'Artois, Carlo I d'Angi\u00f2 con sua moglie Beatrice di Provenza, Alfonso di Poitiers e il patrigno di quest'ultimo Raimondo VII di Tolosa. Sebbene le cifre siano state contestate, si stima che l'esercito crociato fosse composto da circa cavalieri, scudieri e valletti, fanti e balestrieri, un numero di armati considerevole per il tempo. Secondo lo storico Louis-S\u00e9bastien Le Nain de Tillemont la flotta comprendeva trentotto grandi navi e centinaia di piccole imbarcazioni.\nLuigi in Terra santa.\nLa mancanza di vento ritard\u00f2 la partenza della flotta reale, tanto che solo il 28 agosto l'esercito pot\u00e9 salpare dalla Francia. I crociati fecero tappa a Cipro, a quel tempo governata da Enrico di Lusignano, dove trascorsero l'inverno per riprendere il mare il 30 maggio 1249. Infine l'esercito cristiano sbarc\u00f2 nei pressi di Damietta che venne conquistata poco dopo, precisamente il 5 giugno 1249. Luigi IX si diresse quindi al Cairo e, nonostante i continui attacchi dell'emiro Fakhr-ad-Din Yusuf, i crociati riuscirono, a costo di sanguinosi combattimenti, ad attraversare la sponda orientale del Nilo. Fu allora che si svolse la battaglia di Mansura, durante la quale l'esercito cristiano dovette affrontare il genio militare dei musulmani. Nonostante l'esercito guidato da Luigi fosse riuscito a cogliere, il 9 febbraio 1250, una vittoria, i francesi uscirono dal campo di battaglia molto indeboliti: Roberto I d'Artois era morto e i suoi compagni flagellati da diverse epidemie di dissenteria, tifo e scorbuto, aggravate dalla siccit\u00e0. Anche il re soffr\u00ec di dissenteria ma si rifiut\u00f2 di lasciare la propria armata.\nAlla fine, l'esercito cristiano, indebolito e privo di provviste, dovette ritirarsi; mentre stava ripiegando venne attaccato nei pressi del Nilo e ne usc\u00ec completamente sbaragliato, il 6 aprile 1250, nella battaglia di Fariskur. Lo stesso Luigi venne fatto prigioniero insieme a numerosi suoi uomini, mentre i malati e i feriti vennero massacrati. In occidente la notizia della disfatta dette origine alla prima spedizione della cosiddetta crociata dei pastori.\nDurante la detenzione di suo marito la regina Margherita di Provenza esercit\u00f2 il ruolo di comandante dell'esercito e riusc\u00ec a riunire, in tempi velocissimi, bisanti che consentirono il primo pagamento del riscatto e, il 6 maggio 1250, re Luigi venne liberato. Qualche tempo dopo, nel maggio 1250, Luigi IX inizi\u00f2 un pellegrinaggio in Terra santa, chiamando i suoi sudditi a unirsi a lui ma ordinando ai suoi fratelli Alfonso di Poitiers e Carlo I d'Angi\u00f2 di tornare in Francia per aiutare la madre nell'esercitare la reggenza. Nella primavera del 1253, mentre Luigi si trovava a Sidone, venne a sapere della morte della madre, avvenuta il 27 novembre 1252; dopo diversi giorni di grande lutto il re prese la decisione di tornare in patria e, tra il 24 e il 25 aprile 1254, lasci\u00f2 San Giovanni d'Acri per fare rotta verso la Francia.\nIl 10 luglio sbarc\u00f2 presso le saline di Hy\u00e8res, dove chiese di incontrare il fratello Ugo di Digne. Partendo da Hy\u00e8res il sovrano si rec\u00f2 quindi ad Aix-en-Provence per un pellegrinaggio dedicato a Maria Maddalena, quindi entr\u00f2 in Francia da Beaucaire e, dopo aver effettuato diverse soste in diverse citt\u00e0, riconsegn\u00f2 l'Orifiamma e la croce a Saint-Denis. Alla fine entr\u00f2 a Parigi il 7 settembre 1254, dove venne accolto particolarmente bene dai suoi sudditi. La settima crociata risult\u00f2, tuttavia, da lui vissuta come un fallimento totale, suscitando un certo scetticismo nei confronti della guerra santa e amarezza verso il clero, accusato di non essersi speso abbastanza.\nPace con l'Inghilterra e il trattato di Parigi.\nLuigi IX acconsent\u00ec che Enrico II viaggiasse, tra il 1253 e il 1254, attraverso la Francia per visitare l'abbazia di Fontevrault, luogo di sepoltura dei suoi antenati, il Pontigny, dove riposano le reliquie di san Edmondo di Canterbury, morto in esilio, cos\u00ec come la cattedrale di Chartres. Inoltre, invit\u00f2 il re inglese, che era anche suo cognato, per celebrare il Natale a Parigi. Nell'occasione nacque una forte amicizia tra i due re, al punto che, qualche tempo dopo, Luigi offr\u00ec a Enrico un elefante sua volta ricevuto in dono dal sultano d'Egitto. Enrico chiese, dunque, il rinnovo della tregua stipulata nel 1243 al termine della guerra di Saintonge, e il re francese gliela concesse volentieri.\nNel 1257 il re d'Inghilterra invi\u00f2 il vescovo di Winchester alla corte francese con il mandato di proporre alla Corona la sostituzione della tregua con un vero trattato. Sebbene Enrico rifiutasse ancora di rinunciare a quelli che considerava i suoi diritti sui territori francesi appartenuti ai propri antenati, entrambi i sovrani intendevano raggiungere una pace duratura. I negoziati si rivelarono lunghi e laboriosi ma, il 28 maggio 1258, Enrico III e Luigi IX poterono siglare quello che verr\u00e0 conosciuto come il trattato di Parigi.\nCon questo accordo, i due re misero fine al conflitto tra Capetingi e Plantageneti riguardante le terre conquistate da Filippo Augusto 55 anni prima. L'intesa prevedeva che Enrico III rinunciasse a rivendicare la Normandia, l'Angi\u00f2, la Turenna, il Maine e il Poitou, mentre il monarca di Francia gli avrebbe conferito la somma necessaria per mantenere 500 cavalieri per due anni, nonch\u00e9 le entrate dell'Agenais e i suoi domini nelle diocesi di Limoges, di Cahors e di P\u00e9rigueux.\nIl 10 febbraio 1259 il trattato fu ratificato una prima volta da Riccardo di Cornovaglia mentre, il 17 febbraio, la stessa procedura venne approntata a Westminster da pubblici ministeri a nome del re, a cui si aggiunsero, il 4 dicembre successivo, Simone V di Montfort ed Eleonora d'Inghilterra. Enrico III arriv\u00f2 in Francia il 14 novembre e rese l'omaggio feudale a Luigi il 4 dicembre 1259.\nLa contesa delle Fiandre.\nMargherita II delle Fiandre si trovava in guerra con i figli avuti dal suo primo matrimonio con Burcardo d'Avesnes, che erano stati messi in svantaggio in favore dei figli nati dal suo secondo matrimonio con Guglielmo II di Dampierre. Si scaten\u00f2 cos\u00ec il conflitto tra gli Avesnes, che avanzavano il loro diritto di nascita, e i Dampierre, che negavano l'eredit\u00e0 dei fratellastri, considerati figli illegittimi per via dell'annullamento del matrimonio dei genitori.\nIn tale disputa, re Luigi venne chiamato pi\u00f9 volte a intervenire dall'una o dall'altra parte in virt\u00f9 della sua carica. Nel 1235 sugger\u00ec una divisione ineguale della terra: due settimi ai d'Avesnes e cinque settimi ai Dampierre.\nNel 1246, per pacificare il regno prima di affrontare la crociata, Luigi IX ed Eudes de Ch\u00e2teauroux stabilirono un accordo tra le due parti: Hainaut sarebbe appartenuta ai d'Avesnes, mentre le Fiandre ai Dampierre. Successivamente Guglielmo III part\u00ec effettivamente per la crociata insieme al re, ma mor\u00ec accidentalmente nel 1251, l'anno successivo del ritorno in Francia. Come suo successore, la madre riconobbe suo fratello minore, Guido di Dampierre. Tuttavia, la curia romana riconobbe la legittimit\u00e0 degli Avesnes, e Margherita si rifiut\u00f2 di riconoscere a Giovanni d'Avesnes il titolo di conte di Hainaut lasciandogli solamente il marchesato di Namur.\nDopo aver tentato invano di impadronirsi delle isole della Zelanda, nel luglio 1253, su istigazione della madre, i figli di Dampierre, accompagnati da diversi baroni francesi, finirono prigionieri per mano di Guglielmo II d'Olanda, fratello dell'imperatore. Margherita fece quindi appello al fratello del re di Francia, Carlo d'Angi\u00f2, al quale promise l'Hainaut, ignorando cos\u00ec i diritti degli Avesnes, affinch\u00e9 ottenesse la loro liberazione. Carlo accett\u00f2 e occup\u00f2 Valenciennes e Mons, cercando tuttavia di evitare un conflitto armato con l'imperatore. Al ritorno dalla crociata, Luigi IX prese molto male l'iniziativa del fratello e intervenne richiamandolo a Parigi e, attraverso il \"Dit de P\u00e9ronne\" del 24 settembre 1256, conferm\u00f2 l'accordo firmato nel 1246. Tuttavia, per tener conto della donazione della contea di Hainaut a Carlo, Margherita lo acquist\u00f2 da lui a un prezzo molto alto. Dovette anche pagare un sostanzioso riscatto al Conte d'Olanda per la liberazione dei Dampierre e, poco dopo, si riconcili\u00f2 con suo figlio Baldovino d'Avesnes.\n\"Dit d'Amiens\".\nGrazie al suo prestigio, Luigi fu spesso chiamato a intervenire come arbitro in contenziosi anche al di fuori del suo regno. Nel 1215 i baroni di Inghilterra avevano ottenuto la sottoscrizione della \"Magna Carta\" con cui si limitava il potere reale; questa venne seguita dalle disposizioni di Oxford nel 1258 e, infine, dalle disposizioni di Westminster nel 1259. Col tempo i vari documenti avevano attraversato una lunga serie di revoche e reintegrazioni, permettendo al re riusc\u00ec a essere esonerato da alcuni obblighi, in particolare grazie all'intervento di papa Alessandro IV e poi di papa Urbano IV che lo avevano sollevato dal giuramento di rispettare le disposizioni del 1258. I baroni, tuttavia, non avevano accettato l'intervento pontificio e cos\u00ec, nel dicembre 1263, venne chiesto a Luigi IX di intervenire in proposito, con le parti in causa che promettevano di rispettare la sua decisione.\nIl 23 gennaio 1264 il re emise il verdetto, conosciuto come la \"dit d'Amiens\" (la \"decisione\" d'Amiens), in cui ratific\u00f2 la bolla papale con cui erano state annullate le disposizioni di Oxford e dichiar\u00f2, da fermo sostenitore delle prerogative reali, che Enrico Plantageneto doveva recuperare la piena sovranit\u00e0 sul suo popolo. L'arbitrato venne quindi considerato come un giudizio reso dal re francese in quanto signore del re d'Inghilterra e quindi come sovrano dei baroni inglesi, considerati suoi valvassori.\nL'ultima crociata e la morte.\nIl fallimento della settima crociata, interpretato dal re come una punizione divina, influ\u00ec molto su di lui. Nell'estate del 1266, annunci\u00f2 segretamente a papa Clemente IV la volont\u00e0 di prendere la croce per una seconda volta. Rese, quindi, pubblica la sua decisione a un'assemblea di prelati e baroni durante la festa dell'Annunciazione del 25 marzo 1267. Quindi, in un'altra riunione, il 9 febbraio 1268, comunic\u00f2 che la partenza sarebbe stata fissata nel mese di maggio 1270. La sua decisione apparve a molti contemporanei, tra cui lo stesso Jean de Joinville (che decise di non partecipare), una scelta ormai anacronistica.\nL'evoluzione della situazione militare e politica nel Mediterraneo orientale pu\u00f2 spiegare questa decisione. Il fratello del re, Carlo d'Angi\u00f2, era divento re di Sicilia e quindi l'isola poteva diventare una base operativa pi\u00f9 sicura e pi\u00f9 vicina a Cipro. Inoltre, Luigi IX sperava di convertire l'emiro hafside Muhammad I al-Mustansir e rendere l'Ifriqiya (l'attuale Tunisia) una base terrestre sicura per attaccare successivamente i mamelucchi d'Egitto. La preparazione di questa nuova impresa fu meticolosa come la precedente. Il finanziamento venne curato dalle citt\u00e0 e dall'innalzamento dei decreti ecclesiastici, tuttavia i preliminari diplomatici ebbero meno successo rispetto alla crociata precedente: Clemente IV era nel frattempo morto, il periodo di sede vacante si era prolungato e quindi non vi era un papa, pertanto gli unici personaggi di rilievo che espressero la volont\u00e0 di partecipare alla spedizione furono, oltre allo stesso re, il principe Edoardo I d'Inghilterra e il re Giacomo I d'Aragona, ma quest'ultimo rinunci\u00f2 dopo che la sua flotta venne decimata da una tempesta.\nIl 14 marzo 1270 Luigi and\u00f2 nuovamente a prendere il bastone del pellegrino e l'orifiamma a Saint-Denis. Il giorno seguente si rec\u00f2 a piedi nudi dal suo palazzo sino a Notre-Dame, dove prese congedo dalla moglie. Dopo tappe nei vari santuari, il re e i suoi figli arrivarono ad Aigues-Mortes e si unirono a Tebaldo II di Navarra e altri crociati. Nell'attesa dell'arrivo delle navi, scoppi\u00f2 una battaglia tra francesi e catalani che provoc\u00f2 un centinaio di morti. Alla fine, Luigi pot\u00e9 salpare il 2 luglio 1270, un mese dopo la data preventivata, a bordo della nave \"La Montjoie\"'. Dopo una breve sosta in Sardegna i crociati sbarcarono a La Goletta, vicino a Tunisi. Il sultano, che in realt\u00e0 non aveva alcuna intenzione di convertirsi, aveva preparato la sua citt\u00e0 per sostenere un assedio e attacc\u00f2 i cristiani appena sbarcati. Re Luigi decise di prendere d'assalto l'insediamento di Cartagine per acquartierare i suoi uomini in sicurezza in attesa di rinforzi provenienti dal fratello Carlo. I crociati conquistarono facilmente la citt\u00e0 ma, ancora una volta, andarono incontro a un'epidemia di dissenteria o di tifo, che risult\u00f2 fatale per molti uomini, tra cui il principe Giovanni Tristano di Valois; lo stesso re santo trov\u00f2 la morte il 25 agosto 1270, all'et\u00e0 di 56 anni dopo pi\u00f9 di 43 anni di regno. Sul letto di morte, il sovrano crociato ricevette l'estrema unzione e chiese, come segno di umilt\u00e0, di essere poggiato su un letto di ceneri e pronunci\u00f2 le parole \u00abGerusalemme! Gerusalemme!\u00bb. Con la dipartita del re il fratello Carlo d'Angi\u00f2, arrivato nel frattempo a Tunisi, decise per il ritiro immediato dell'esercito cristiano.\nUno studio condotto nel 2015 dal paleopatologo Philippe Charlier sulle reliquie attribuite al re e disperse durante la sua canonizzazione, ipotizz\u00f2 che abbia sofferto di scorbuto e sia morto di schistosomiasi. Uno studio del 2019 conferm\u00f2 lo scorbuto come una delle cause primarie pi\u00f9 probabili del decesso.\nDopo la morte del re.\nLe spoglie reali.\nQuando re Luigi mor\u00ec, per non lasciare il suo corpo su una terra infedele lontana dal Regno di Francia e dal cristianesimo, il fratello Carlo d'Angi\u00f2 cerc\u00f2 di acquisire il controllo dell'esercito a discapito di suo nipote, divenuto nel frattempo re Filippo III di Francia, che considerava troppo inesperto; nonostante ci\u00f2, quest'ultimo riusc\u00ec ad affermare immediatamente la sua autorit\u00e0. Da allora in poi, il destino dei resti del defunto sovrano divenne una questione politica giocata tra il giovane successore e lo zio: Filippo voleva che le spoglie venissero rimpatriate in Francia al pi\u00f9 presto mentre Carlo, facendone presente la vicinanza geografica, proponeva che fossero tumulate nel suo regno di Sicilia. Alla fine venne concordata una ripartizione: i visceri sarebbero stati consegnati a Carlo, che li avrebbe conservati nel Duomo di Monreale, mentre le ossa vennero traslate nella necropoli reale della basilica di Saint-Denis. Filippo, preoccupato di esporre il corpo del padre ai pericoli di un viaggio, per il rimpatrio volle aspettare fino a quando non fosse stato disponibile un gruppo di armati in grado di scortarlo. Il corpo venne, quindi, bollito e disossato attraverso la procedura del \"mos Teutonicus\".\nIl 30 ottobre gli armati francesi che scortavano il corpo del re firmarono un accordo con l'emiro di Tunisi per poi imbarcarsi, l'11 novembre successivo, e far ritorno in patria. Alla fine del lungo viaggio, in cui per\u00ec Tebaldo II di Navarra, giunsero a Parigi il 21 maggio 1271. La bara del defunto sovrano venne esposta nella Cattedrale di Notre-Dame mentre il funerale si svolse nella basilica di Saint-Denis il giorno successivo.\nLa tomba.\nLuigi IX aveva chiesto di essere seppellito in una tomba molto semplice, ma gi\u00e0 nel 1274 la sua sepoltura era ben pi\u00f9 elaborata della lastra originale con una struttura in legno. Nel 1282, questa seconda tomba lasci\u00f2 il posto a una terza, in gran parte decorata con oro e argento, probabilmente simile a quelle in cui riposavano le spoglie dei predecessori Filippo Augusto e Luigi VIII. Scomparsa intorno al 1420, senza dubbio distrutta e dispersa dagli eserciti inglesi di Enrico V d'Inghilterra o del duca di Bedford durante le fasi finali della guerra dei cent'anni, le sue fattezze rimangono incerte. Una miniatura presente su un documento conservato al Walters Art Museum di Baltimora, mostra una figura sdraiata, mentre quelle presenti sul manoscritto di Guillaume de Saint-Pathus e sul Libro delle ore di Giovanna d'\u00c9vreux conservati al Metropolitan Museum of Art di New York raffigurano una figura in piedi.\nUn re riformatore.\nVissuto tra il regno di suo nonno Filippo Augusto e quello di suo nipote Filippo il Bello, Luigi IX il Santo \u00e8 stato il re che ha trasformato la Francia da una monarchia feudale a una monarchia moderna, non pi\u00f9 basata sui rapporti personali del re con i suoi vassalli, ma sui rapporti del re come capo della Corona con i suoi \"soggetti\". Questa transizione verso uno Stato moderno avvenne, secondo lo storico Jacques Le Goff, in forme transitorie, graduali, evitando qualsiasi trauma istituzionale.\nRiforme giudiziarie.\nNell'ordinanza reale del 1245, il re istitu\u00ec la \"quarantine-le-roi\", con la quale veniva disposta una tregua di almeno quaranta giorni dalla data in cui sorgeva una controversia tra due parti, al fine di limitare le guerre private. Pertanto fu vietata qualsiasi vendetta fino alla scadenza del periodo, consentendo una possibile pacificazione o, perlomeno, un attenuarsi delle tensioni.\nNel 1247 re Luigi invi\u00f2 investigatori reali a informarlo dello stato del Paese e a sovrintendere ai tribunali, all'amministrazione, alla fiscalit\u00e0 e all'esercito. Nel Regno di Francia vennero introdotti anche balivi e preposti; questi ultimi cessarono di essere ispettori itineranti divenendo amministratori nominati e pagati dal monarca, che esercitavano le proprie funzioni in una ventina di circoscrizioni distinte in cui era stato diviso il regno. Assunti dalla nobilt\u00e0 locale o dalla borghesia, questi ufficiali furono costretti a rispettare rigide regole, stabilite con un'ordinanza del 1254. Gli ufficiali reali venivano anche controllati da ispettori che ne garantivano i limiti giurisdizionali e trasmettevano per iscritto tutti i reclami alla corte reale, la quale a sua volta inizi\u00f2 a dividersi in sezioni: il Consiglio, che si occupava dei casi politici, la \"Curia in parlamento\", che divenne in seguito il Parlamento, e la \"Curia in compotis\", precursore della Corte dei conti, che si install\u00f2 nella Torre del Tempio.\nNel dicembre 1254 il re francese promulg\u00f2 la \"Grande Ordinanza\", detta anche \"\"statutum generale\" o \"statuta sancti Ludovici\"\" o \"istituzione del re\", con cui tent\u00f2 di riformare profondamente il governo. Con tali disposizioni, infatti, si accorparono diversi testi promulgati tra il luglio e il dicembre dello stesso anno, la maggior parte dei quali abol\u00ec le misure prese dai siniscalchi reali, in violazione delle antiche usanze locali. Questi testi, inoltre, ordinavano agli ufficiali reali di rendere giustizia senza distinzione e di rifiutare qualsiasi dono per se stessi o la propria famiglia. A essi non era consentito revocare alcuna sanzione senza processo, dovevano presupporre l'innocenza di qualsiasi accusato che non fosse ancora stato condannato, ed ebbero il divieto di impedire il trasporto del grano, una misura intesa a combattere le carestie. Inoltre in dicembre Luigi aggiunse una serie di norme morali, contro la blasfemia, il gioco d'azzardo, l'usura e il divieto per gli ufficiali reali di frequentare bordelli e taverne. Al fine di condurre i sudditi verso la salvezza, il re proib\u00ec la prostituzione, prevedette punizioni per la volgarit\u00e0, mise al bando i giochi di dadi, nonch\u00e9 gli scacchi, la dama e il backgammon. Infine, le taverne vennero riservate ai viaggiatori e vietate alla popolazione.\nLa \"Grande Ordinanza\" fu ripetuta nel 1256 con diverse differenze rispetto alla precedente, trasformando le istruzioni per gli ufficiali giudiziari in un'ordinanza generale da applicarsi a tutto il regno. Con questa, Luigi rimosse ogni riferimento all'uso della tortura e ritorn\u00f2 a un severo divieto della prostituzione. Fu stabilito che dovessero essere rispettati i diritti delle donne circa le eredit\u00e0 e le doti: il sesso femminile era considerato debole e spettava alla giustizia reale proteggerlo. Il re santo rifiut\u00f2, per esempio, che una donna venisse punita per le colpe del marito. Nel 1261, in accordo con il Concilio Lateranense IV, una nuova ordinanza reale abol\u00ec l'ordalia: le prove del fuoco e dell'acqua da cui l'imputato doveva uscire incolume o i combattimenti in cui doveva vincere, furono sostituite da prove razionali o testimonianze.\nRiforme monetarie.\nAlla fine del suo regno, tra il 1262 e il 1270, Luigi IX attu\u00f2 importanti riforme monetarie in risposta allo sviluppo commerciale e alla diffusione dell'economia monetaria. I provvedimenti introdussero innanzitutto il divieto di contraffazione della moneta reale e la Corona si arrog\u00f2 il monopolio di questa, con l'eccezione delle monete battute dai signori dietro specifica autorizzazione e riguardante esclusivamente il loro territorio. Pertanto, due ordinanze successive vietarono l'uso delle \"esterlins\", la moneta inglese; la prima, pubblicata tra il 1262 e il 1265, richiese che le persone assoggettate all'autorit\u00e0 reale facessero promessa di non utilizzare tale moneta, quella del 1265 fiss\u00f2 a met\u00e0 agosto dell'anno successivo il termine per la loro circolazione.\nNel 1265 una nuova ordinanza riprese quella del 1262 e conferm\u00f2 il privilegio della moneta reale di circolare in tutto il regno, ma autorizz\u00f2 anche alcune valute regionali. Nel luglio 1266 un'ulteriore ordinanza decret\u00f2 la ripresa della coniazione di \"livre parisis\" a nuove condizioni di peso e contenuto di metallo raffinato, nonch\u00e9 la coniazione di un tornese. Infine, tra il 1266 e il 1270, un'altra ordinanza dette origine allo scudo. La \"livre parisis\" e lo scudo d'oro si rivelarono dei fallimenti, ma il tornese fu un successo, sia in Francia che sul mercato internazionale, tanto che continu\u00f2 a circolare fino al XIV secolo.\nLa regolamentazione della prostituzione.\nNel medioevo, solitamente, i responsabili dell'ordine pubblico, sia laici che ecclesiastici, consideravano la pratica della prostituzione come un male minore; vi furono persino bordelli di propriet\u00e0 di monasteri o di capitoli. Ma al suo ritorno dalla Terra santa, il re si impegn\u00f2 a ripristinare l'ordine morale nel regno vietando con un'ordinanza del 1254 integralmente il meretricio e obbligando tutte le donne e le ragazze coinvolte a rinunciare a praticarlo. Le prostitute vennero, dunque, espulse dalle citt\u00e0, lontano da chiese e cimiteri, e chiunque avesse messo loro a disposizione una casa si sarebbe visto confiscare un anno di affitto. Se, dopo un primo avvertimento, le prostitute avessero continuato l'attivit\u00e0, l'ordinanza prevedeva che i loro vestiti venissero confiscati e la loro casa sequestrata e venduta a beneficio del fisco. In caso di ulteriore recidiva, era previsto il bando dalle citt\u00e0, dai villaggi e, in taluni casi, anche dal regno. Allo stesso tempo, il re stanzi\u00f2 dal tesoro reale i fondi necessari per consentire al convento delle Figlie di Dio, appositamente destinato all'accoglienza delle ragazze pentite, di ricevere duecento donne in pi\u00f9.\nL'esperienza, tuttavia, dimostr\u00f2 al sovrano quanto l'ordinanza fosse inutile. Messe al bando, le prostitute cambiarono il loro aspetto per assomigliare a quello delle \"donne oneste\", esponendo queste ai commenti dei libertini. Nel 1256, con una seconda ordinanza che in qualche modo revoc\u00f2 la prima, il re permise alle meretrici di esercitare, ma esclusivamente al di fuori dalle mura delle citt\u00e0 e distanti dai luoghi di culto. Sorsero cos\u00ec postriboli lontano dalle abitazioni private e costretti a chiudere alle sei di sera. Secondo lo storico Jacques Le Goff questo fu \u00abun abbozzo di ghetto per la prostituzione\u00bb.\nUn re costruttore e mecenate.\nDurante il regno di Luigi IX l'architettura religiosa visse un periodo di grande fermento: le grandi cattedrali francesi erano in costruzione o erano state appena completate o si trovavano sottoposte a importanti modifiche. Il re ebbe cos\u00ec la possibilit\u00e0 di contribuire alla costruzione delle cattedrali di Chartres, di Amiens, di Reims, di Rouen, di Beauvais, di Auxerre e di Notre-Dame. Il re finanzi\u00f2 e ordin\u00f2 anche l'edificazione di numerosi conventi, chiese e abbazie, ma il suo ruolo in questo \u00e8 poco noto.\nSecondo lo storico dell'arte Robert Branner, sotto l'influenza di Luigi IX l'architettura parigina si trasform\u00f2 in uno stile sofisticato chiamato \"stile curiale\". Parigi divenne pertanto una capitale artistica con un'architettura elegante e laboratori in cui si producevano manoscritti miniati, oggetti d'avorio, ricami, arazzi, gioielli, pietre preziose e oggetti liturgici. Oltre all'architettura civile, il re promosse anche quella militare; ad esempio sostenne la costruzione dei bastioni di Aigues-Mortes e di Giaffa e la realizzazione del castello di Tours.\nEdifici sacri.\nRe Luigi VIII, nelle sue volont\u00e0 testamentarie, aveva deciso di destinare un'ingente somma per fondare un monastero vicino a Parigi. Per adempiere a tale disposizione, il figlio Luigi IX scelse un posto vicino ad Asni\u00e8res-sur-Oise, dove aveva risieduto insieme alla madre, procedendo quindi all'acquisto dei terreni che vennero ribattezzati \"monte reale\", a simboleggiare lo stretto legame tra la famiglia reale e la futura abbazia. Tra il 1229 e il 1234 il sovrano, consigliato dalla madre Bianca di Castiglia, fond\u00f2 ufficialmente l'abbazia attribuendola all'ordine cistercense, contrariamente alle indicazioni del defunto monarca che voleva fosse affiliata ai canonici regolari della Congregazione di San Vittore.\nLa fondazione dell'abbazia di San Vittore, terminata nel 1235, dimostra l'emergente attrazione del re per gli ordini mendicanti, ai quali i cistercensi appartenevano. Fu anche un'opportunit\u00e0 per il giovane re di mostrare umilt\u00e0 e penitenza: durante tutto il periodo in cui l'edificio rimase in costruzione, egli stesso controll\u00f2 attentamente lo stato di avanzamento dei lavori e partecip\u00f2 in maniera attiva al cantiere aiutando gli artigiani, arrivando perfino a trasportare personalmente le pietre e la malta.\nQualche anno dopo, nel 1241, Bianca di Castiglia fece costruire l'abbazia di Maubuisson nei pressi di Saint-Ouen-l'Aum\u00f4ne. A partire dal 1231, su richiesta del figlio, si eseguirono imponenti lavori presso la basilica di Saint-Denis; iniziato sotto l'abate Eudes Cl\u00e9ment Cl\u00e9ment (1228-1245), il cantiere permise di collegare l'abside e il nartece della chiesa che era stata costruita da Sugerio al piano pi\u00f9 grande del nuovo edificio. Nel 1267, il re inaugur\u00f2 il nuovo complesso sepolcrale destinato a suggellare la continuit\u00e0 delle tre dinastie reali francesi.\nLa Sorbona.\nNel 1253, Luigi IX contribu\u00ec alla fondazione del collegio della Sorbona, dedicato ai maestri delle arti che studiavano la teologia, su richiesta di Robert de Sorbon, suo cappellano, confessore e amico. Come gli altri collegi dell'Universit\u00e0 di Parigi, quello di Sorbon accoglieva i meno abbienti che disponevano di borse di studio cos\u00ec come studenti non residenti. Quando and\u00f2 fondato, il collegio venne pensato per ospitare una ventina di persone. A tal fine, il sovrano don\u00f2 alcune case in Rue Coupe-Gueule, di fronte all'H\u00f4tel de Cluny, per alloggiare gli studenti. Robert de Sorbon, attraverso Guillaume de Chartres, acquis\u00ec rapidamente gli edifici che si affacciavano su questa strada tanto che, nel 1260, la maggior parte di essi gli apparteneva. Si tratt\u00f2 quindi di una raccolta sparsa di vari edifici, case e fienili, disposti intorno a un giardino. La grande semplicit\u00e0 dell'edificio venne mantenuta da de Sorbon che stabil\u00ec per i residenti una regola di vita austera e pia.\nGli ospizi.\nLuigi IX fond\u00f2 nei pressi della porte Saint-Honor\u00e9 l'ospizio di Quinze-Vingts, allo scopo di ospitare i ciechi indigenti di Parigi. La data della sua costruzione rimane sconosciuta, ma un documento siglato il 23 luglio 1260 specifica che la fondazione fu completata nel mese di giugno. L'ospizio venne organizzato come una congregazione dotata di una dirigenza piuttosto \"democratica\" che ricorda quella degli ordini mendicanti. Dalla sua fondazione, l'ospizio benefici\u00f2 di numerosi privilegi concessi dalla corona e dalle autorit\u00e0 ecclesiastiche; in particolare egli concesse una rendita di 30 \"livre parisis\", destinate a sfamare gli ospiti. In cambio, ogni residente doveva impegnarsi a pregare il pi\u00f9 frequentemente possibile per il re, la regina, la famiglia reale e tutti i suoi benefattori.\nSecondo la storica Zina Weygand, sostenendo i non vedenti, il re manifest\u00f2, per la prima volta nella storia, la responsabilit\u00e0 della monarchia nei confronti dei disabili ponendo la prima pietra miliare sul dovere da parte di uno Stato di occuparsi di un problema sociale, un dovere fino a quel momento lasciato interamente alla Chiesa e alla generosit\u00e0 individuale.\nIntorno al 1248, il monarca fece restaurare l'H\u00f4tel-Dieu da Eudes de Montreuil e incaric\u00f2 la madre Bianca di Castiglia di sovrintendere ai lavori. Nello stesso periodo, partecip\u00f2 alla fondazione dell'ospedale \"Audriettes\", destinato a ospitare le donne vedove e indigenti. Intorno al 1259, Luigi fond\u00f2 l'H\u00f4tel-Dieu a Pontoise e vi colloc\u00f2 inizialmente tredici monache agostiniane; la generosit\u00e0 delle suore verso i poveri e i malati attir\u00f2 una tale folla che, nel 1261, il re ritenne necessario lasciare in eredit\u00e0 la propria casa di campagna e il parco di Pontoise per mantenere tutte le religiose necessarie. Spese anche sterline per fondare l'H\u00f4tel-Dieu a Vernon, in cui insedi\u00f2 venticinque suore.\nLe fortificazioni.\nAgli inizi degli anni 1230, con l'annessione dell'Angi\u00f2 al dominio reale, Bianca e Luigi fecero costruire il castello di Angers e ampliare le fortificazioni, in quanto la citt\u00e0 era diventata zona di frontiera rispetto ai possedimenti inglesi.\nIntorno al 1240, in vista della settima crociata, Luigi IX decise di fortificare Aigues-Mortes per renderla una base navale sicura e per disporre di un porto dove armare la flotta reale. Aigues-Mortes venne preferita a Narbona e Montpellier, nonch\u00e9 ai porti esterni come Marsiglia o Genova gi\u00e0 utilizzate dai crociati ai tempi di Filippo Augusto. Aigues-Mortes divent\u00f2 cos\u00ec l'inizio e la fine dell\"'iter hierosolymitanum\" (\"la strada per Gerusalemme\"). Secondo Le Goff, tale fortificazione rappresent\u00f2 uno degli interventi urbanistici pi\u00f9 vasti mai effettuati nella Francia medievale.\nNel 1250, liberato dalla prigionia in Egitto, il re arriv\u00f2 a Giaffa insieme alla moglie. Rimase a Cesarea dal marzo 1251 al maggio dell'anno successivo e fece ricostruire le mura della citt\u00e0. Nel 1252 rinforz\u00f2 anche i bastioni di Giaffa e fece realizzare un convento e una chiesa. Infine, innalz\u00f2 o ampli\u00f2 le fortificazioni di Ascalona, Sidone, Tiro e Acri; nel 1257, a quanto racconta Matteo Paris, promosse la realizzazione di diverse fortificazioni in Normandia.\nLa religiosit\u00e0 del re.\nAnche al fine di ottenerne la canonizzazioni, molti biografi di Luigi IX hanno dato ampio spazio all'intensa e sincera religiosit\u00e0 del re, una religiosit\u00e0 di tipo \"devozionale\", secondo Le Goff, quella \u00abdi un laico che cerca di ottenere la sua salvezza personale soprattutto attraverso l'esercizio della sua funzione regale\u00bb. Il re santo visse la sua fede abbracciando tutte le forme devozionali, dal culto delle reliquie, alla penitenza nel corpo (utilizzava, ad esempio, il cilicio e ricorreva a pratiche ascetiche) e nello spirito, partecipava assiduamente alle funzioni religiose e ai sacramenti, praticava la carit\u00e0 e supportava la Chiesa con una predilezione particolare per gli ordini mendicanti. Nelle sue funzioni di re cristiano non manc\u00f2 di confrontarsi con l'ebraismo e con l'eresia catara, al tempo diffusa nel Regno di Francia.\nVenerazione delle reliquie.\nPer i cristiani del XIII secolo il possesso delle reliquie era segno di grande devozione, nonch\u00e9 fonte di prestigio. Nel 1237 Baldovino II di Courtenay, imperatore latino di Costantinopoli, si rec\u00f2 in Francia per chiedere aiuto a suo nipote, Luigi IX, contro i bizantini. Durante la sua permanenza, il sovrano apprese che i baroni latini di Costantinopoli, in difficolt\u00e0 economiche, apparivano intenzionati a vendere la corona di Cristo.\nEssendo la pi\u00f9 preziosa delle reliquie custodite, Baldovino implor\u00f2 Luigi e Bianca di evitare che questa cadesse in mani straniere; l'idea di acquisire la famosa reliquia riemp\u00ec di gioia il re transalpino. Cos\u00ec, da Parigi, Baldovino II invi\u00f2 un messaggero con una lettera in cui ordinava di consegnare la corona agli inviati del monarca, vale a dire due domenicani, Giacomo e Andrea, il primo dei quali priore dell'ordine dei Predicatori a Costantinopoli e quindi in grado di riconoscere l'autenticit\u00e0 della reliquia.\nQuando gli inviati arrivarono a destinazione, appresero che il bisogno di denaro era diventato cos\u00ec urgente che i baroni lo avevano preso in prestito dai mercanti veneziani e avevano dato loro in pegno la corona di spine, con l'accordo che se non fosse stata riscattata prima della festa dei santi Gervasio e Protasio, il 18 giugno, sarebbe passata di diritto ai veneziani e trasportata nella citt\u00e0 lagunare. Gli inviati di Baldovino iniziarono i negoziati con i veneziani, i quali accettarono di vendere la reliquia alla Francia a condizione che passasse attraverso Venezia.\nLe trattative terminarono nel dicembre 1238 e, sebbene l'inverno fosse ostile alla navigazione e i greci avessero inviato galee in pattuglia per impossessarsi della reliquia, la corona arriv\u00f2 in salvo a Venezia, dove fu esposta nella basilica di San Marco. Andrea rimase a sorvegliarla mentre Giacomo prosegu\u00ec verso la Francia per annunciare la notizia a Luigi e Bianca; torn\u00f2 poi a Venezia con l'enorme somma necessaria a perfezionare l'acquisto, il cui importo non \u00e8 noto, accompagnato dagli uomini di Baldovino, garanti dell'operazione. Si svolsero quindi nuove trattative e i veneziani, che non osarono opporsi alla volont\u00e0 del re di Francia, con riluttanza lasciarono partire la reliquia. Questa volta, il viaggio verso ovest avvenne via terra. Per garantire la sicurezza della delegazione, era stato approntato un salvacondotto imperiale di Federico II, la pi\u00f9 alta garanzia giuridica del mondo cristiano.\nGiunta la corona a Villeneuve-l'Archev\u00eaque, il re si precipit\u00f2 a vederla, accompagnato dalla madre, dai fratelli, da Gauthier Cornut e da molti baroni e cavalieri. Il giorno successivo la reliquia venne trasportata via fiume sulla Yonne e sulla Senna a Vincennes dove la si espose su un grande ponteggio per essere vista da tutti i presenti. Quando la reliquia giunse nella capitale, venne portata dallo stesso Luigi e dal fratello Robert, a piedi nudi, seguiti da prelati, chierici, religiosi e cavalieri, anch'essi scalzi. Per breve tempo, la si colloc\u00f2 nella cattedrale di Notre-Dame per poi giungere finalmente nella cappella di Saint-Nicolas del palazzo reale. In seguito l'imperatore Baldovino, sempre bisognoso di denaro, vendette al re a caro prezzo altre reliquie della Passione di Ges\u00f9: nel 1241, la Francia acquis\u00ec gran parte della Vera Croce, la sacra spugna e il ferro della lancia sacra.\nLa costruzione della Sainte-Chapelle.\nBen presto Luigi decise che la cappella di Saint-Nicolas fosse troppo modesta per le pregiate reliquie che aveva appena acquisito e quindi dette ordine di erigere un nuovo edificio che, secondo Louis Grodecki, servisse come reliquiario monumentale e santuario reale. Secondo quanto suggerisce Jean-Michel Leniaud, la scelta di costruire la Sainte-Chapelle nel palazzo reale non appar\u00ec scontata: questo serv\u00ec per affermare il legame tra il re e la sacralit\u00e0, cos\u00ec come era d'uso per gli imperatori bizantini e germanici. La vicinanza ebbe anche una valenza giudiziaria in quanto fu sulle reliquie che, da quel momento, i vassalli giuravano fedelt\u00e0 ai signori. In effetti, secondo Jacques Le Goff, Luigi IX non perse occasione per associare la gloria del re a quella di Dio.\nL'architettura della Sainte-Chapelle fu ispirata da quella delle cappelle episcopali di Laon, Parigi, Noyon e in particolare dell'arcivescovado di Reims. Luigi IX volle poter disporre di un luogo di preghiera tranquillo, pertanto la cappella non fu progettata per accogliere folle di pellegrini: non dispone infatti n\u00e9 di un deambulatorio, n\u00e9 di una tribuna reale, poich\u00e9 nei giorni ordinari solo il clero, la famiglia reale e i loro ospiti vi potevano accedere.\nNel maggio del 1243, papa Innocenzo IV concesse i privilegi alla futura cappella, mentre nel gennaio del 1246 il re fond\u00f2 un collegio di canonici per assicurare la cura delle reliquie e la celebrazione delle funzioni. Il 26 aprile 1248, due mesi prima della partenza del re per la crociata, la Sainte-Chapelle venne inaugurata e consacrata da Eudes de Ch\u00e2teauroux e Philippe Berruyer. La costruzione della Sainte-Chapelle fu completata in tempi brevissimi (sembra una decina di anni) a un costo, secondo quanto stimato durante il processo di canonizzazione di san Luigi, di tornesi. A quanto pare il re fu spesso presente sul cantiere e lavor\u00f2 a stretto contatto con il suo architetto. Sui nomi dei progettisti della cappella gli storici sono divisi: secondo Le Goff non \u00e8 possibile attribuirli con certezza, mentre altri, rifacendosi alla tradizione orale e a un manoscritto del XVI secolo conservato nella \"Biblioth\u00e8que nationale de France\", indicano Pierre de Montreuil come architetto.\nRapporti con l'eresia catara.\nLa concezione di Luigi del ruolo reale come braccio secolare della Chiesa e protettore della fede lo port\u00f2, come i suoi antenati prima di lui, a intervenire contro coloro che venivano indicati come nemici del cattolicesimo. Anche se, dopo la morte di Luigi VIII, il trattato di Parigi del 12 aprile 1229 sembrava aver posto fine alla crociata contro gli Albigesi, quest'ultimi erano tuttavia ancora presenti, in particolare in Linguadoca e, seppur meno visibili e meno numerosi, in Lombardia e in Provenza.\nNel decidere in merito alle misure da adottare nei loro confronti, il re si dot\u00f2 di un consiglio composto da inquisitori, appartenenti principalmente agli ordini mendicanti, e da eretici convertiti. La volont\u00e0 di Luigi fu comunque quella di purificare il regno non con il fuoco, sebbene egli accettasse le sentenze di condanna al rogo, ma perlopi\u00f9 con la conversione e, eventualmente, con le espulsioni.\nTuttavia, a seguito dell'assassinio degli inquisitori di Avignone, avvenuto il 20 maggio 1242 da parte di uomini della guarnigione di Monts\u00e9gur, Bianca di Castiglia e Luigi IX commissionarono il siniscalcato di Carcassonne e Pierre Amiel, arcivescovo di Narbona, per poi assediare il castello. Dopo diversi tentativi falliti, nel maggio del 1243, uomini circondarono Monts\u00e9gur che resistette fino al 1\u00ba marzo dell'anno successivo, data in cui Pierre-Roger di Mirepoix ottenne una tregua di 15 giorni. Infine, il 16 marzo, la fortezza si arrese. Duecentoventi uomini e donne, che rifiutarono di rinnegare la propria fede, vennero condannati al rogo. Gli ultimi castelli catari, Qu\u00e9ribus e Niort-de-Sault, furono infine conquistati nel 1255.\nRapporti con la comunit\u00e0 ebraica.\nSecondo Luigi IX, si scorgeva una sostanziale differenza tra l'ebraismo, che riteneva una vera religione, e l'eresia o l'islam, che considerava invece una parvenza di religione. Tuttavia, la sua posizione riguardo agli ebrei non risult\u00f2 mai netta. In primo luogo, Luigi dovette osservare che essi erano sia dentro sia fuori dalla religione cristiana: non riconoscono Cristo, osservano un calendario liturgico e riti diversi, ma al contempo obbediscono all'Antico Testamento. Infine, il re era investito di due doveri in contrapposizione: doveva censurare la loro condotta considerata \"perversa\", poich\u00e9 i suoi praticanti considerati deicidi, ma doveva anche proteggerli come minoranza. Agli ebrei Luigi impose di applicare sui vestiti la \"rouelle\", un cerchio di stoffa giallo per essere immediatamente distinti, e proib\u00ec di uscire di casa nei giorni dell'anniversario della Passione di Cristo, e di esercitare un impiego pubblico.\nLotta contro l'usura.\nMentre gli usurai cristiani si trovavano sotto la giurisdizione dei tribunali ecclesiastici, quelli di fede ebraica e gli stranieri dipendevano dal potere monarchico. Nel dicembre 1230, Bianca di Castiglia e i suoi consiglieri, in nome di Luigi, emanarono l'ordinanza di Melun, contenente le misure disposte da Filippo Augusto contro gli ebrei e l'usura. Con questa, ogni signore poteva, se lo desiderava, prendere semiti dei propri territori come servi e a essi venne proibito a praticare tassi usurai sui capitali prestati.\nNel 1234, con una nuova ordinanza, veniva condonato ai debitori cristiani un terzo del debito verso gli ebrei, proibita la loro reclusione nel caso di mancato pagamento, e si stabiliva che gli ebrei non potessero ricevere pagamenti se non a seguito di una dichiarazione da parte di testimoni affidabili. La \"Grande Ordinanza\" del 1254 comprendeva anche due passaggi sulla minoranza etnica: l'articolo 32 obbligava i semiti a cessare di praticare l'usura e gli incantesimi, mentre l'articolo 33 proibiva ai baroni e agli agenti reali di aiutarli a recuperare i loro debiti, ribadendo l'obbligo di condannare l'usura. Infine, venne vietata l'incarcerazione dei cristiani o la vendita delle loro propriet\u00e0 per ripagarne i debiti con gli ebrei.\nNel 1247, i consiglieri di Luigi IX proposero di confiscare i proventi dell'usura degli ebrei per finanziare la settima crociata, ma il re rifiut\u00f2 di utilizzare beni vergognosamente acquisiti allo scopo di sostenere un'azione cos\u00ec santa. Un'ordinanza del 1257 (o del 1258) nomin\u00f2 una commissione per correggere l'eccessiva applicazione delle misure prese in precedenza contro gli ebrei. Inoltre, le misure contro l'usura vennero estese a tutti e non solamente ai semiti, comunque considerati specialisti di tale pratica: un'ordinanza del 1268 espulse dal regno i banchieri lombardi, fiorentini, caorsini e tutti gli altri usurai stranieri.\nLa disputa di Parigi.\nL'abate Nicolas Donin, un ebreo convertitosi al cattolicesimo, invit\u00f2 papa Gregorio IX a non mostrare tolleranza nei confronti del Talmud, uno dei testi sacri ebraici che riteneva contenere osservazioni offensive su Ges\u00f9 Cristo e la Beata Vergine. Nel 1239, il pontefice indirizz\u00f2 quindi una lettera con la quale chiedeva ai principi cristiani di requisire tutte le copie esistenti. A differenza di altri sovrani europei, Luigi e sua madre obbedirono e, a partire dal 3 marzo 1240, diedero il via alle confische.\nD'altra parte Luigi, preoccupato di mantenere una certa obiettivit\u00e0, volle che si tenesse un approfondito dibattito per giudicare se il libro contenesse o meno insulti contro il cristianesimo. Nel marzo del 1240 fu quindi organizzato il \"processo del Talmud\" (o disputa di Parigi) e, sotto l'occhio vigile di Bianca di Castiglia e dell'intera corte, alcuni ecclesiastici incluso il vescovo di Parigi discussero con quattro rabbini scelti tra i pi\u00f9 colti del regno, tra cui Yechiel di Parigi, il pi\u00f9 celebre al tempo. Alla fine della disputa, sebbene l'arcivescovo Gauthier Cornut avesse contestato la sentenza, venne dichiarato che il Talmud fosse un libro infame e quindi dovesse essere bruciato. Il re procedette quindi a un rogo pubblico di ventidue carri di copie manoscritte. L'esecuzione della sentenza si svolse a Parigi, in Place de Gr\u00e8ve, alla presenza delle scuole, delle universit\u00e0, del clero, dei preposti e del popolo. Il continuo avanti e indietro tra i conventi in cui erano stati depositati i libri e il luogo del rogo dur\u00f2 due giorni. Il 9 maggio 1244, il nuovo papa, Innocenzo IV, si congratul\u00f2 con il monarca per la sua azione e lo incoraggi\u00f2 a continuare con le copie rimanenti. Cos\u00ec, nel 1244, ebbe luogo un secondo rogo pubblico, seguito da altri negli anni successivi.\nRapporti con il mondo musulmano.\nPrima di confrontarsi direttamente con il mondo islamico, cosa che avverr\u00e0 per la prima volta con la cosiddetta settima crociata del 1248, Luigi riteneva che i musulmani fossero dei pagani senza una vera religione e si prefiggeva lo scopo di convertirli al cristianesimo; il suo fine ideale \u00e8 quello di arrivare a una pace globale nel segno della cristianit\u00e0. La crociata, per san Luigi, non \u00e8 giusta solo dal punto di vista cristiano, ma addirittura doverosa per un fedele devoto. Una volta che ebbe modo di conoscerli pi\u00f9 a fondo (dopo la dura sconfitta nella battaglia di Mansura venne fatto prigioniero dell'emiro ayyubide Fakhr al-D\u012bn ibn al-Shaykh), inizi\u00f2 a provare una certa stima per loro, riconoscendogli uno zelo religioso di cui non pensava, seppur rammaricandosi che essi fossero \u00abaffascinati da una dottrina falsa e ignobile propagandata da un mago\u00bb, come riportano le cronache di Matteo Paris.\nPertanto, per lui i saraceni rimasero degli infedeli, termine con cui abitualmente si riferisce a loro, e non si fece condizionare dalla stima reciproca di cui godeva alla corte del sultano, quando part\u00ec per quella che considerava il suo tentativo di rivincita, passato alla storia come ottava crociata, ma che invece gli cost\u00f2 la vita in un accampamento di Tunisi.\nTentativo di conversione dei mongoli.\nA partire dal 1245, i cristiani maturarono la speranza di convertire il gran Khan al cristianesimo o, almeno, di portarlo ad allearsi con loro contro i musulmani. \u00c8 a tal fine che papa Innocenzo IV invi\u00f2 tre missioni alla ricerca del gran Khan G\u00fcy\u00fck. I domenicani Andr\u00e9 de Longjumeau e Ascelino di Lombardia partirono dalla Terra santa, mentre il francescano Giovanni da Pian del Carpine attravers\u00f2 la Boemia, la Polonia e il Basso Volga. Luigi IX si interess\u00f2 molto a queste spedizioni.\nNel 1248, mentre si trovava a Cipro per la Crociata, il re venne avvicinato dagli inviati di Eljigide, un comandante mongolo con base in Armenia e Persia, i quali lo avvertirono che G\u00fcy\u00fck era pronto ad aiutarlo a conquistare la Terra santa e a liberare Gerusalemme dai Saraceni, suggerendogli infine di sbarcare in Egitto. Il re invi\u00f2 quindi al gran Khan due predicatori in grado di parlare l'arabo, tra cui Andr\u00e9 de Longjumeau, nonch\u00e9 una lussuosa tenda scarlatta allestita come una cappella e contenente immagini che mostravano gli elementi essenziali della fede cristiana. G\u00fcy\u00fck, tuttavia, mor\u00ec prima dell'arrivo dell'ambasciatore e la regina Oghul Qa\u00efmich, da quel momento reggente, declin\u00f2 educatamente l'offerta. Nel 1249, Luigi apprese che Khan Sartak si era convertito al cristianesimo e che era stato battezzato; gli invi\u00f2 quindi il francescano Guglielmo di Rubruck, ma non in qualit\u00e0 di ambasciatore ufficiale per evitare ulteriori umiliazioni. In realt\u00e0 Sartak non si era affatto convertito, ma in ogni caso concesse al francescano di recarsi dal nuovo gran Khan Munke, nel Karakorum. Nel 1255, Rubrouck fece ritorno a Cipro senza aver avuto successo.\nIl 10 aprile 1262, Luigi ricevette una lettera da H\u00fcleg con la quale chiedeva pace e aiuto, presentandosi come il distruttore delle perfide nazioni saracene, insistette sulla sua benevolenza verso i cristiani residenti nel suo impero e gli annunci\u00f2 che li aveva liberati tutti dalla prigione o dalla schiavit\u00f9 nei paesi che aveva conquistato. Non possedendo una flotta per attaccare l'Egitto, chiese al re francese di inviare la propria, promettendo di restituire il regno di Gerusalemme ai cristiani. Tuttavia, in questa lettera, H\u00fcleg\u00fc, affermava la sua sovranit\u00e0 su tutto il mondo, causando imbarazzo nel re francese che si rifiut\u00f2 di rispondere alla richiesta, perdendo definitivamente l'occasione di allearsi con l'impero mongolo.\nCulto.\nLa canonizzazione.\nConsiderato gi\u00e0 un santo durante la sua vita, subito dopo la morte Luigi IX divenne oggetto di venerazione. A lui vennero attribuite capacit\u00e0 taumaturgiche: ritenuto in vita in grado di curare la scrofole (nome comune dell'epoca per l'adenite tubercolare), durante il passaggio delle sue spoglie mortali in Sicilia vennero riportati diversi miracoli. Immediatamente la Chiesa ne riconobbe due, poi altri due vennero registrati durante il passaggio del feretro nel nord Italia, mentre un altro avvenne all'ingresso di Parigi, a Bonneuil-sur-Marne. Infine i miracoli si moltiplicarono quando i resti vennero posti a Saint-Denis al punto che dovette essere istituito un servizio d'ordine a presidio della tomba per convogliare le folle che si recavano a implorare la sua intercessione.\nQuando san Luigi mor\u00ec, la sede pontificia era vacante da molto tempo, ma il 1\u00ba settembre 1271 Tebaldo Visconti da Piacenza divenne papa con il nome di Gregorio X. Il suo primo atto pontificio, al ritorno dalla Terra santa il 4 marzo 1272, fu chiedere a Goffredo di Beaulieu, confessore del re, di fornirgli quante pi\u00f9 informazioni possibili sul re, considerato un vero modello per tutti i principi cristiani. Goffredo quindi scrisse, in pochi mesi, una biografia, \"Vie de saint Louis\", composta di cinquanta capitoli, con cui concludeva che Luigi IX fosse degno di essere canonizzato. Nel marzo 1274, Filippo III ricevette un'udienza dal papa a Lione con cui intendeva favorire l'apertura del procedimento, ma Gregorio si dimostr\u00f2 pi\u00f9 interessato all'apertura del Secondo concilio di Lione.\nL'anno seguente in molti, tra cui la \"vox populi\", la famiglia reale e la Chiesa di Francia (in particolare i cistercensi, i domenicani e i francescani), fecero pressioni per la canonizzazione del defunto re. Nel giugno del 1275 l'arcivescovo di Reims e i suoi suffraganei inviarono una lettera al papa esortandolo ad aprire il processo di canonizzazione; il mese seguente l'arcivescovo di Sens fece lo stesso, seguito dal priore dei domenicani di Francia. Il papa ordin\u00f2 quindi a Simon de Brion, cardinale legato in Francia con un trascorso di consigliere reale, di indagare segretamente sulla vita del defunto sovrano. Il suo rapporto venne per\u00f2 considerato dal papa troppo raffazzonato e quindi insufficiente per una decisione definitiva. Gregorio X mor\u00ec poco dopo, il 10 gennaio 1276, e in meno di un anno e mezzo gli succedettero ben tre papi: Innocenzo V, Adriano V e Giovanni XXI.\nAlla fine del 1277, il nuovo papa Niccol\u00f2 III chiese a Filippo di Francia di fornirgli una documentazione esaustiva sui miracoli attribuiti a suo padre. Incaricato nuovamente Simon de Brion di eseguire ulteriori accertamenti, i risultati vennero inviati al papa, ma anche lui mor\u00ec dopo un breve pontificato, il 22 agosto 1280. A succedergli fu lo stesso Simon de Brion, con il nome di Martino IV, che cos\u00ec diede un impulso decisivo al processo di canonizzazione. Tuttavia, nonostante il nuovo papa avesse assicurato ai prelati le sue intenzioni, egli espresse anche il desiderio di condurre il procedimento nella giusta forma e, il 23 dicembre 1281, affid\u00f2 a Guillaume de Flavacourt, arcivescovo di Rouen, e ai vescovi di Auxerre e di Spoleto le indagini finali sulla vita, sugli usi e sui miracoli attribuiti a Luigi IX; chiese poi a loro di indagare sui miracoli che si raccontava accadessero a coloro che si recavano in pellegrinaggio sulla tomba del re. L'indagine, durante la quale vennero interrogati trecentotrenta testimoni riguardo ai miracoli e trentacinque per la vita, inizi\u00f2 nel maggio del 1282 e fin\u00ec nel marzo 1283. I risultati dell'indagine vennero, quindi, inviati a Roma; anche questa volta, per\u00f2, non si non pot\u00e9 concludere il procedimento, poich\u00e9 Martino si spense il 28 marzo 1285.\nAnche il suo successore, papa Onorio IV, si dimostr\u00f2 interessato alla canonizzazione del re crociato, ma pure il suo pontificato termin\u00f2 ben presto con la morte avvenuta il 3 aprile 1287. La successiva sede vacante dur\u00f2 quasi un anno. Dopo la sua elezione, Niccol\u00f2 IV nomin\u00f2 una nuova commissione composta da tre cardinali affinch\u00e9 continuasse a esaminare i miracoli di cui tanto si parlava, ma anch'egli mor\u00ec, nel 1292, prima del completamento delle indagini. Il soglio pontificio rimase nuovamente privo del titolare per oltre un anno e mezzo e, pochi mesi dopo essere stato eletto, Celestino V, rinunci\u00f2 all'ufficio per tornare al suo eremitaggio.\nInfine, il 24 dicembre 1294, Benedetto Caetani, uno dei cardinali che fece parte della commissione che esaminava i miracoli, divenne papa sotto il nome di Bonifacio VIII. Egli, sinceramente convinto della santit\u00e0 di Luigi, ma anche e soprattutto desideroso di stabilire buoni rapporti con il nuovo re di Francia, Filippo il Bello, dette un forte impulso al procedimento di canonizzazione. Pertanto, il 4 agosto 1297, a Orvieto, pot\u00e9 finalmente annunciare la canonizzazione di Luigi IX. L'11 agosto gli dedic\u00f2 un sermone, formalizz\u00f2 la canonizzazione con la bolla pontificia \"Gloria, laus\" e ne fiss\u00f2 la festa nell'anniversario della morte, il 25 agosto.\nLa dispersione delle reliquie.\nIl 25 agosto 1298, durante una cerimonia tenutasi nella basilica di Saint-Denis alla presenza di numerosi testimoni del processo di canonizzazione, prelati, baroni, chierici, cavalieri, borghesi e gente comune, Filippo il Bello presiedette alla riesumazione del corpo di suo nonno: le ossa vennero quindi solennemente traslate in un santuario d'oro posto dietro l'altare maggiore.\nMa le reliquie di san Luigi subirono, successivamente, un destino particolare e drammatico. Qualche tempo dopo Filippo volle trasferirle nella Sainte-Chapelle in modo che si trovassero pi\u00f9 vicino al palazzo reale. Papa Bonifacio VIII, ancora desideroso di mantenere buoni rapporti con Filippo, lo autorizz\u00f2 a procedere a condizione che lasciasse un braccio o uno stinco ai monaci di Saint-Denis. Tuttavia, dopo il rifiuto di quest'ultimo, Filippo abbandon\u00f2 il progetto fino alla morte di Bonifacio. Salito al soglio pontificio, Clemente V autorizz\u00f2 la traslazione nella Sainte-Chapelle ma ai monaci venne comunque lasciato il mento, i denti e la mandibola del santo, mentre una costa venne portata a Notre-Dame de Paris. La solenne traslazione avvenne il 17 maggio 1306. Il cranio venne collocato in un magnifico reliquiario d'oro, decorato con pietre preziose, che era stato commissionato nel 1299 all'orafo Guillaume Julien. Quindi, i monaci fecero realizzare anche un superbo reliquiario per ci\u00f2 che era stato loro lasciato e lo inaugurarono il 25 agosto 1307, alla presenza del re e di una folla di signori e prelati.\nSuccessivamente, Filippo regal\u00f2 le falangi delle dita al re Haakon V di Norvegia, che aveva appena fatto costruire una chiesa dedicata al re santo vicino a Bergen, mentre altre reliquie vennero consegnate ai canonici di Notre-Dame, ai domenicani di Parigi e di Reims e alle abbazie di Royaumont e di Pontoise. Tra il 1330 e il 1340, Filippo VI don\u00f2 alcuni frammenti di ossa a Bianca di Namur, durante il suo passaggio da Parigi mentre era in viaggio per il monastero di Vadstena. Anche l'imperatore del Sacro Romano Impero Carlo IV di Lussemburgo ricevette alcuni frammenti, che invi\u00f2 alla cattedrale di Praga.\nNel 1392 quello che restava delle ossa di san Luigi and\u00f2 collocato in un nuovo reliquiario e, in questa occasione, il re francese Carlo VI offr\u00ec una costa al papa attraverso Pierre d'Ailly, due ai duchi di Berry e Borgogna e un osso ai prelati presenti durante le cerimonie, in modo che lo condividessero. Intorno al 1430, Ludovico di Baviera ne offr\u00ec ulteriori frammenti alla chiesa di Ingolstadt. Nel 1568, tutte le ossa furono raccolte a Parigi per celebrare una processione contro il protestantesimo. Nel 1610, Maria de' Medici ricevette un osso ma, presa dal rimorso, lo restitu\u00ec in occasione dell'incoronazione di Luigi XIII.\nSecondo lo storico Jacques Le Goff, il santuario del 1298 venne probabilmente distrutto e le ossa disperse durante la rivoluzione francese. Durante questo periodo, si rifuse altres\u00ec il reliquiario conservato nella Sainte-Chapelle: un singolo frammento fu conservato e depositato nel gabinetto delle medaglie della Biblioteca Nazionale. Le reliquie conservate a Saint-Denis sfuggirono alla distribuzione e, nel 1926, il cardinale Louis-Ernest Dubois offr\u00ec un lembo di costa alla chiesa di Saint-Louis-de-France a Montr\u00e9al.\nVenerazione.\nSan Luigi fu leggendario gi\u00e0 in vita e venne canonizzato velocemente, ma la sua venerazione si diffuse lentamente. \u00c8 solo a partire dal XVII secolo che divenne un santo dinastico di livello nazionale. Marc-Antoine Charpentier compose in suo onore 4 mottetti, mentre Louis-Nicolas Cl\u00e9rambault un \"himne di Saint Louis\". Divenne cos\u00ec il protettore della Francia e della monarchia. I gesuiti, in particolare, ebbero una vera venerazione per lui, tanto che fu attraverso loro e la loro vasta area di influenza che divenne un santo internazionale. Luigi IX \u00e8 patrono della Francia, dell'Ordine francescano secolare, dell'ordinariato militare francese, della diocesi di Versailles e di quella di Blois, ma anche dei parrucchieri e dei passamanieri.\nPersonalit\u00e0 oltre alla devozione.\nSebbene la quasi totalit\u00e0 degli agiografi di Luigi IX, chierici impegnati a fornire elementi utili al processo di canonizzazione in corso, si siano concentrati sugli aspetti religiosi della sua vita, alcuni ulteriori tratti della sua personalit\u00e0 profana possono essere desunti da alcune fonti e in particolare nella \"Vita\" dell'amico e cavaliere Jean de Joinville che ne tratteggia probabilmente il ritratto pi\u00f9 autentico e non \u00abimbevuto dei luoghi comuni del comportamento devoto\u00bb.\nPer Luigi la famiglia costitu\u00ec un punto cardine della sua vita ed ebbe spesso occasione di dimostrare quanto per lui fosse importante il lignaggio e il prestigio della sua dinastia. Dalle cronache traspare che provasse una viva ammirazione per il nonno Filippo Augusto, grande sovrano francese, nonostante tra i due vi fosse un carattere diametralmente opposto. Pochissimo si sa invece del suo rapporto con il padre che mor\u00ec quando lui aveva solamente dodici anni, facendogli ereditare il trono. Fu cos\u00ec la madre ad avere maggiormente influenza su di lui, occupandosi della sua educazione e assistendolo nell'amministrazione del regno anche dopo che il figlio raggiunse l'et\u00e0 matura, esercitando quasi una co-reggenza insieme al figlio. Fu proprio alla madre che il re, fattosi crociato, affider\u00e0 il regno durante il suo primo soggiorno in Terra santa. Bianca di Castiglia, la madre, viene descritta come una donna autoritaria e, talvolta, oppressiva, soprattutto con la nuora Margherita di Provenza. Gli storici non hanno fatto a meno di notare quanto la forte personalit\u00e0 della madre e l'assenza del padre possano aver giocato un ruolo notevole nella personalit\u00e0 di Luigi.\nI rapporti con la moglie non furono sempre del tutto facili: Joinville ebbe modo di ascoltare un suo sfogo e di tramandarlo, in cui Margherita lamenta l'indifferenza che talvolta il marito nutriva per lei, fino a diventare talvolta persino dispotico; tuttavia anche Margherita riconosce la bont\u00e0 del re e la sua pia religiosit\u00e0. Ancora pi\u00f9 complesso il rapporto che Luigi ebbe con i figli che praticamente ignor\u00f2 per gran parte della loro giovinezza, ma di cui inizi\u00f2 a interessarsi solamente una volta divenuti adulti, preoccupandosi personalmente della loro educazione. Si dice che fosse anche assai autoritario con loro; nonostante ci\u00f2, sembra che avesse accettato senza imporsi il rifiuto da parte di alcuni di loro di prendere i voti monastici come lui auspicava: aveva infatti previsto che Giovanni Tristano diventasse un domenicano, Pietro un francescano e Bianca una cistercense nell'abbazia di Maubuisson fondata da sua nonna.\nLuigi, contrariamente alle abitudini dei suoi predecessori, sembra che non amasse la caccia, tanto che non vi \u00e8 alcun documento che attesti che abbia mai preso parte a una battuta. Gran parte degli aspetti della sua quotidianit\u00e0 vennero da lui vissuti all'insegna della moderazione e della sobriet\u00e0: evitava gli abusi alimentari, condannava l'ubriachezza, ricercava l'indifferenza nei riguardi del cibo ed era solito praticare il digiuno. Tuttavia le cronache non disdegnano di raccontare che apprezzasse molto la frutta, il buon vino e il pesce, in particolare il luccio. Alla sua tavola non mancavano numerosi commensali con i quali gli piaceva intrattenersi e \"parlare di Dio\". In pi\u00f9 di un'occasione invit\u00f2 dei poveri a dividere con lui le pietanze servendoli egli stesso.\nContrariamente alle consuetudini osservate dai precedenti re francesi, Luigi usava mostrarsi ai propri sudditi molto pi\u00f9 spesso, ma sempre presentandosi con una certa umilt\u00e0, soprattutto in occasione di solenni processioni o per la distribuzione delle elemosine. In molti racconti relativi alla sua vita traspare la voglia del re di adottare un comportamento improntato alla semplicit\u00e0, ad esempio sono diverse le occasioni in cui lo si vede sedersi a terra, come quando riceve i postulanti che si rivolgono a lui o quando nei pressi della quercia di Vincennes amministra la giustizia.\nLuigi era inoltre un soldato. Addobbato cavaliere poco prima dell'incoronazione a soli dodici anni, ebbe modo pi\u00f9 volte di mettersi in luce per le sue qualit\u00e0 di combattente. Sebbene preferisse, quando possibile, evitare la guerra in quanto possibile fonte di peccato, la riconobbe giusta quando questa fosse a scopo difensivo verso un vassallo ribelle o contro gli infedeli, che fossero musulmani o appartenenti all'eresia albigese, accogliendo pienamente la visione cristiana dell'epoca al riguardo. I racconti parlano di quando, nel 1242, mentre la battaglia di Taillebourg entra nel vivo, il sovrano non indugia a gettarsi nella mischia o quando non si tira certo indietro a respingere personalmente gli attacchi dei saraceni in medio oriente. Lo stesso Joinville, raccontando pieno di ammirazione della gesta del re santo in Egitto, parler\u00e0 del \u00abpi\u00f9 bel cavaliere che egli avesse mai visto\u00bb.\nSebbene Joinville nutrisse una sincera devozione per il suo signore, non manc\u00f2 anche di descrivere aspetti della sua personalit\u00e0 che egli giudicava come dei difetti. Oltre a biasimarlo per l'incostante rapporto con la moglie, lo rimprovera di non essersi sempre comportato equamente nel giudicare i suoi sudditi, volendo punire con eccessivo rigore quello che egli riteneva arbitrariamente essere pi\u00f9 grave, come nel caso della bestemmia. Inoltre, Joinville non nasconde che tra i suoi difetti vi fosse un'eccessiva impulsivit\u00e0, non coerente per chi volesse definirsi un \"re saggio\", ricordando l'esempio in cui, appena sbarcato in Egitto insieme ai suoi crociati, si gett\u00f2 contro i saraceni di guardia alla spiaggia senza valutare bene i rischi. Anche l'eccessivo lutto che Luigi prov\u00f2 alla morte della madre, secondo il siniscalco, non era confacente a un re che, per le consuetudini dell'epoca, era normale che piangesse in pubblico, ma sempre con una certa misura; un elemento in pi\u00f9 che ricorda il fortissimo legame che il re santo ebbe con la madre che tanto influ\u00ec su di lui.\nRappresentazioni di Luigi.\nLe raffigurazioni di san Luigi lo rappresentano come re, con gli attributi del monarca assoluto e, quasi sempre, come un santo. Ad esempio, la statua del XIV secolo conservata nella cappella omonima a Mainneville, o la tela l\"'Apoteosi di San Luigi\", di Simon Vouet conservata nella Gem\u00e4ldegalerie Alte Meister a Dresda.\nUna vetrata del XIII secolo nella Sainte-Chapelle rappresenta diversi episodi della sua vita, in particolare quelle riguardanti la corona di spine. Le scene della sua vita lo mostrano quando visita i malati, porta il cibo ai poveri, lava i piedi ai lebbrosi, compie miracoli, amministra la giustizia. Altre scene sono ispirate alla vita di san Francesco d'Assisi: san Luigi era egli stesso un terziario francescano. A seconda dell'epoca, il volto del santo a volte assumeva le caratteristiche del sovrano francese in carica.\nI suoi attributi reali sono sempre la corona, con talvolta la mano della giustizia o lo scettro. Altri attributi sono i chiodi della Passione, i gigli di Francia, il cappotto reale o un altro abito con i gigli. Il giglio come attributo \u00e8 la ragione principale della distruzione di molte rappresentazioni di san Luigi durante la rivoluzione francese in quanto i rivoluzionari si impegnarono a rimuovere questo simbolo dell'assolutismo monarchico.\nOrdine di San Luigi.\nNel 1663 il re francese Luigi XIV istitu\u00ec l'Ordine cavalleresco di San Luigi, conferito esclusivamente a chi potesse vantare alti meriti militari. La sua assoluta esclusivit\u00e0 fece s\u00ec che farne parte fosse considerata, almeno fino al regno di Luigi XV, un'onorificenza molto ambita. Con la rivoluzione francese l'ordine venne soppresso nel 1793. Nel 1814 il re Luigi XVIII lo ripristin\u00f2, ma la perdita dell'esclusivit\u00e0 ne fece un ordine di valore pi\u00f9 modesto. Nel 1830 scomparve del tutto. Il simbolo di appartenenza era una croce d'oro con incisi i motti \"Ludovicus Magnus instituit 1663\" e \"Bellicae virtutis praemium\". Anche il ducato di Lucca istitu\u00ec, per meriti civili, un altro ordine intitolato a Luigi IX che rimase in vigore tra il 1836 e il 1860.\nDiscendenza.\nLuigi e Margherita di Provenza ebbero 11 figli:"}
{"id": "120521", "revid": "1762097", "url": "https://it.wikipedia.org/wiki?curid=120521", "title": "Grigio", "text": "Il grigio \u00e8 un colore intermedio tra il nero e il bianco. \u00c8 un colore neutro o acromatico, nel senso che letteralmente \u00e8 un colore \"senza colore\", perch\u00e9 pu\u00f2 essere composto da bianco e nero. Ha luminosit\u00e0 minore del bianco e maggiore del nero (anch'essi acromatici).\nEtimologia.\n\"Grigio\" deriva dal germanico \"gr\u012bs\", che significa \"canuto, brizzolato\".\nIn natura.\nNel mondo degli animali, il colore grigio \u00e8 molto comune. Di colore grigio sono i gusci di molte tartarughe, le squame di molti rettili, il piumaggio di alcuni uccelli e la pelle o la pelliccia di molti mammiferi.\nInoltre i capelli umani diventano grigi in et\u00e0 avanzata.\nIn edilizia.\nIl grigio \u00e8 il colore del cemento o della malta e quindi dell'intonaco del muro non ancora imbiancato o pitturato con altri colori.\n\u00c8 anche il colore dell'acciaio, dello zinco e dell'alluminio.\nColorazione.\nNell'ambito pittorico, la creazione del colore grigio \u00e8 stata per secoli sottoposta a teorie e a sperimentazioni. La concezione classica considera il grigio come un \"bianco sporco\", quindi ottenuto aggiungendo al bianco quantit\u00e0 variabili di nero. Tuttavia, esistono altri metodi per ottenere il grigio: \u00e8 il caso del grigio neutro, ottenuto mescolando in quantit\u00e0 uguali i tre colori primari (blu, rosso e giallo). L'utilizzo di questo grigio \"speciale\" permette di scurire un colore simulando l'ombra naturale molto pi\u00f9 efficacemente di quanto potrebbe fare il nero (il cui utilizzo per le ombre \u00e8 considerato, tra l'altro, errato). Un altro metodo per creare il grigio \u00e8 mescolare in parti uguali i tre colori primari di stampa: ciano, magenta e giallo. Questo tipo di grigio viene, da molti, definito bistro (altri, invece, chiamano bistro un colore marrone scuro, che anticamente si otteneva dal carbone del faggio). Nella stampa tipografica e in alcune tecniche pittoriche (ad esempio, l'ecoline) il bistro \u00e8 utilizzato per scurire i colori, per le ombre o come tonalit\u00e0 neutra di grigio usata per alcune regolazioni del colore. Alcune aziende produttrici di tempere creano colori con l'aggiunta del bistro per realizzarne le varie tonalit\u00e0 (ad esempio, il rosso bistro non \u00e8 altro che un rosso a cui \u00e8 stato aggiunto del bistro allo scopo di scurirlo).\nNell'ottica.\nIl grigio \u00e8 uno dei colori pi\u00f9 utilizzati per la produzione di lenti solari per occhiali, in quanto assorbendo in maniera uniforme tutto lo spettro della luce visibile, mantiene una perfetta visibilit\u00e0 e non provoca una sensibile alterazione nella percezione dei colori dell'ambiente circostante, di contro pu\u00f2 far apparire eccessivamente uniforme e monotono l'ambiente circostante.\nMolti produttori di parabrezza per veicoli scelgono proprio il grigio per colorare in modo sfumato e leggero la parte alta dei parabrezza, in questo modo permettono un'attenuazione del riverbero solare senza falsare la percezione dei colori del guidatore.\nCodifica.\nLa maggior parte dei programmi di grafica integrano nella propria palette dei colori 18 tonalit\u00e0 di grigio, realizzate da incrementi di nero del 5% (ad esempio, il 5% di nero \u00e8 il grigio pi\u00f9 chiaro, il 95% di nero \u00e8 il grigio pi\u00f9 scuro). Sulla base della percentuale di nero, \u00e8 possibile perci\u00f2 realizzare 100 livelli di grigio. Tuttavia, il monitor \u00e8 capace di visualizzare oltre 16 milioni di colori (di cui solo una piccola parte distinguibili chiaramente dall'occhio umano), quindi ben oltre 100 grigi differenti (ad esempio: grigio tendente al bruno, tendente al blu, tendente al rosso, ecc.). Molto spesso ci si imbatte in software che gestiscono una scala monocromatica di 256 livelli di grigio. Questo numero \u00e8 un limite arbitrario dovuto alla codifica in numeri binari: ogni colore viene, infatti, associato a un byte, costituito da 8 bit; con 8 bit si possono ottenere fino a 256 codici di colore differenti. Nella scala monocromatica viene considerato anche il bianco tra i 256 livelli di grigio.\nCombinazioni con altri colori.\nNell'ambito del web, miscelando attraverso miscelazione sottrattiva il colore \"grigio\" (inteso come colore la cui codifica esadecimale \u00e8 #FF8000) con altri colori, si ottengono le seguenti combinazioni:\nLe combinazioni della tabella precedente sono valide solo \"a video\" e i colori risultanti sono ottenuti a partire dal codice del colore, ovvero attraverso un procedimento matematico da cui si ottiene il codice del colore che \u00e8 la combinazione \"teorica\" dei primi due colori.\nNel caso della pittura, della stampa e in altri ambiti in cui il colore grigio non \u00e8 ottenuto su uno schermo elettronico, bens\u00ec attraverso l'utilizzo di un pigmento o colorante, il colore che ne risulta pu\u00f2 essere pi\u00f9 o meno differente a seconda delle sostanze utilizzate, dal supporto e della proporzione dei due colori iniziali.\nLa miscelazione del grigio con gli altri colori fornisce dei risultati differenti da quelli indicati sopra nel caso in cui si utilizzino tecniche di miscelazione additiva.\nSimbolismo.\nIl grigio simboleggia la mediocrit\u00e0, la mancanza di energia, la tristezza, la timidezza, il compromesso e la prudenza.\nRappresenta una mentalit\u00e0 caratterizzata dall'oggettivit\u00e0 e l'equilibrio perch\u00e9 viene visto come il colore che contiene sia il \"bianco\" che il \"nero\" intesi come bene e male.\nViene utilizzato per descrivere la civilt\u00e0 industriale, in contrasto con il verde, che identifica invece l'ambiente, la clorofilla, le piante e i movimenti ambientalisti.\nIn psicologia.\nIn America e in Europa, il grigio \u00e8 uno dei colori meno popolari; in un sondaggio europeo, solo l'1% degli uomini ha affermato che era il loro colore preferito e il 13% lo ha definito il colore meno preferito; la risposta delle donne \u00e8 stata quasi la stessa. Secondo la storica del colore Eva Heller, \"il grigio \u00e8 troppo debole per essere considerato maschile, ma troppo minaccioso per essere considerato un colore femminile. Non \u00e8 n\u00e9 caldo n\u00e9 freddo, n\u00e9 materiale o spirituale. Con il grigio, nulla sembra essere deciso\".\nIl grigio \u00e8 il colore pi\u00f9 comunemente associato in molte culture con gli anziani e la vecchiaia, a causa dell'associazione con i capelli grigi; simboleggia la saggezza e la dignit\u00e0 che derivano dall'esperienza e dall'et\u00e0. Il \"New York Times\" \u00e8 talvolta chiamato \"The Grey Lady\" a causa della sua lunga storia e della sua stimata posizione nel giornalismo americano.\nIl grigio \u00e8 il colore pi\u00f9 spesso associato in Europa e in America alla modestia.\nIn politica, araldica e vessillologia.\nIl grigio \u00e8 usato raramente come colore dai partiti politici, in gran parte a causa della sua comune associazione con il conformismo, la noia e l'indecisione. Un esempio di un partito politico che usa il grigio come colore sono le \"German Grey Panthers\". \nIl termine \"potere grigio\" o \"voto grigio\" \u00e8 talvolta usato per descrivere l'influenza degli elettori pi\u00f9 anziani come blocco di voto. Negli Stati Uniti, le persone anziane hanno maggiori probabilit\u00e0 di votare e di solito votano per proteggere determinati benefici sociali, come la previdenza sociale.\n\"Grays\" \u00e8 un termine usato a volte in modo peggiorativo dagli ambientalisti nel movimento verde per descrivere coloro che si oppongono alle misure ambientali e presumibilmente preferiscono il grigio del cemento.\nFestivit\u00e0 e religione.\nNella religione il grigio \u00e8 il colore delle ceneri, perci\u00f2 assume un significato di rispetto e di lutto.\nNello sport.\nIl grigio \u00e8 il colore ufficiale dell'Unione Sportiva Alessandria Calcio 1912.\nNel baseball, il grigio \u00e8 il colore tipicamente utilizzato per le divise stradali. Ci\u00f2 \u00e8 avvenuto perch\u00e9 nel 19\u00b0 e all'inizio del XX secolo, le squadre in trasferta non avevano normalmente accesso ai servizi di lavanderia sulla strada, quindi le macchie non erano evidenti sulle divise grigie pi\u00f9 scure rispetto alle divise bianche indossate dalla squadra di casa.\nNella cromoterapia.\nConferisce neutralit\u00e0 o comunque un atteggiamento di prudente attesa di fronte alle scelte.\nProtegge dalle emozioni forti e dalle tensioni emotive, a patto di non abusarne l'uso, causando di contro sensazione di inadeguatezza e limitando l'adattamento verso il presente. Inoltre, favorisce sedentariet\u00e0 per affrontare meglio l'iperattivit\u00e0."}
{"id": "120522", "revid": "1543377", "url": "https://it.wikipedia.org/wiki?curid=120522", "title": "Leviatano", "text": "Il Leviatano (, , in ebraico tiberiense anche \"liwy\u0101\u1e6f\u0101n\", sempre col senso di \"contorto, malvagio, avvolto\") \u00e8 una creatura con la forma di un serpente marino, nota sia nella teologia che nella mitologia. \u00c8 citato in diversi libri della Bibbia ebraica, inclusi i Salmi, il Libro di Giobbe, il Libro di Isaia e il Libro di Amos; \u00e8 menzionato anche nel Libro di Enoch. Il Leviatano \u00e8 un'incarnazione del caos in forma di drago demoniaco che spesso minaccia di mangiare i dannati dopo la vita ma alla fine viene annientato. I teologi cristiani identificarono il Leviatano con il demone dell'invidia del peccato mortale. Secondo il diagramma Ofite, il Leviatano incapsula lo spazio del mondo materiale.\nIl Leviatano del Libro di Giobbe \u00e8 un riflesso del pi\u00f9 antico cananeo \"Lotan\", un mostro primordiale sconfitto dal dio Baal Hadad. Paralleli al ruolo di Tiamat, dea mesopotamica, sconfitta da Marduk, sono stati a lungo paragonati, nella mitologia comparata, come nella narrazione di draghi, serpenti, o Indra che uccide V\u1e5btra o Thor che uccide J\u00f6rmungandr. Il Leviatano \u00e8 figura, nella Bibbia ebraica, come metafora di un potente nemico, in particolare Babilonia (Isaia 27:1). Alcuni studiosi del XIX secolo lo interpretarono pragmaticamente come riferito a grandi creature acquatiche, come il coccodrillo. La parola in seguito venne usata come termine per la \"grande balena\" e per i mostri marini in generale.\nEtimologia e origini.\nWilhelm Gesenius (tra gli altri) sostenne che il nome sia derivato dalla radice \"LVH\" \"per fili; per unire\", con un suffisso aggettivale \u05b8, per un significato letterale di \"inghirlandato, attorcigliato in pieghe\". Altri filologi, incluso Leskien, lo consideravano una parola di origine straniera. Una terza scuola lo considera come nome proprio. Bauer propose come significato di \u05dc\u05d5\u05d9\u05ea+\u05ea\u05df, per \"corona di serpente\".\nSia il nome che la figura mitologica sono una diretta continuazione del mostro marino ugaritico \"L\u00f4t\u0101n\", uno dei servitori del dio del mare Yammu sconfitto da Hadad nel \"Ciclo di Baal\". Il racconto ugaritico presenta per\u00f2 delle lacune, rendendo poco chiaro se alcune frasi descrivano lui o altri mostri a disposizione di Yammu come il biblico Tunannu. La maggior parte degli studiosi concorda nel descrivere L\u00f4t\u0101n come \"il serpente fuggitivo\" (\"b\u1e6fn br\u1e25\") ma potrebbe essere \"il serpente che si \"dimena\" (b\u1e6fn \u02bfqltn\") o \"il possente con sette teste\" (\"\u0161ly\u1e6d d .\u0161b\u02bft ra\u0161m\"). Il suo ruolo sembra essere stato anticipato dal precedente serpente T\u00eamtum, cui morte per mano di Hadad \u00e8 raffigurata nei sigilli siriani del XVIII-XVI secolo a.C.\nI serpenti marini hanno un posto di rilievo nella mitologia del Vicino Oriente antico. Ad esempio, nel III millennio a.C., l'iconografia sumera racconta del dio Ninurta che vince un serpente a sette teste. Era, inoltre, comune includere un \"Chaoskampf\": una battaglia cosmica tra un mostro marino che rappresenta le forze del caos e un dio creatore o un eroe culturale che impone l'ordine con la forza. Il mito babilonese della creazione descrive la sconfitta da parte di Marduk della dea serpente Tiamat, il cui corpo fu usato per creare i cieli e la terra.\nOrigine biblica.\nIl Leviatano in particolare \u00e8 menzionato sei volte nel Tanakh, in Giobbe e , Salmi e e infine due volte in Isaia .\nGiobbe \u00e8 interamente dedicato nella descrizione del Leviatano in dettaglio: \"Ecco, la sua speranza \u00e8 vana; non sar\u00e0 forse abbattuto uno alla vista di lui?\" Inclusa nella lunga descrizione di Dio della sua indomita creazione, c'\u00e8 la capacit\u00e0 di sputare fuoco del Leviatano, le sue scaglie impenetrabili e la sua generale indomabilit\u00e0 in Giobbe . Nei Salmi , Dio \u00e8 lodato per aver fatto tutte queste cose, incluso il Leviatano, e in Isaia , \u00e8 chiamato il \"serpente tortuoso\", che verr\u00e0 ucciso nella fine del tempo.\nLa menzione nella Genesi, in Giobbe e nei Salmi, non descrivono questi mostri come dannosi, ma come creature oceaniche che fanno parte della creazione di Dio. L'elemento di competizione tra Dio e il mostro marino e l'uso del Leviatano per descrivere i potenti nemici di Israele pu\u00f2 riflettere l'influenza delle leggende mesopotamiche e cananee o della mitologia egizia (tra il serpente Apopi e il dio sole Ra).\nGiudaismo.\nFonti ebraiche successive descrivono il Leviatano come un drago che vive sulle sorgenti del Profondo e che, insieme al mostro terrestre maschio Behemoth, sar\u00e0 servito ai giusti alla fine dei tempi. Il Libro di Enoch (60:7-9) descrive il Leviatano come un mostro femmina che dimora nell'abisso acquatico (come Tiamat ), mentre Behemoth \u00e8 un mostro maschio che vive nel deserto di Dunaydin (\"a est dell'Eden\").\nDurante la composizione del Midrash ebraico, si sosteneva che Dio originariamente avesse prodotto un leviatano maschio e una femmina, ma per timore che moltiplicando le specie distruggesse il mondo, uccise la femmina, riservando la sua carne per il banchetto che sar\u00e0 dato ai giusti con l'avvento del Messia. Una descrizione simile appare nel Libro di Enoch (60:24), che descrive come il Behemot e il Leviatano saranno preparati come parte di un pasto escatologico.\nIl commento di Rashi della Genesi dice la seguente:\nNel Talmud \"Bava Batra 75\" \u00e8 detto che il Leviatano sar\u00e0 ucciso e la sua carne sar\u00e0 servita come festa ai giusti nel \"Tempo a Venire\" e la sua pelle sar\u00e0 usata per coprire la tenda dove avr\u00e0 luogo il banchetto. Coloro che non meritano di consumare la sua carne sotto la tenda possono ricevere varie parti del Leviatano, che variano dalle coperture (per i un po' meritevoli) agli amuleti (per i meno meritevoli). La restante pelle del Leviatano sar\u00e0 stesa sulle mura di Gerusalemme, illuminando cos\u00ec il mondo con il suo splendore. La festa di Sukkot (Festa delle Capanne) si conclude quindi con una preghiera recitata all'uscita dalla \"sukkah\" (cabina): \"Possa essere la tua volont\u00e0, Signore nostro Dio e Dio dei nostri antenati, che proprio come ho adempiuto e dimorato in questa sukkah, cos\u00ec posso meritare nel prossimo anno di dimorare nella \"sukkah della pelle del Leviatano.\" L'anno prossimo a Gerusalemme.\" \nL'enorme dimensione del Leviatano \u00e8 descritta da Johanan bar Nappaha, dal quale provenivano quasi tutti gli aggadot riguardanti questo mostro: \"Una volta salimmo su una nave e vedemmo un pesce che mise la testa fuori dall'acqua. Aveva delle corna sulle quali era scritto: 'Io sono una delle creature pi\u00f9 meschine che abitano il mare. Sono lungo trecento miglia ed entro oggi nelle fauci del Leviatano'\".\nQuando il Leviatano ha fame, riferisce Rabbi Dimi in nome di Rabbi Johanan, emette dalla sua bocca un calore cos\u00ec grande da far ribollire tutte le acque dell'abisso, e se mettesse la testa in Paradiso nessuna creatura vivente potrebbe sopportare l'odore di lui. La sua dimora \u00e8 il Mar Mediterraneo; e le acque del Giordano gli cadono in bocca.\nIn una leggenda registrata nel Midrash chiamata \"Pirke de-Rabbi Eliezer\" si afferma che il pesce che inghiott\u00ec Giona aveva evitato, per un pelo, di essere mangiato dal Leviatano, che mangia una balena ogni giorno.\nIl corpo del Leviatano, in particolare i suoi occhi, possiede un grande potere illuminante. Questa era l'opinione di Rabbi Eliezer, il quale, nel corso di un viaggio in compagnia di Rabbi Joshua, spieg\u00f2 a quest'ultimo, spaventato dall'apparizione improvvisa di una luce brillante, che probabilmente proveniva dagli occhi del Leviatano. Rifer\u00ec il suo compagno alle parole di Giobbe 41:18: \"Per i suoi bisogni risplende una luce e i suoi occhi sono come le palpebre del mattino\". Tuttavia, nonostante la sua forza soprannaturale, il leviatano ha paura di un piccolo verme chiamato \"kilbit\", che si aggrappa alle branchie di grandi pesci e li uccide.\nNel piyyut (poema religioso) dell'XI secolo\", Akdamut\", recitato a \"Shavuot\" (Pentecoste), si prevede che, alla fine, Dio uccider\u00e0 il Leviatano, che \u00e8 descritto come dotato di \"potenti pinne\" (quindi non un serpente o un coccodrillo), e sar\u00e0 servito come sontuoso banchetto per tutti i giusti in Paradiso.\nNello Zohar, il Leviatano \u00e8 una metafora dell'illuminazione. Lo Zohar osserva che la leggenda dei giusti che mangiano la pelle del Leviatano alla fine dei giorni non \u00e8 letterale, ma solo una metafora dell'illuminazione. Lo Zohar specifica anche in dettaglio che il Leviatano ha una compagna.\nSecondo Abraham Isaac Kook, il Leviatano \u00e8 una singolare creatura senza compagno, \"la sua coda \u00e8 posta nella sua bocca\" (Zohar) \"attorcigliando e abbracciando il mondo intero\" (Rashi su Baba Batra 74b) che proietta una vivida metafora per l'unit\u00e0 sottostante dell'universo. Questa unit\u00e0 sar\u00e0 rivelata solo in futuro, quando i giusti banchetteranno con il Leviatano.\nCristianesimo.\nIl Leviatano pu\u00f2 anche essere usato come immagine del diavolo, mettendo in pericolo sia le creature di Dio, tentando di mangiarle, sia la creazione di Dio, minacciandola di sconvolgimenti nelle acque del Caos. Un \"Drago\" (\"Drakon\"), essendo la traduzione usuale per il Leviatano nella Septuaginta, appare nel Libro dell'Apocalisse. Sebbene l'Antico Testamento non identifichi da nessuna parte il Leviatano con il diavolo, il drago a sette teste nel Libro dell'Apocalisse lo \u00e8. Con questo la battaglia tra Dio e i mostri del caos primordiale, si trasforma in una battaglia tra Dio e il diavolo. Solo una volta, nel Libro di Giobbe, il Leviatano \u00e8 tradotto come \"mostro marino\" (\"ketos\").\nNel capitolo seguente, una bestia a sette teste, descritta con le stesse fattezze del drago precedente, sorge dalle acque dotando di potere una bestia della Terra. Dividere le bestie in un mostro d'acqua e uno di terra arida \u00e8 probabilmente un richiamo alla mostruosa coppia Leviatano e Behemoth. Secondo Isaia , il dragone sar\u00e0 ucciso da Dio nell'ultimo giorno e gettato nell'abisso. L'annientamento del mostro-caos si traduce in un nuovo mondo di pace, senza alcuna traccia di male.\nSan Tommaso d'Aquino descrisse il Leviatano come il demone dell'invidia, primo nel punire i peccatori corrispondenti (Expositio super Iob ad litteram). Anche Peter Binsfeld classific\u00f2 il Leviatano come il demone dell'invidia, precisamente uno dei sette Principi dell'Inferno, corrispondenti ai sette peccati capitali. Il Leviatano \u00e8 stato associato, e potrebbe essere stato originariamente indicato dal motivo visivo della Bocca dell'Inferno, ad un animale mostruoso nella cui bocca i dannati scompaiono al Giudizio Universale, con riferimento nell'arte anglosassone dell'800 d.C., e pi\u00f9 tardi in tutta Europa.\nLa revisione americana della Bibbia standard suggerisce in una nota a Giobbe 41:1 che il leviatano potrebbe essere associato al coccodrillo, e in una nota a Giobbe 40:15, che Behemoth potrebbe essere un nome per l'ippopotamo.\nGnosticismo.\nIl teologo antico Origene accus\u00f2 una setta gnostica di venerare il serpente biblico del Giardino dell'Eden. Pertanto, li chiama Ofiti, dal nome del serpente che dovrebbero adorare. In questo sistema di credenze, il Leviatano appare come un Uroboro, che separa il regno divino dall'umanit\u00e0, avvolgendo o permeando il mondo materiale. Non sappiamo se gli Ofiti identificassero o meno il serpente del Giardino dell'Eden con il Leviatano. Tuttavia, poich\u00e9 il Leviatano \u00e8 fondamentalmente connotato negativamente in questa cosmologia gnostica, se lo identificavano con il serpente del Libro della Genesi, probabilmente era davvero considerato malvagio e solo il suo consiglio era buono.\nSecondo la cosmologia di questa setta gnostica, il mondo \u00e8 incapsulato dal Leviatano, sotto forma di un arconte a forma di drago, che si morde la coda (\"ouroboros\"). Generando il male intrinseco nell'intero universo, il Leviatano separa il mondo inferiore, governato dagli Arconti, dal regno di Dio. Dopo la morte, un'anima deve passare attraverso le sette sfere dei cieli. Se l'anima non riesce, sar\u00e0 inghiottita dal Leviatano, che tiene prigioniero il mondo e riporta l'anima in un corpo animale.\nNel Mandeismo, il Leviatano \u00e8 considerato coessenziale con un demone chiamato Ur .\nNel Manicheismo, un'antica religione influenzata dalle idee gnostiche, il Leviatano viene ucciso dai figli dell'angelo caduto Shemyaza. Questo atto non \u00e8 dipinto come eroico, ma come sciocco, poich\u00e9 simboleggia il grande trionfo come transitorio, poich\u00e9 entrambi i figli vengono uccisi a turno dagli arcangeli dopo essersi vantati della loro vittoria. Ci\u00f2 riflette la critica manichea sul potere reale e sostiene l'ascetismo .\nUso moderno.\nLa parola \"Leviatano\" \u00e8 arrivata a riferirsi a qualsiasi mostro marino, e dall'inizio del XVII secolo \u00e8 stata anche usata per riferirsi a persone o cose straordinariamente potenti (paragonabili a Behemoth o Juggernaut ), influenzati dal libro di Hobbes (1651) .\u00a0\nCome termine per mostro marino, \u00e8 stato usato anche per le grandi balene in particolare, ad esempio in \"Moby Dick\" diHerman Melville. Sebbene nella prima traduzione ebraica del romanzo, il traduttore Elyahu Burtinker abbia scelto di tradurre \"Whale\" in \"Tanin\" (con l'intenzione di riferirsi a un altro mostro marino sebbene nell'uso ebraico moderno Tanin si traduca pi\u00f9 comunemente in \"coccodrillo\"), lascia la parola \"Leviatano\" cos\u00ec com'\u00e8, accennando all'ambiguit\u00e0 della parola \"\u05dc\u05d5\u05d9\u05ea\u05df\" che nell'ebraico moderno ora significa semplicemente \"balena\".\n\"La Bibbia Satanica\".\nAnton LaVey in \"The Satanic Bible\" (1969) ha rappresentato il Leviatano come l'elemento dell'acqua e la direzione dell'ovest, elencandolo come uno dei quattro principi ereditari dell'inferno. Questa associazione \u00e8 stata ispirata dalla gerarchia demoniaca del \"Libro della Magia Sacra di Abra-Melin il Mago\". La Chiesa di Satana usa le lettere ebraiche in ciascuno dei punti del Sigillo di Baphomet per rappresentare il Leviatano. Partendo dal punto pi\u00f9 basso del pentagramma, e leggendo in senso antiorario, la parola si legge \"\u05dc\u05d5\u05d9\u05ea\u05df\": (Nun, Tav, Yod, Vav, Lamed) ebraico per \"Leviathan\".\nFilosofia.\nIn filosofia il \"Leviatano\" (\"Leviathan\") \u00e8 un'opera di filosofia politica scritta da Thomas Hobbes nel 1651. Il Leviatano rappresenta simbolicamente lo Stato come un grande corpo le cui membra sono i singoli cittadini. Tale \u00e8 il senso della copertina del trattato che raffigura il Leviatano contenente nei pezzi del suo vestito altrettanti cittadini-sudditi. Tale opera \u00e8 considerata la teorizzazione e l'atto costitutivo dello Stato assoluto moderno. L'autorit\u00e0 dello Stato \u00e8 pari alla porzione di libert\u00e0 individuale che ognuno gli delega con la rinunzia, per vivere in pace, ad esercitare i corrispondenti diritti collegati a tale libert\u00e0."}
{"id": "120523", "revid": "339392", "url": "https://it.wikipedia.org/wiki?curid=120523", "title": "Scuola Superiore Sant'Anna di Pisa", "text": ""}
{"id": "120524", "revid": "767487", "url": "https://it.wikipedia.org/wiki?curid=120524", "title": "Danny Carey", "text": "Biografia.\nDanny Carey \u00e8 cresciuto in una tipica casa del ceto borghese americano a Paola, Kansas. Suo padre era un manager di una grossa compagnia di assicurazioni e sua madre un'insegnante. Carey ha un fratello pi\u00f9 grande ed uno pi\u00f9 piccolo. Il suo primo ricordo riguardante la musica risale a quando suo padre lo port\u00f2 alla libreria musicale all'Universit\u00e0 del Kansas e suon\u00f2 The Planets di Gustov Holst. Danny cominci\u00f2 a prendere lezioni quando aveva 10 o 11 anni, solo sul rullante nella banda della scuola, e poi di nuovo a 13 anni, quando ebbe la sua prima batteria completa. Ricevette una borsa di studio alle superiori per andare al Conservatory of Music di Kansas City.\nStudi\u00f2 musica per pi\u00f9 di 3 anni alla University of Missouri. Ebbe un paio di offerte per giocare a basket in alcuni piccoli college, ma sapeva di non essere abbastanza bravo per giocare in college importanti o addirittura da professionista.\nSpese anni sugli argomenti base e facendo esercizi alla batteria. Amava da sempre Billy Cobham e Buddy Rich. Al college fece molta pratica, facendo recital per 3 anni e mezzo. Avrebbe potuto ottenere una laurea se avesse resistito un momento di pi\u00f9, ma voleva pi\u00f9 tempo da dedicare alla batteria, cos\u00ec si tir\u00f2 fuori dalla scuola non appena ebbe l'opportunit\u00e0 di andare on the road con una band.\nNel 1986 si spost\u00f2 a Los Angeles, e dovettero passare 4 anni prima che succedesse veramente qualcosa. Comunque, in quel periodo, era rivolto, con maggiore attenzione, alla musica elettronica. Suonava una batteria elettronica con piatti veri, e spesso suonava nei club cittadini. In seguito si appassion\u00f2 maggiormente alla batteria acustica, a questo \u00e8 attribuito al fatto che aveva trovato un set che suonava bene. Carey ha lavorato anche come batterista da studio per I Green Jello, Pygmy Love Circus, e Carole King.\nPoi incontr\u00f2 Adam Jones tramite Tom Morello dei Rage Against the Machine. Danny era anche vicino di Maynard James Keenan. Non fece mai un provino per Keenan e Jones per entrare nei futuri Tool.\nDanny Carey tuttora ama suonare jazz e ha diversi side-project: gli Zaum, una specie di compromesso con la musica elettronica, i VOLTO!, un progetto progressive basato su jam, la cui formazione consiste in parte di quella dei Pygmy Love Circus, i Green Jell insieme a Maynard James Keenan, e infine i pi\u00f9 recenti Legend of the Seagullmen, pi\u00f9 tendenti verso il metal e progressive metal.\nHa inoltre suonato nei live della nota band funk metal Primus nel 2014 e per il loro frontman Les Claypool nella canzone solista \"Ampersand\".\n\u00c8 anche batterista del supergruppo Pigface, che vanta di una vasta formazione che include musicisti come Flea, Michael Gira, Frank Black, Trent Reznor e molti altri."}
{"id": "120526", "revid": "1762097", "url": "https://it.wikipedia.org/wiki?curid=120526", "title": "Domus", "text": "La domus era un tipo di abitazione utilizzata nell'antica Roma. Era un domicilio privato urbano e si distingueva dalla \"villa suburbana\", che invece era un'abitazione privata situata al di fuori delle mura della citt\u00e0, e dalla \"villa rustica\", situata in campagna e dotata di ambienti appositi per i lavori agricoli.\nLa \"domus\" era l'abitazione delle ricche famiglie patrizie, mentre le classi povere abitavano in palazzine chiamate \"insulae\".\nEvoluzione delle case romane.\nAlto arcaismo.\nAlla met\u00e0 dell'VIII secolo a.C. i primi re e aristocratici romani trasformano le prime capanne (\"casae\") in \"domus\"; queste ultime sono costituite da pi\u00f9 ambienti, si affacciano su una corte e hanno una grande sala. La tecnica edilizia utilizzata \u00e8 ancora quella tradizionale: muri in argilla e tetto di stoppie.\nAlla met\u00e0 del VI secolo a.C. si cominciano a costruire muri con zoccolo in scheggioni di tufo ed elevati in argilla e, per la prima volta, il tetto in tegole e coppi. Alla fine del VII secolo a.C. anche gli elevati sono edificati in scaglie di tufo e le porte hanno stipiti in tufo lavorato.\nEt\u00e0 arcaica e medio-repubblicana.\nAlla fine del VIII secolo a.C. viene portato dall'Etruria un nuovo modello di abitazione: la casa che si sviluppa attorno all'atrium, parzialmente ricoperto dall'incontro delle quattro falde del tetto, sorrette da travi orizzontali. \nDall'apertura dell'atrio (\"compluvium\") entravano la luce e l'acqua piovana, raccolta in una vasca (\"impluvium\") e di qui fatta fluire in una cisterna sotterranea. La tecnica costruttiva \u00e8 ancora caratterizzata da muri in tufo. Si pu\u00f2 affermare che il primo esempio di casa ad atrio a Roma sia quella di Tarquinio Prisco, sul Palatino, poi \"domus publica\"\nPeriodo tardo-repubblicano e prima et\u00e0 imperiale.\nTra la fine del III secolo a.C. e la met\u00e0 del II secolo a.C. la casa romana trova il suo aspetto canonico che rimarr\u00e0 stabile fino al I secolo d.C. Fino all'epoca di Nerone non esisteva un piano urbanistico regolare, e anche sotto l'imperatore la regolamentazione si estende a una parte del Palatino. Maggior regolarit\u00e0 \u00e8 data dall'affiancamento di diverse case ad atrio anche se, in generale, le case contornavano in quota le alture irregolari generando forme assai irregolari.\nL'atrio di forma arcaica si trasforma in atrio canonico nel III secolo a.C.; l'esempio pi\u00f9 antico \u00e8 l\"atrium regium\" della \"domus publica\" di Augusto, ricostruita nel 210 a.C., con peristilio e criptoportico. Comincia a diffondersi la tecnica costruttiva a opera cementizia \"opus caementicium\", simile al cemento odierno, ma privo delle armature in ferro.\nDal 110 - 120 d.C. si cominciano a costruire le case ad appartamenti sovrapposti, le \"insulae\", in cui abitavano il proprietario e gli affittuari. Successivamente ripresero le grandi dimore, la cui magnificenza e vastit\u00e0 si pu\u00f2 comprendere osservando la Villa del Casale di Piazza Armerina in Sicilia. \nLe rovine delle case romane sono state un modello fin dall'Italia del tardo Medioevo.\nStanze della domus.\nLa domus si sviluppa in orizzontale ed era composta da molte stanze con funzioni diverse: l'ingresso bipartito in \"vestibulum\" e \"fauces\" (da cui si accedeva all\"atrium\", che era la stanza centrale subito dopo l'ingresso, da cui si poteva accedere agli altri ambienti che vi si affacciavano), le stanze da letto dette \"cubicula\", la sala dei banchetti detta \"oecus tricliniare\" o \"triclinium\" (dove gli ospiti potevano mangiare sdraiati sui letti tricliniari), alcuni ambienti laterali detti \"alae\", il \"tablinum\" (locale adibito a salotto o studio solitamente posto in fondo all'atrium).\nLe stanze che si affacciavano direttamente sulla strada erano solitamente affittate a terzi per essere adibite a negozi o botteghe artigiane ed erano denominate \"tabernae\".\nNel retro della casa all'aperto c'era l\"hortus\", il giardino/orto domestico.\nLe domus pi\u00f9 prestigiose erano pi\u00f9 ampie ed erano composte di due parti principali: la prima gravitava attorno all'atrio, la seconda attorno al \"peristylium\", un grande giardino porticato su cui si affacciano altre stanze, ornato solitamente da alberi da frutto, giochi d'acqua e piccole piscine.\nAvevano il \"balneum\", il bagno, che era l'esatta copia delle terme (comprendeva infatti l\"apodyterium\", lo spogliatoio, il \"calidarium\", la piscina dell'acqua calda, il \"tepidarium\", piscina dell'acqua tiepida, per arrivare al \"frigidarium\" che era la piscina con l'acqua fredda). In alcune ville pi\u00f9 ricche si poteva trovare anche la \"bibliotheca\", la \"diaeta\", un padiglione per intrattenere gli ospiti e il \"solarium\", una terrazza che poteva anche essere coperta.\nGeneralmente la domus signorile non era dotata di finestre sull'esterno, o, se vi erano, erano molto piccole. L'illuminazione era fornita dalla luce solare che entrava dal \"compluvium\" dell'atrio e illuminava di riflesso le stanze a esso adiacenti. Dal \"compluvium\" entrava, oltre che la luce anche l'acqua piovana che veniva raccolta in una vasca o cisterna quadrangolare al centro dell'atrio detta \"impluvium\".\n\"Atrium\", cuore della \"domus\".\nNei tempi pi\u00f9 antichi nell'atrium ardeva il focolare domestico attorno al quale si svolgeva la vita familiare. Questa usanza fu presto abbandonata ma rest\u00f2 a simboleggiare il focolare una piccola piattaforma rialzata interna all'impluvio, il \"cartibulum\". Normali pertinenze dell\"atrium\" sono una cappelletta per i Lari, (\"lararium\") e la cassaforte domestica (\"arca\"). \nDell'atrium Vitruvio descrive cinque tipologie:\nIn linea con l'ingresso, nella parete opposta dell'atrium, si apriva il tablinium che affacciava a sua volta sul peristylium. Probabilmente non era chiuso da porte ma da assiti e da tende, che nella stagione estiva potevano essere lasciate aperte offrendo ai visitatori una fuga prospettica di nobilissimo effetto.\nArredamento domestico.\nLe stanze potevano essere pavimentate con tecniche speciali di diverso pregio: cocciopesto, piastrelle di terracotta, mosaici e preziosissimi pavimenti in marmo detti \"sectilia\".\nLe pareti e a volte anche il soffitto erano decorate con meravigliosi affreschi.\nI \"cubicula\" erano forniti di semplici letti in legno dove si poteva dormire.\nNell\"oecus tricliniare\" erano presenti tre letti tricliniari utilizzati per mangiare durante i banchetti, rimanendo sdraiati si poteva prelevare il cibo dal tavolo centrale.\nElenco di domus romane.\nAlcuni esempi rappresentativi di questa tipologia:"}
{"id": "120527", "revid": "20768", "url": "https://it.wikipedia.org/wiki?curid=120527", "title": "Moksha", "text": ""}
{"id": "120533", "revid": "1543377", "url": "https://it.wikipedia.org/wiki?curid=120533", "title": "Lago di Sainte-Croix", "text": "Il lago di Sainte-Croix (in francese \"lac de Sainte-Croix\") \u00e8 un bacino artificiale francese creato nel 1973 a seguito della costruzione dello sbarramento del fiume Verdon.\nIl lago \u00e8 situato tra il dipartimento del Varo e il dipartimento delle Alpi dell'Alta Provenza, allo sbocco delle Gole del Verdon e sottostante l'altipiano di Valensole, luogo di coltivazione della lavanda.\nQuesto bacino \u00e8 il terzo della Francia per superficie (circa 2\u00a0200 ettari). Il lago \u00e8 diventato un centro di turismo estivo ed \u00e8 molto frequentato per le diverse attivit\u00e0 acquatiche che vi si possono svolgere.\nIl film \"Lo sconosciuto del lago\" \u00e8 stato girato sulle sponde del lago di Sainte-Croix."}
{"id": "120534", "revid": "228587", "url": "https://it.wikipedia.org/wiki?curid=120534", "title": "Monetazione contemporanea", "text": "La monetazione contemporanea nasce con la fine del XVIII secolo e si distingue dalla precedente sia per differenti tecniche produttive che per la nascita di nuove unit\u00e0 monetarie.\nLe zecche progressivamente introducono il torchio nel processo di monetazione portando alla produzione di monete pi\u00f9 regolari e tecnicamente omogenee. Vengono introdotte alcune novit\u00e0 come la zigrinatura dei bordi.\nAltro fenomeno caratteristico di questo periodo \u00e8 la progressiva decimalizzazione delle valute a seguito delle Rivoluzione francese, iniziata con l'adozione del sistema monetario decimale in Francia il 15 agosto 1795.\nIn Italia, l'ingresso dei francesi nel 1796 segna di fatto il termine del periodo della monetazione moderna e l'inizio della monetazione contemporanea. I vari stati creati sull'onda delle dominazioni francesi e napoleoniche nel periodo 1796-1814 adottano progressivamente monetazioni decimali.\nIl primo stato a farlo \u00e8 la Repubblica Subalpina che adotta il franco nel 1802; l'anno successivo nasce di fatto la lira italiana come valuta della Repubblica Italiana in Ag 900 per 5 grammi di peso. L'adozione del sistema decimale si estende rapidamente a tutta l'Italia continentale per essere poi in alcuni stati abbandonato dopo la caduta di Napoleone. Solo l'unit\u00e0 d'Italia porta ad una sua adozione generale. Analoga \u00e8 la situazione nel resto d'Europa, con la sola eccezione del Regno Unito che opta per il sistema decimale nella monetazione solo nel 1972.\nLa decimalizzazione porta anche ad una unificazione dei tagli di moneta circolante che favorisce una certa monotonia nei soggetti rappresentati. Monotonia accentuata da ulteriori sviluppi tecnici che permettono la riproduzione dello stesso soggetto in serie anche a dimensioni differenti accentuandone la ripetitivit\u00e0.\nLa nascita di convenzioni monetarie (ad esempio l'Unione monetaria latina) che regolamentano peso e titolo delle monete degli stati aderenti estende il fenomeno a numerosi stati.\nSempre nella seconda met\u00e0 dell'Ottocento, le monete iniziano ad essere prodotte inizialmente in scala maggiore per poi ricavare il punzone per il conio mediante l'utilizzo del pantografo. La maggior precisione nelle tecniche di produzione permette d'altro canto la creazione di monete molto pi\u00f9 dettagliate e fini.\nNel '900, le forti svalutazioni e fluttazioni dei metalli preziosi causate dalla prima guerra mondiale portano alla crisi dei trattati sulle convenzioni monetarie e all'abbandono di uno standard nei pesi e titoli del circolante. L'oro viene progressivamente abbandonato per la monetazione destinata alla circolazione rimanendo relegato alla monetazione di borsa. Gli Stati Uniti d'America sono l'ultimo paese ad abbandonare la convertibilit\u00e0 nel 1972.\nSul piano tecnico degna di nota \u00e8 l'adozione delle monete bimetalliche a partire dal 1982 in Italia e poi successivamente estesasi a numerosi paesi in tutto il mondo."}
{"id": "120535", "revid": "125862265", "url": "https://it.wikipedia.org/wiki?curid=120535", "title": "Ciano", "text": "Il ciano \u00e8 uno dei colori dello spettro percepibile dall'occhio umano, classificato come \"colore freddo\". La lunghezza d'onda del ciano \u00e8 tra 500 e 520 nanometri. Insieme al giallo ed al magenta \u00e8 un primario sottrattivo, utilizzato nella codifica CMYK.\nIl ciano \u00e8 il colore complementare del rosso: un pigmento di colore ciano dunque assorbe la luce rossa. Viene a volte confuso con alcune tonalit\u00e0 di blu o colori ottenuti miscelando verde e blu, come il turchese e l'azzurro. Inoltre, nei testi sulla fotografia, fino agli anni settanta il ciano \u00e8 stato solitamente chiamato \"blu-verde\".\nEtimologia.\nIl nome deriva dal greco antico \u03ba\u03cd\u03b1\u03bd\u03bf\u03c2 che significa \u201csmalto blu\u201d, ricavato dai lapislazzuli.\nCodifica.\nIl ciano \u00e8 uno degli inchiostri comunemente utilizzati nella stampa a quattro colori, insieme con il magenta, giallo e nero; questo insieme di colori viene denominato CMYK. Il ciano \u00e8 anche uno dei tre coloranti (gli altri due sono il magenta e il giallo) usati per la sintesi dei colori in fotografia e nel cinema.\nSebbene sia il colore secondario additivo (usato negli schermi video) che il primario sottrattivo (usato nella stampa) siano chiamati \"ciano\", si tratta di due colori sostanzialmente diversi l'uno dall'altro. Infatti anche se la luce e l'inchiostro hanno lo stesso nome, l'inchiostro da stampa \u00e8 molto meno vivo, infatti la tecnologia di stampa CMYK non pu\u00f2 riprodurre accuratamente il ciano puro (100% blu + 100% verde) sulla carta e non vi \u00e8 alcuna conversione fissa dai primari CMYK a RGB. Diverse formulazioni vengono utilizzate per l'inchiostro della stampante, quindi possono esserci variazioni nel colore stampato che \u00e8 puro inchiostro ciano. \nQuesto anche perch\u00e9 la miscelazione del colore sottrattiva (al contrario dell'additivo) nel mondo reale non produce costantemente lo stesso risultato quando si miscelano colori apparentemente identici, poich\u00e9 le frequenze specifiche filtrate per produrre quel colore influiscono sul modo in cui questo interagisce con altri colori.\nRGB.\nNella codifica RGB, il ciano \u00e8 ottenuto dalla combinazione del blu e del verde, che sono rispettivamente rappresentati dai codici (0; 0; 255) e (0; 255; 0). Il codice del ciano \u00e8 dato dalla terna (0; 255; 255), ovvero con il valore massimo (255) delle componenti blu e verde, e un valore nullo (0) della componente rossa. Tale combinazione nel sistema numerico esadecimale (HEX) corrisponde al valore #00FFFF (utilizzato ad esempio nel linguaggio HTML per identificare il colore ciano).\nGli schermi che si basano sulla codifica RGB hanno tre tipi di pixel: rossi, verdi e blu, aventi una forma e una disposizione differente a seconda dello specifico tipo di schermo (ad esempio TV CRT, PC CRT o LCD); la visualizzazione del colore \"ciano\" corrisponde dunque all'accensione dei pixel di colore blu e verde al 100%, mentre la visualizzazione di varianti del colore ciano corrisponde a una combinazione dei tre tipi di pixel con valori prossimi ai valori del ciano \"puro\".\nHSV.\nNella codifica HSV (tonalit\u00e0, saturazione e valore), la tonalit\u00e0 del colore ciano \u00e8 associata ad un angolo di 180\u00b0, per cui il colore ciano \u00e8 rappresentato dalla terna (180\u00b0; 100%; 100%), dove la saturazione e il valore del colore sono entrambi al loro valore massimo (100%).\nHSL.\nNella codifica HSL (tonalit\u00e0, saturazione e luminosit\u00e0), la tonalit\u00e0 del colore ciano \u00e8 associata ad un angolo di 180\u00b0, per cui il colore ciano \u00e8 rappresentato dalla terna (180\u00b0; 100%; 50%), dove la saturazione del colore \u00e8 al loro valore massimo (100%), mentre la luminosit\u00e0 \u00e8 al valore medio (50%).\nAnaglifi.\nIl ciano, assieme al rosso, \u00e8 utilizzato negli anaglifi, che sono una particolare tecnica per visualizzare immagini in 3D. Tale tecnica sfrutta appunto l'utilizzo di occhiali con lenti di due colori differenti, una rossa e una ciano, che servono a visualizzare in 3D delle immagini create appositamente, che viste senza occhiali si vedono \"sdoppiate\" con contorni di colore rosso e ciano."}
{"id": "120537", "revid": "367445", "url": "https://it.wikipedia.org/wiki?curid=120537", "title": "Aimee Mann", "text": "Biografia.\nEsordi.\nCresciuta in Virginia, si trasferisce a Boston per studiare alla Berklee College of Music, che in seguito lasci\u00f2 per iniziare a cantare con la sua prima rock band punk chiamata Young Snakes, con cui pubblica un EP intitolato \"Bark Along with the Young Snakes\" nel 1982.\nDopo l'esperienza con gli Young Snakes, nel 1983 ha fondato assieme al compagno di scuola e fidanzato Michael Hausman la band new wave 'Til Tuesday, che ha pubblicato il primo album nel 1985 intitolato \"Voices Carry\". Il disco ebbe un notevole successo di pubblico. I 'Til Tuesday hanno inciso altri due album, \"Welcome Home\" e \"Everything's Different Now\" (1988). Nell'ultimo album collabora anche il musicista Jon Brion. Il sodalizio termina nel 1990, quando Aimee inizia la carriera da solista, continuando per\u00f2 a mantenere rapporti professionali con i membri della band: Hausman divenne suo manager e Brion produttore.\nCarriera solista.\nGi\u00e0 nel 1987 aveva duettato con Geddy Lee dei Rush nella canzone \"Time Stand Still\" nell'album \"Hold Your Fire\". L'esordio ufficiale da solista avviene nel 1993 con l'album \"Whatever\", a causa del fallimento dell'etichetta che lo ha prodotto, la Imago, l'album non ebbe una distribuzione regolare e non ebbe successo. A questo lavoro collaborano Roger McGuinn (ex Byrd) e il chitarrista Jon Brion.\nL'album successivo del 1995, \"I'm with Stupid\", \u00e8 stato prodotto dalla Geffen Records ed ottiene buone recensioni ma un debole riscontro di vendite. Il brano \"That's Just What You Are\" (in cui cantano Chris Difford e Glenn Tilbrook degli Squeeze) viene inserito nella colonna sonora del serial televisivo \"Melrose Place\". Nel 1997 Aimee Mann sposa il musicista Michael Penn, fratello di Sean e Chris Penn, conosciuto all'inizio degli anni ottanta e con il quale ha collaborato pi\u00f9 volte. Jon Brion produce il suo album successivo, intitolato \"Bachelor No. 2\", che per\u00f2 viene bloccato dalla Geffen perch\u00e9 ritenuto poco commerciale.\nNel 1999 per\u00f2, il regista Paul Thomas Anderson sceglie ben otto canzoni di Aimee per la colonna sonora del suo film \"Magnolia\" (Orso d'oro al Festival di Berlino). Si dice peraltro che il regista sia ispirato, per la sceneggiatura, ad alcuni passaggi delle canzoni di Aimee Mann. Aimee viene cos\u00ec nominata al Premio Oscar per la canzone \"Save Me\". La colonna sonora, scritta da Jon Brion, e che contiene le sue canzoni, ha un notevole successo.\nIndipendenza.\nNel 1999 decide cos\u00ec di fondare la SuperEgo Records, con la quale potr\u00e0 produrre senza nessuna interferenza e con la massima libert\u00e0 artistica i suoi lavori. Decide cos\u00ec di pubblicare \"Bachelor No. 2\" con sottotitolo \"Or, The Last Remains of the Dodo\" nel 2000 che include parecchie canzoni della colonna sonora di \"Magnolia\" e nuove canzoni, l'album ha un buon successo di vendite. Nel 2002 pubblica \"Lost in Space\", che verr\u00e0 ripubblicato due anni dopo in una versione speciale chiamata \"Lost in Space Special Edition\", contenente anche due inediti e canzoni dal vivo. Il lavoro \u00e8 forse il suo pi\u00f9 notevole successo commerciale, con brani come \"Humpty Dumpty\" e la title track.\nNel 2005 esce \"The Forgotten Arm\", un concept album ambientato negli anni settanta e che parla di due amanti che sono in viaggio. Nel frattempo c'\u00e8 stato un avvicendamento alla produzione, con l'ingresso di Joe Henry al posto di John Brion. Nel 2006 pubblica una raccolta di canzoni di Natale chiamata \"One More Drifter in the Snow\". Nel 2008 pubblica l'album \"@#%&amp;! Smilers\", in cui viene accentuata la componente elettronica (synth e tastiere) e in cui la cantautrice si avvale della collaborazione di Grant-Lee Phillips (in \"True Believer\"). Nel 2012 pubblica \"Charmer\", e nello stesso anno collabora con Steve Vai in \"No More Amsterdam\", dell'album \"The Story of Light\".\nDiscografia.\nSolista.\nAlbum studio\nColonne sonore\nLive\nRaccolte"}
{"id": "120541", "revid": "1318658", "url": "https://it.wikipedia.org/wiki?curid=120541", "title": "Paul Thomas Anderson", "text": "Ha ricevuto il plauso della critica e molti riconoscimenti per il film \"Boogie Nights - L'altra Hollywood\", e ha vinto i maggiori premi nei principali festival mondiali: nel 1999 l'Orso d'oro al Festival internazionale del cinema di Berlino per il film \"Magnolia,\" nel 2002 il Premio per il miglior regista al Festival di Cannes per il film \"Ubriaco d'amore,\" nel 2012 il Leone d'argento per la migliore regia alla Mostra internazionale d'arte cinematografica di Venezia per \"The Master\" e nel 2007 l'Orso d'argento per il miglior regista per \"Il petroliere\". Per quest'ultimo film, che \u00e8 considerato il suo capolavoro, riceve la sua prima candidatura all'Oscar per il miglior regista\".\" Nel 2014 scrive e dirige l'adattamento del romanzo di Thomas Pynchon \"Vizio di forma\". Nel 2017 ottiene il successo di critica e di pubblico con il dramma romantico \"Il filo nascosto\", che gli permette di riceve una seconda candidatura all'Oscar come miglior regista. Nel corso della sua carriera ha ricevuto undici candidature al Premio Oscar, senza per\u00f2 mai vincerlo, cosa che lo rende il regista vivente con pi\u00f9 candidature all'Oscar senza per\u00f2 alcuna vittoria.\nI film di Anderson sono spesso drammi psicologici caratterizzati da personaggi rappresentati la disperazione e l'imperfezione, dall'esplorazione di temi come famiglie disfunzionali, l'alienazione, la solitudine, la redenzione e da uno stile visivo audace con un ampio utilizzo di piani sequenza.\nHa inoltre diretto video musicali per vari artisti, tra cui Fiona Apple, con la quale ha avuto una relazione, Radiohead, Alana Haim, Joanna Newsom, Aimee Mann, Jon Brion e Michael Penn. Nel 2019 ha diretto un cortometraggio che accompagna \"Anima\" di Thom Yorke.\nBiografia.\nFiglio del doppiatore Ernie Anderson, \u00e8 noto soprattutto per la regia di film corali, dove le storie di parecchi personaggi si intrecciano tra di loro. Il suo cinema \u00e8 influenzato soprattutto dal lavoro di John Huston, Stanley Kubrick, Robert Altman, Martin Scorsese, Jonathan Demme, Orson Welles, Max Oph\u00fcls e Robert Downey Sr..\nFa parte di quella generazione di registi che, come il collega e grande amico Quentin Tarantino, non ha imparato a fare cinema nelle scuole, bens\u00ec guardando migliaia di film in video, acquisendo cos\u00ec una conoscenza enciclopedica della tecnica e della cultura cinematografica. Anderson ha infatti frequentato la scuola di cinema per solo due giorni, preferendo un apprendimento autodidatta attraverso la visione pellicole di registi a cui era appassionato, spesso accompagnate dal commento di questi ultimi. \nTemi e stile.\n\u00c9 noto per ambientare i suoi film nella San Fernando Valley con personaggi realisticamente imperfetti e disperati. Tra i temi trattati nei film di Anderson ci sono le relazioni familiari disfunzionali, l'alienazione, le famiglie surrogate, il rimpianto, la solitudine, il destino, la capacit\u00e0 di perdono e i fantasmi del passato. Anderson fa un uso frequente della ripetizione per creare enfasi e coerenza tematica. In \"Boogie Nights - L'altra Hollywood\", \"Magnolia\", \"Ubriaco d'amore\" e \"The Master\", la frase \"Non ho fatto niente\" viene usata almeno una volta, sviluppando temi di responsabilit\u00e0 e negazione. I film di Anderson sono noti per il loro stile visivo audace, che include marchi di fabbrica come l'uso di pochissimi tagli e molti piani sequenza attraverso l'utilizzo di Steadicam (l'inizio di \"Boogie Nights - L'altra Hollywood\", per esempio, \u00e8 un lungo piano sequenza di tre minuti), un uso memorabile della musica e immagini audiovisive multistrato. Anderson tende a fare spesso riferimento al Libro dell'Esodo nei suoi film, in modo esplicito o sottile, come nel caso della pioggia di rane alla fine di \"Magnolia\", nel quale racconta la piaga delle rane descritta nell'Esodo 8:2, oppure nel caso del film \"Il petroliere\", dove il titolo e gli avvenimenti della pellicola fanno riferimento all'Esodo 7:19, la piaga del sangue.\nIl film Il petroliere si distingue in parte dai suoi primi film: vi sono i temi ricorrenti sopra citati, ma il film \u00e8 pi\u00f9 apertamente impegnato con la politica rispetto ai suoi film precedenti, esaminando il capitalismo e temi come la ferocia, l'ottimismo e l'ossessione.\nAnderson inoltre ha stretto solidarizzi con diversi collaboratori, in particolar modo con gli attori Philip Seymour Hoffman, che \u00e9 apparso nei suoi primi quattro film e in \"The Master\" prima della sua morte prematura nel 2014, Philip Baker Hall, John C. Reilly, Melora Walters, Robert Ridgely e Daniel Day-Lewis, il direttore della fotografia Robert Elswit, il costumista Mark Bridges, e soprattutto il compositore Jonny Greenwood, che ha composto le colonne di molti dei suoi film.\nCarriera.\nNel 1997 il Boston Society of Film Critics lo premia come miglior regista esordiente in merito ai suoi primi due film. Riceve la sua prima candidatura agli Oscar grazie alla sceneggiatura originale di \"Boogie Nights - L'altra Hollywood\", la seconda arriva con \"Magnolia\", film che al Festival di Berlino si aggiudica l'Orso d'oro. Al Festival di Cannes 2002 \u00e8 stato premiato come miglior regista con \"Ubriaco d'amore\". A Berlino nel 2008 riceve l'Orso d'argento per la migliore regia con il film \"Il petroliere\", il quale riceve anche 8 nomination agli Oscar, tra cui quelle per miglior film, miglior regia e miglior sceneggiatura non originale, vincendo i premi per la miglior fotografia e miglior attore protagonista. La sua regia, in questo film, viene premiata dal Kansas City Film Critics Circle, dal London Critics Circle Film, dalla Los Angeles Film Critics Association e dalla National Society of Film Critics.\nNel 2010 Anderson aveva iniziato a lavorare a \"The Master\", un film incentrato su una organizzazione religiosa (con forti riferimenti a \"Scientology\"). Con Philip Seymour Hoffman nella parte di Lancaster Dodd, Capo spirituale dell'organizzazione e Joaquin Phoenix nel ruolo di Freddie Quell, giovane marine e nuovo adepto. Inizialmente era prevista anche la partecipazione di Reese Witherspoon. A causa del bilancio di produzione fissato a 35 milioni di dollari, in marzo gli Universal Studios annunciarono la loro estromissione dal progetto, in considerazione di una spesa troppo alta, e portando ad uno stop la produzione della pellicola. La piccola compagnia \"River Road\" si avvicin\u00f2, offrendo un aiuto economico per la realizzazione. Qualche tempo dopo, in settembre, fu annunciato il rinvio a data da destinarsi della lavorazione, vista la mancanza di investitori.\nI giochi si sono ufficialmente riaperti quando, il 10 febbraio 2011, si \u00e8 cominciato a parlare di un possibile finanziamento da parte di Megan Ellison, figlia di Larry Ellison, milionario imprenditore e informatico statunitense. Il film \u00e8 stato distribuito nelle sale statunitensi in numero limitato il 12 ottobre 2012 ed il 9 novembre in Gran Bretagna. Il 20 luglio 2012 \u00e8 stato diffuso online il full trailer del film, cui ha fatto seguito la versione italiana il 13 dicembre 2012. \u00c8 stato presentato alla 69\u00aa Mostra internazionale d'arte cinematografica di Venezia, raccogliendo un buon consenso di pubblico e critica, dove si \u00e8 aggiudicato il Leone d'argento per la miglior regia e la Coppa Volpi per la migliore interpretazione maschile a Joaquin Phoenix e Philip Seymour Hoffman. \u00c8 stato distribuito nelle sale italiane il 3 gennaio 2013.\nNel 2014 esce l'adattamento di \"Vizio di forma\" (\"Inherent Vice\", 2011), romanzo di Thomas Pynchon edito in Italia da Einaudi, con Joaquin Phoenix protagonista.\nNel 2017 viene confermata la partecipazione di Daniel Day-Lewis al suo nuovo film, \"Il filo nascosto\" (\"Phantom Thread\"), uscito a fine anno. Il film, incentrato sull'ambiente della moda nella Londra degli anni 50, vede in altri ruoli Lesley Manville e Vicky Krieps. Il film ottiene diversi riconoscimenti, tra i quali sei candidature agli Oscar, incluso miglior film, miglior regista e miglior attore. Per Anderson si tratta rispettivamente della sua settima e ottava nomination.\nVita privata.\nNel corso degli anni novanta, Anderson ha avuto una relazione con la cantante Fiona Apple, per la quale ha diretto numerosi video musicali.\nDal 2001 \u00e8 legato alla comica e attrice Maya Rudolph. I due vivono insieme nella San Fernando Valley, con i loro quattro figli: Pearl Bailey (nata nell'ottobre del 2005), Lucille (nata nel novembre del 2009), Jack (nato nel luglio del 2011) e Minnie Ida (nata nell'agosto del 2013)."}
{"id": "120547", "revid": "119874985", "url": "https://it.wikipedia.org/wiki?curid=120547", "title": "Ciclo di Lucky Starr", "text": "Il ciclo di Lucky Starr \u00e8 una serie di sei romanzi di fantascienza scritti da Isaac Asimov tra il 1952 e il 1958 con lo pseudonimo di \"Paul French\". Si tratta di \"juveniles\", opere destinate alla fruizione adolescenziale che si discostano per stile e struttura (ma non per intenti) dalla canonica produzione asimoviana.\nTitoli.\nIl ciclo di Lucky Starr \u00e8 composto da 6 libri:\nI romanzi in Italia sono stati pubblicati ed attualmente sono reperibili dalla Arnoldo Mondadori Editore.\nIl protagonista.\nSebbene il suo vero nome sia David Starr (e tale compare nel titolo della prima opera originale, \"David Starr, Space Ranger\"), l'eroe della serie viene poi soprannominato Lucky per la sua fortuna (il termine \"lucky\" sta per il nostro 'fortunato'). L'origine del nome viene spiegata da Asimov nella sua autobiografia: \u00abDesideravo per il mio eroe un cognome che suonasse fantascientifico, e cos\u00ec trovai Starr (traducibile come \"sterra\", storpiatura di \"stella\"). Mia moglie aspettava un bambino che, se fosse stato maschio, avevamo gi\u00e0 deciso di chiamare David [e cos\u00ec sar\u00e0, N.d.R]. Cos\u00ec il mio eroe fu David Starr\u00bb.\nDavid \"Lucky\" Starr \u00e8 un giovane scienziato che lavora per il Consiglio della Scienza, un organo di grande potenza al di fuori delle leggi governative. \u00c8 figlio di un consigliere, Lawrence, morto nello spazio con la moglie in un attacco pirata al quale solo il piccolo David sopravvive, e viene allevato in pratica da altri due consiglieri amici del defunto, Gus Henree e Hector Conway, quest'ultimo addirittura divenuto Consigliere Capo all'epoca delle storie. Le sue avventure lo portano ad indagare su strane vicende su tutti i mondi del sistema solare, coadiuvato dall'amico Bigman.\nAmbientazione.\nTutti i sei romanzi sono ambientati in un futuro in cui la Terra ha colonizzato, oltre a Venere, Marte, e pi\u00f9 limitatamente Mercurio e vari asteroidi e satelliti dei pianeti maggiori, numerosi sistemi planetari di altre stelle, colonie che hanno poi raggiunto l'indipendenza (\"senza la guerra\", come si precisa in uno dei romanzi). Tra queste, quella di Sirio \u00e8 la pi\u00f9 forte, aggressiva e ostile alla Terra, che viene comunque vista con diffidenza anche dalle altre ex colonie.\nIl Consiglio della Scienza, di cui fa parte Lucky Starr, \u00e8 composto da individui con alte capacit\u00e0 tecnico-scientifiche, e fra le altre funzioni svolge quella di \"intelligence\" contro minacce di varia natura. Bench\u00e9 privo di prerogative governative ufficiali, risulta essere molto influente e rispettato, e i suoi membri hanno ampia libert\u00e0 d'azione.\nOrigini della serie.\nIl ciclo di Lucky Starr nacque inizialmente come soggetto per la televisione. In quei tempi (era il 1951) un'emittente radiofonica trasmetteva con successo una serie dal titolo \"The Lone Ranger\", ed Asimov e la casa editrice Doubleday intuirono che una serie televisiva sulla scia del successo di quella radiofonica avrebbe attirato grandi ascolti. Quando Asimov inizi\u00f2 dunque la stesura dei romanzi, che sarebbero stati comunque pubblicati prima che usati come sceneggiature televisive, il progetto era quello di creare una serie TV sul personaggio di Lucky Starr. Il progetto fu messo da parte dopo essere stato anticipato da uno simile, un telefilm a puntate per ragazzi intitolato \"Rocky Jones, Space Ranger\", e dopo che i serial TV iniziarono a mostrare di non essere n\u00e9 troppo longevi n\u00e9 troppo economicamente convenienti.\nRomanzi per ragazzi con formula asimoviana.\nPur essendo storie scritte quando neanche la Luna era stata conquistata, Asimov ha dimostrato in questi romanzi una notevole capacit\u00e0 nel rendere \"credibili\" le sue evoluzioni letterarie extraterrestri, dote che emerge anche in ognuno di questi volumi, ognuno ambientato su un diverso pianeta del sistema solare. Asimov vi introdusse concetti astronomici che corrispondevano alle conoscenze scientifiche del tempo. Nelle prefazioni alle ristampe degli anni seguenti, Asimov mise in chiaro che nessuno degli scenari da lui costruiti nei romanzi fosse scientificamente plausibile. Bench\u00e9 lo stile da romanzo d'avventura non sia tipico di Asimov, la struttura della vicenda poliziesca \u00e8 inconfondibilmente la stessa adottata poi nei successivi romanzi giallo-fantascientifici della serie dei robot. La serie fu scritta inoltre agli inizi della Guerra fredda, quando molti scienziati, ingegneri e studiosi statunitensi erano ormai convinti che gli Stati Uniti avrebbero fallito nella ricerca scientifica rispetto al blocco sovietico (e negli anni 1957 e seguenti ne avrebbero avuto la conferma con l'immissione in orbita degli Sputnik da parte dell'Unione sovietica). Per tale motivo, in questi romanzi Asimov non rinuncia ad invogliare al massimo i giovani all'interesse per la scienza e l'astronomia, cosa che far\u00e0 a livello pi\u00f9 professionale per tutto il decennio 1960, scrivendo libri di divulgazione scientifica."}
{"id": "120549", "revid": "2204471", "url": "https://it.wikipedia.org/wiki?curid=120549", "title": "Jacqueline Kennedy Onassis", "text": "Fu la moglie di John Fitzgerald Kennedy, 35\u00ba presidente degli Stati Uniti d'America, First lady dal 20 gennaio 1961 al 22 novembre 1963, data dell'assassinio del marito. Vedova, spos\u00f2 nel 1968 l'armatore greco Aristotele Onassis.\nBiografia.\nGenealogia.\nDal lato paterno, Jacqueline discendeva da Michel Bouvier (1792-1874), appartenente ai Van Salees, una stirpe di mercanti di origine francese, olandese, inglese che si era stabilita a \"New Amsterdam\" (il primo nome con il quale era nota New York) nel XVIII secolo. Dal lato materno aveva ascendenze irlandesi.\nPrimi anni.\nJacqueline Lee Bouvier nacque in una famiglia dell'alta societ\u00e0 newyorkese, come primogenita di John \"Jack\" Vernou Bouvier III (1891 - 1957), un \"broker\" di borsa di origine francese, e di Janet Norton Lee (1906 - 1989), figlia di un direttore di banca.\nJacqueline ebbe una sorella pi\u00f9 giovane, Caroline Lee (nota come Lee Radziwill) nata il 3 marzo 1933. I suoi genitori divorziarono nel 1940 e la madre si rispos\u00f2 nel 1942 con l'erede della Standard Oil, Hugh Dudley Auchincloss, Jr. da cui ebbe altri due figli: Janet Jennings Auchincloss e James Lee Auchincloss.\nJacqueline trascorse le vacanze estive dei primi anni della sua vita nella tenuta dei nonni paterni a East Hampton, dove ebbe modo di praticare l'equitazione divenendo un'esperta cavallerizza e vincendo numerosi trofei e medaglie. Questo \u00e8 un costume molto diffuso tra le famiglie di buona condizione sociale degli Stati Uniti. Jacqueline era molto legata a suo padre, per questo soffr\u00ec molto quando questi cadde vittima dell'alcolismo. Coltiv\u00f2 numerosi interessi quali la lettura, la poesia, la fotografia e la pittura.\nJacqueline frequent\u00f2 la Miss Porter's School dal 1944 al 1947, poi il Vassar College dal 1947 al 1948 (dove venne anche nominata \"debuttante dell'anno\" nella stagione 1947-48) e i cui insegnanti la resero capace di un profondo attaccamento alla vita; infine, frequent\u00f2 la George Washington University, dove ottenne la laurea in belle arti nel 1951.\nNel 1949 si rec\u00f2 a Parigi per un soggiorno di studio alla Sorbona, dove rimase affascinata dalla Francia e dalla sua cultura, sviluppando un senso del gusto e dell'eleganza che si sarebbe manifestato successivamente in molti aspetti della sua vita. Parlava correntemente italiano, francese e spagnolo, qualit\u00e0 che sfrutt\u00f2 nella campagna presidenziale del marito registrando discorsi per gli immigrati.\nCome primo lavoro, \"The Washington Times\" le affid\u00f2 una serie di inchieste fotografiche da realizzare intervistando personaggi noti nella capitale statunitense. Grazie a questo incarico divenne conosciuta negli ambienti politici di Washington, ed ebbe modo di incontrare il suo futuro marito John Fitzgerald Kennedy, allora giovane congressista del Massachusetts.\nPrimo matrimonio.\nDopo un effimero fidanzamento col broker di borsa John Husted Jr., il 12 settembre 1953 Jacqueline spos\u00f2 Kennedy, quando era senatore e astro nascente del Partito Democratico. La cerimonia si svolse a Newport, Rhode Island, celebrata dall'arcivescovo di Boston Richard James Cushing e seguita da un sontuoso ricevimento per 2\u00a0000 invitati. La coppia ebbe quattro figli:\nLa coppia pass\u00f2 i primi due anni di vita coniugale a Georgetown, District of Columbia. Fu un periodo caratterizzato da diversi problemi di salute del marito, dovuti a traumi vertebrali riportati in guerra, a seguito dei quali dovette sottoporsi a due interventi chirurgici e passare lunghi periodi di convalescenza.\nJacqueline ebbe un'ammirazione, ricambiata, per suo suocero (che ne riconobbe il grande potenziale come moglie di un politico) e fu vicina anche a suo cognato Robert, detto \"Bobby\". A differenza per\u00f2 dei membri della famiglia Kennedy, appassionati di sport e di competizioni, Jackie predilesse uno stile di vita pi\u00f9 tranquillo e riservato.\nFirst lady.\nAll'inizio della campagna per le elezioni presidenziali del 1960, Jacqueline cominci\u00f2 ad affiancare costantemente suo marito attraverso tutti gli Stati Uniti; la sua seconda gravidanza le imped\u00ec tuttavia di portare a termine l'impegno per un preciso divieto dei medici dovuto all'esito sfavorevole della prima.\nNel voto dell'8 novembre 1960 Kennedy sconfisse di misura Richard Nixon, divenendo il 35\u00ba Presidente degli Stati Uniti d'America: Jackie Kennedy divenne una delle pi\u00f9 giovani First lady della storia. \nCome First lady (titolo che non gradiva in quanto le sembrava il nome di un cavallo), Jacqueline Kennedy si trov\u00f2 a condurre una vita sotto i riflettori, ma tent\u00f2 sempre di educare i figli al riparo dall'occhio dei media. La sua predilezione per l'alta moda e la scelta di piatti francesi per i men\u00f9 dei ricevimenti alla Casa Bianca le procur\u00f2 critiche da parte dei commentatori pi\u00f9 sciovinisti, ma ci\u00f2 non imped\u00ec di farla assurgere, grazie al suo spiccato buon gusto e alla raffinatezza degli abiti creati per lei dallo stilista Oleg Cassini, ad icona riconosciuta dell'eleganza occidentale.\nLa sua riconosciuta abilit\u00e0 sociale ebbe effetti positivi sulle relazioni internazionali statunitensi. \u00c8 rimasto leggendario il suo \"savoir faire\" con il generale de Gaulle a Parigi e con il leader sovietico Nikita Kruscev, che rimase da lei affascinato nel corso del summit di Vienna, evento che pure fu un insuccesso politico di suo marito John.\nLa sua sensibilit\u00e0 artistica e storica le permise anche di occuparsi personalmente degli interni della Casa Bianca, ripristinando gli arredi originali e curandone l'allestimento; per l'occasione, il 14 febbraio 1962 Jackie Kennedy effettu\u00f2 una celebre visita guidata alla Casa Bianca che fu trasmessa dalla televisione.\nLa coppia presidenziale si distinse in prima linea per il coinvolgimento in eventi sociali e culturali. Il loro interesse per l'arte, la musica e la cultura rivoluzion\u00f2 anche lo svolgimento dei ricevimenti ufficiali, in quanto Jackie e John vollero circondarsi di artisti, celebrit\u00e0 e premi Nobel, che parteciparono ai pranzi e alle cerimonie, mescolandosi alle autorit\u00e0 politiche.\nL'assassinio di Kennedy.\nIl 21 novembre 1963 Jacqueline e John lasciarono la base aerea militare di Andrews, prima si fermarono a San Antonio, e poi andarono a Houston per una visita alla NASA. La loro ultima fermata quel giorno fu a Forth Worth. Il giorno successivo i due volarono all'aeroporto di Dallas. Un breve tragitto in auto doveva portarli al Trademart dove era previsto che il presidente tenesse un discorso. Jackie era seduta nella berlina presidenziale accanto a suo marito quando questo fu colpito e ferito mortalmente alla testa in Piazza Dealey.\nIl vicepresidente Johnson e sua moglie seguivano su un'altra auto della sfilata. Dopo che il presidente fu colpito, Jacqueline abbracci\u00f2 John dicendo \u00abTi amo tanto, Jack\u00bb. Provvide a far convocare un sacerdote per fargli avere l'assoluzione e l'estrema unzione. Dopo la morte di suo marito rifiut\u00f2 di rimuovere le macchie di sangue dal suo abbigliamento e protest\u00f2 perch\u00e9 le avevano lavato il sangue dal volto e dalle mani e i frammenti di cervello dai capelli. Continu\u00f2 ad indossare il famoso vestito rosa con cui appare accanto a Lyndon B. Johnson durante il giuramento per la nomina del nuovo Presidente. Jacqueline disse a Lady Bird Johnson: \u00abVoglio che vedano ci\u00f2 che hanno fatto a John\u00bb.\nIl coraggio e il contegno dimostrato nei momenti successivi all'assassinio del marito le procurarono l'ammirazione dell'opinione pubblica. Jacqueline Kennedy, tenendo i figli per mano, segu\u00ec a piedi il feretro del marito dalla Casa Bianca alla cattedrale di St. Matthew e accese la fiamma eterna sulla sua tomba nel cimitero nazionale di Arlington. Il London Evening Standard scrisse: \u00abJacqueline Kennedy ha dato al popolo americano una cosa che gli era sempre mancata: la maest\u00e0\u00bb.\nPer un anno dopo il funerale Jacqueline port\u00f2 avanti il lutto, durante il quale non fece apparizioni pubbliche, decise di vendere la casa in Virginia, dove la coppia aveva progettato di trascorrere gli anni successivi all'incarico presidenziale, e acquist\u00f2 un lussuoso appartamento nella Quinta Strada a New York per poter avere maggior riservatezza. Anche in seguito continu\u00f2 a onorare la memoria del marito recandosi presso la sua tomba in numerose occasioni pubbliche e private e partecipando a eventi commemorativi. A Boston fece costruire la Biblioteca John Fitzgerald Kennedy, che venne inaugurata nel 1979 da Jimmy Carter.\nIl matrimonio con Onassis.\nJacqueline fu molto vicina anche a suo cognato Robert nel corso della sua campagna presidenziale, dispensando consigli e comparendo in molte occasioni pubbliche, ma il 6 giugno 1968 anche Robert fu assassinato. Temendo che tutti i Kennedy potessero essere in qualche modo \"nel mirino\", Jacqueline decise di lasciare gli Stati Uniti e, dopo soli quattro mesi, il 20 ottobre 1968 spos\u00f2 l'armatore greco Aristotele Onassis (che gi\u00e0 conosceva da anni, conoscenza che aveva dato adito a voci di una loro eventuale, mai ammessa e mai provata, precedente relazione), il quale per lei aveva interrotto la lunga storia d'amore con la cantante lirica Maria Callas.\nCol secondo matrimonio, celebrato con grande sfarzo nell'isola di Skorpios, Jacqueline perse la protezione dei servizi segreti americani, ma si leg\u00f2 ad un uomo che aveva denaro e potere a sufficienza per garantirle l'incolumit\u00e0 e lo status sociale cui era abituata. La relazione coniugale era stata puntigliosamente regolata da un contratto pre-matrimoniale, stilato dagli studi legali di fiducia dei coniugi. Vi era previsto di tutto, dal numero minimo di fine settimana che i coniugi dovevano trascorrere insieme ogni anno, a quale percentuale del patrimonio del marito le sarebbe toccata a titolo di \"alimenti\", in caso di divorzio, commisurata al numero di anni che sarebbe durato il matrimonio. Si tratta d'una prassi molto diffusa nell'alta societ\u00e0 americana.\nIl matrimonio tra Jacqueline e l'armatore non funzion\u00f2 apparentemente bene: la coppia raramente trascorse il proprio tempo insieme pi\u00f9 di quanto garantito dal contratto e Jacqueline fin\u00ec per dedicarsi ai viaggi e allo \"shopping\". Nonostante Onassis si trovasse bene con i figliastri Caroline e John (il figlio Alexander diede al giovane John le prime lezioni di volo, e per ironia del destino entrambi sono morti in seguito a incidenti aerei), la figlia Christina Onassis non leg\u00f2 mai con Jacqueline.\nQuando Onassis mor\u00ec, il 15 marzo 1975, la vedova poteva essere titolare di una cospicua eredit\u00e0, ma la legge greca imponeva un tetto alla somma che un cittadino straniero poteva ereditare, e la disputa apertasi fra lei e Christina fin\u00ec col farle accettare una liquidazione definitiva di 26 milioni di dollari.. Per sposare Onassis si era convertita alla Chiesa ortodossa greca: di conseguenza, in base al Codice di diritto canonico allora vigente, era incorsa in due scomuniche in quanto scismatica e in quanto concubina (Onassis era divorziato). Ciononostante, ogni anno si presentava regolarmente alla messa dell'anniversario del marito e si accostava all'eucaristia. Questo suo comportamento (riprovevole anche dal punto di vista della Chiesa Ortodossa, che talvolta ammette i cattolici ai propri sacramenti, ma non consente mai che i propri fedeli, tanto pi\u00f9 se sono dei neo-convertiti, ricevano i sacramenti in altre Chiese) e la mancanza di reazioni pubbliche al riguardo delle autorit\u00e0 ecclesiastiche, provocarono le proteste di molti, che, nelle sue stesse condizioni canoniche, si vedevano negare i sacramenti. Rimasta nuovamente vedova, si riconcili\u00f2 con la Chiesa cattolica.\nGli ultimi anni e la morte.\nNegli ultimi anni della sua vita Jacqueline visse a New York, dove collabor\u00f2 con alcune riviste come esperta di arte egizia, e a Martha's Vineyard con Maurice Tempelsman, un industriale e commerciante di diamanti di origine belga che sembra, ma non ci sono prove certe, abbia sposato \"in articulo mortis\". Continu\u00f2 ad essere oggetto delle attenzioni dei media, come per la nota vicenda con il paparazzo Ron Galella, che la insegu\u00ec continuamente, nella sua vita privata, per immortalarla in scatti fotografici. Jacqueline denunci\u00f2 Galella e, dopo il processo, il paparazzo fu obbligato a mantenere una distanza di 15 metri da lei.\nNel 1994 le fu diagnosticato un linfoma non Hodgkin che la condusse alla morte il 19 maggio dello stesso anno, all'et\u00e0 di 64 anni, nel suo appartamento sulla Fifth Avenue. Jacqueline Kennedy \u00e8 sepolta a fianco del suo primo marito, John Fitzgerald Kennedy, nel Cimitero Nazionale della Contea di Arlington. Al servizio funebre parteciparono la famiglia Kennedy, Bill Clinton, Hillary Clinton, Lady Bird Johnson, Daryl Hannah, Arnold Schwarzenegger e Maurice Tempelsman.\nBibliografia.\nBarbara Leaming, \"Jacqueline Kennedy Onassis. La biografia mai raccontata\", trad. Massimiliano Bonatto, 320 pp., [8] carte di tav., ill., Odoya, Bologna 2015. ISBN 978-88-6288-277-4"}
{"id": "120552", "revid": "2014155", "url": "https://it.wikipedia.org/wiki?curid=120552", "title": "Giovanni IV del Portogallo", "text": "Biografia.\nGiovinezza.\nGiovanni era il figlio di Teodosio II, e di sua moglie, Ana de Velasco y Gir\u00f3n. Era il nipote di Caterina di Guimar\u00e3es, che nel 1580 aveva reclamato la corona portoghese e scatenato la lotta per il trono del Portogallo. \nSuccedette a suo padre come Duca di Braganza quando quest'ultimo mor\u00ec pazzo nel 1630, ereditando una delle pi\u00f9 ricche, per domini territoriali, case ducali di tutta Europa.\nMatrimonio.\nSpos\u00f2, il 12 gennaio 1633, Luisa di Guzm\u00e1n (13 ottobre 1613-27 febbraio 1666), figlia di Juan Manuel P\u00e9rez de Guzm\u00e1n, VIII duca di Medina Sidonia. Ebbero sette figli.\nAscesa al trono.\nQuando Filippo II di Portogallo (III di Spagna) mor\u00ec, gli succedette suo figlio Filippo III (IV di Spagna), che aveva un approccio diverso sulle questioni portoghesi. Le tasse sui mercanti portoghesi furono aumentate, la nobilt\u00e0 portoghese cominci\u00f2 a perdere la sua influenza e le posizioni del governo in Portogallo furono sempre pi\u00f9 occupate dagli spagnoli. Alla fine, Filippo III cerc\u00f2 di rendere il Portogallo una provincia spagnola, il che significava che i nobili portoghesi stavano per perdere tutto il loro potere.\nQuesta situazione culmin\u00f2 quando i nobili portoghesi pi\u00f9 attivi organizzarono una cospirazione per sconfiggere il potere spagnolo. Il 1\u00ba dicembre 1640 un gruppo di nobili invase il palazzo reale di Lisbona, uccise il ministro del re Filippo III, arrest\u00f2 la viceregina, duchessa di Mantova, e design\u00f2 il duca di Braganza come re del Portogallo con il nome di Giovanni IV, che divenne cos\u00ec il ventunesimo re del Portogallo e dell'Algarve.\nVenne eletto come primo ministro Francisco de Lucena, il quale cerc\u00f2 di evitare la formazione di un partito filocastigliano. Ma in ogni caso molti nobili fuggirono in Spagna e l'arcivescovo di Braga inizi\u00f2 ad organizzare una cospirazione per uccidere il re e per far tornare al potere Filippo IV di Spagna. Di questo gruppo di cospiratori fecero parte molti nobili, ma quando gli organizzatori cercarono di avvicinare anche il conte di Vimioso, questi svel\u00f2 tutto al re Giovanni IV, il quale fece arrestare i cospiratori e li fece decapitare.\nNel periodo del suo regno egli strinse varie alleanze fra le quali spiccano quella con la Francia e quella con l'Inghilterra, anche grazie all'opera di bravi diplomatici. Il generale portoghese Matias de Albuquerque invase l'Andalusia, riuscendo a riportare la vittoria sull'esercito spagnolo, dopo di che ci fu un periodo di dieci anni di pacificazione. Importanti anche la riconquista dell'Angola, in Africa, e di tutta la parte del Brasile occupata dagli olandesi.\nMorte.\nMor\u00ec lasciando la reggenza alla moglie Luisa di Guzm\u00e1n poich\u00e9 il figlio Alfonso era ancora minorenne. La sua salma fu inumata nel Pantheon dei Braganza nel monastero di S\u00e3o Vicente de Fora.\nMecenatismo.\nGiovanni IV fu anche musicista e compositore. Dietro sua iniziativa venne avviato in Portogallo il culto dell'Immacolata Concezione, che egli proclam\u00f2 protettrice del regno. Decise pure che i monarchi portoghesi non portassero pi\u00f9 in testa la corona, che da allora fu posta su un cuscino accanto al re.\nDurante il suo regno collezion\u00f2 una delle biblioteche pi\u00f9 grandi al mondo, che tuttavia venne distrutta successivamente da uno dei pi\u00f9 tragici eventi che colpirono il Portogallo e cio\u00e8 il maremoto di Lisbona del 1755, che provoc\u00f2 pi\u00f9 di centomila vittime.\nDiscendenza.\nGiovanni IV del Portogallo e Luisa di Guzm\u00e1n ebbero sette figli:\nEbbe una figlia illegittima:"}
{"id": "120557", "revid": "288338", "url": "https://it.wikipedia.org/wiki?curid=120557", "title": "Numero casuale", "text": "In statistica, un numero casuale \u00e8 una singola osservazione (risultato) di una specifica variabile casuale. Nei casi in cui non viene specificata alcuna distribuzione, si intende usualmente la distribuzione continua uniforme nell'intervallo formula_1.\nIn un senso informale, c'\u00e8 una certa circolarit\u00e0 in questa definizione poich\u00e9 l'idea stessa di variabile casuale si basa sul concetto di casualit\u00e0. Un numero di per s\u00e9 stesso non pu\u00f2 essere casuale, eccetto nel senso del modo in cui \u00e8 stato generato. Informalmente, generare un numero casuale significa che prima di essere generato, tutti gli elementi di un certo insieme siano ugualmente probabili come risultato. In particolare, questo significa che la conoscenza dei numeri generati da questo processo, o da un qualunque altro processo, non porta informazioni aggiuntive al riguardo del prossimo numero generato. Questo \u00e8 equivalente alla indipendenza statistica."}
{"id": "120562", "revid": "2225", "url": "https://it.wikipedia.org/wiki?curid=120562", "title": "Jacqueline Bouvier Kennedy", "text": ""}
{"id": "120563", "revid": "599013", "url": "https://it.wikipedia.org/wiki?curid=120563", "title": "Glicole etilenico", "text": "Il glicole etilenico (nome IUPAC 1,2-etandiolo) \u00e8 il pi\u00f9 semplice dei dioli.\nA temperatura ambiente si presenta come un liquido trasparente, miscibile con l'acqua, di aspetto sciropposo.\nStoria.\nIl glicole etilenico fu preparato per la prima volta nel 1859 dal chimico francese Charles Wurtz facendo reagire 1,2-dibromoetano e acetato d'argento, dai quali si ottiene un intermedio che viene successivamente sottoposto a idrolisi. Prodotto in piccole quantit\u00e0 durante la prima guerra mondiale e impiegato come liquido di raffreddamento e intermedio per la produzione di esplosivi, viene prodotto su larga scala a partire dal 1937, quando il suo precursore, l'ossido di etilene, diventa disponibile a prezzi convenienti.\nUn primo effetto della sua introduzione fu lo snellimento dei radiatori dei motori degli aerei, in cui fu usato al posto dell'acqua ad alta pressione come liquido di raffreddamento; ci\u00f2 consent\u00ec di ridurne l'ingombro e di modificare sensibilmente il profilo degli aeromobili. La motivazione \u00e8 che il glicole etilenico ha una temperatura di ebollizione maggiore di 100\u00a0\u00b0C, ci\u00f2 permette di alzare la temperatura del liquido refrigerante in ingresso al radiatore aumentando la sua efficienza (quantit\u00e0 di calore scambiato a parit\u00e0 di superficie).\nProduzione.\nIl glicole etilenico viene prodotto industrialmente a partire da ossido di etilene (a sua volta ottenuto dall'ossidazione parziale dell'etilene), tramite l'addizione di una molecola di acqua:\nLa reazione di idratazione pu\u00f2 essere catalizzata sia da acidi sia da basi, e ad alte temperature avviene anche in condizioni di pH neutro (ovvero per attivazione termica). In ambiente acido o neutro si ottengono le rese maggiori di glicol etilenico, attorno al 95%.\nI principali sottoprodotti sono i glicoli dietilenico (ottenuto per addizione di una molecola di glicole etilenico a una di ossido di etilene), trietilenico e tetraetilenico.\nUsi.\nImpiegato largamente come anticongelante, in soluzione o puro; sono ad esempio soluzioni pi\u00f9 o meno concentrate di 1,2-etandiolo i liquidi di raffreddamento dei motori a combustione interna delle auto e di altri mezzi a motore non raffreddati ad aria.\nI valori del punto di congelamento dell'eutettico composto da acqua e 1,2-etandiolo sono controversi a causa dell'alta viscosit\u00e0, ma una soluzione acquosa al 56% di 1,2-etandiolo ha un punto di congelamento di -50\u00a0\u00b0C.\nIl glicole etilenico \u00e8 diventato negli anni anche un importante composto nella produzione di resine e di fibre a base di poliesteri, tra cui il polietilentereftalato (o PET), usato per la produzione di bottiglie trasparenti per uso alimentare. Il PET pu\u00f2 anche essere prodotto sotto forma di Dacron, una fibra resistente all'umidit\u00e0.\nTra gli usi minori rientrano quello nella produzione di condensatori e la sintesi dell'1,4-diossano.\nL'elevato punto di ebollizione e l'elevata affinit\u00e0 per l'acqua rendono il glicole etilenico un ottimo agente disidratante nella produzione del gas naturale, dove viene impiegato per rimuovere l'eccesso di vapore acqueo. Il glicole etilenico scende lungo una colonna in cui incontra il flusso ascendente della miscela di idrocarburi e vapore acqueo. Il glicole rimuove il vapore, permettendo di ottenere un gas secco in uscita dalla sommit\u00e0 della colonna.\nPrecauzioni.\nIl glicole etilenico \u00e8 tossico per ingestione. I primi sintomi di intossicazione sono simili a quelli di un'ubriacatura da etanolo, confusione, difficolt\u00e0 di parola, cattiva coordinazione dei movimenti; col tempo l'organismo metabolizza il glicole etilenico in acido ossalico, quest'ultimo a sua volta reagisce con gli ioni di calcio presenti nel sangue, depositandosi poi nel cervello e nei reni formando cristalli di ossalato di calcio, causando un blocco renale o la morte. Una dose di circa 30 millilitri pu\u00f2 essere letale. I soggetti intossicati con glicole vengono trattati con etanolo che compete con l'enzima che trasforma il glicole in acido ossalico evitando la formazione di questa sostanza tossica.\nMolte volte, per evitare l'avvelenamento accidentale, vengono aggiunte sostanze che ne rendano il gusto amaro. La sostanza pi\u00f9 utilizzata \u00e8 il benzoato di denatonium.\nCasi di adulterazioni di prodotti con l'uso pi\u00f9 o meno massiccio di glicole etilenico si sono pi\u00f9 volte ripetuti nella cronaca (vino, dentifrici). Viene usato spesso nelle carceri dai detenuti come veleno."}
{"id": "120565", "revid": "110157", "url": "https://it.wikipedia.org/wiki?curid=120565", "title": "Quasi primo", "text": "In teoria dei numeri, un intero positivo \"n\" viene chiamato \"k\"-quasi primo se e solo se formula_1, dove \u03a9(\"n\") denota la somma degli esponenti nella decomposizione in fattori primi di \"n\":\nQuindi un intero positivo \u00e8 primo se e solo se esso \u00e8 1-quasi primo, e semiprimo se e solo se esso \u00e8 2-quasi primo. L'intero 1 si pu\u00f2 considerare l'unico 0-quasi primo.\nL'insieme dei numeri formula_3-quasi primi di solito \u00e8 denotato da formula_4.\nLa successione di insiemi di interi positivi \ncostituisce una partizione dell'insieme degli interi positivi. Essa \u00e8 la partizione associata canonicamente alla funzione formula_6 sopra definita, endofunzione suriettiva non iniettiva entro l'insieme degli interi positivi. Nel reticolo della divisibilit\u00e0 i successivi \"P\"\"k\" corrispondono ai nodi del reticolo dei successivi ranghi.\nLe prime 20 successioni di \"k\"-quasi primi sono:"}
{"id": "120569", "revid": "2225", "url": "https://it.wikipedia.org/wiki?curid=120569", "title": "Jacqueline Lee Bouvier", "text": ""}
{"id": "120571", "revid": "2225", "url": "https://it.wikipedia.org/wiki?curid=120571", "title": "Jacqueline Lee Bouvier Kennedy", "text": ""}
{"id": "120572", "revid": "2225", "url": "https://it.wikipedia.org/wiki?curid=120572", "title": "Jackeline Bouvier Kennedy", "text": ""}
{"id": "120573", "revid": "2225", "url": "https://it.wikipedia.org/wiki?curid=120573", "title": "Jacqueline Kennedy", "text": ""}
{"id": "120574", "revid": "2225", "url": "https://it.wikipedia.org/wiki?curid=120574", "title": "Jackie Onassis", "text": ""}
{"id": "120575", "revid": "2225", "url": "https://it.wikipedia.org/wiki?curid=120575", "title": "Jackie Kennedy", "text": ""}
{"id": "120576", "revid": "33689", "url": "https://it.wikipedia.org/wiki?curid=120576", "title": "Jackie O", "text": ""}
{"id": "120577", "revid": "2225", "url": "https://it.wikipedia.org/wiki?curid=120577", "title": "Jacqueline Bouvier", "text": ""}
{"id": "120578", "revid": "2225", "url": "https://it.wikipedia.org/wiki?curid=120578", "title": "Jacqueline Lee Bouvier Kennedy Onassis", "text": ""}
{"id": "120580", "revid": "13938", "url": "https://it.wikipedia.org/wiki?curid=120580", "title": "Crittografia a chiave pubblica", "text": ""}
{"id": "120581", "revid": "9498", "url": "https://it.wikipedia.org/wiki?curid=120581", "title": "Sidonio Apollinare", "text": ""}
{"id": "120584", "revid": "1272592", "url": "https://it.wikipedia.org/wiki?curid=120584", "title": "Alonneso", "text": "Alonneso, Alonissos o Chilidromi (), nota nell'antichit\u00e0 come Ico (), \u00e8 un'isola della Grecia, insieme a Sciato, Scopelo e Sciro fa parte dell'arcipelago delle Sporadi Settentrionali. Ha una superficie di 129\u00a0km\u00b2 e poco pi\u00f9 di 2.700 abitanti e fa parte della prefettura della Magnesia (capoluogo Volo).\nDescrizione.\n\u00c8 abitata quasi solamente nella parte meridionale, dove esiste anche una modesta rete stradale. \u00c8 in questa zona che si trova Patitiri, porto e capoluogo dell'isola. Da qui partono numerosi servizi che collegano Alonneso con le vicine isole e la terraferma.\nA sette minuti di auto da Patitiri, il villaggio di Rousoum possiede forse la spiaggia pi\u00f9 bella e certo la pi\u00f9 popolare dell'isola. Qui ci sono diversi locali notturni e case da affittare.\nProseguendo lungo la costa, ecco il villaggio di Votsi, molto tranquillo di giorno e di notte: si ammirano le caratteristiche casette candide con vista mare, arroccate sulle scogliere giallo ocra.\nL'antico villaggio di Alonissos, ex capoluogo abbandonato dopo il terremoto del 1965, sorge sulle colline a circa 3\u00a0km da Patitiri verso l'interno. \nSteni Vala, piccolo porto di pescatori \u00e8 a 12\u00a0km a nord di Patitiri.\npino\nIl parco naturale.\nAlonissos si trova all'interno del \"National Marine Park of Alonissos - Northen Sporades\" (NMPA-NS)\". Primo parco naturale di tutta la Grecia, \u00e8 stato istituito nel 1992. Esso comprende, oltre ad Alonissos, altre 6 isole (Peristera o Evonymos, Skantzoura, Kyr\u00e0 Panag\u00eca o Pelagonisi, Ghiura, Psathoura, Piperi) e 22 isolotti disabitati. L'area \u00e8 divisa in una zona di protezione (zona A), che misura 1597\u00a0km\u00b2, e un'area protetta (zona B), di 678\u00a0km\u00b2.\nSkantzoura, Pelagonisi, Ghiura, Psathoura e Piperi rientrano nella prima, dove \u00e8 consentito nuotare, osservare i fondali, fotografare e filmare, ma non pescare n\u00e9 tanto meno cacciare.\nAlonneso, con Peristera, fa invece parte della seconda zona: qui le restrizioni riguardano il campeggio libero e l'accensione dei fuochi.\nNon \u00e8 raro incontrare le tipiche capre selvatiche. Si contano 80 specie di uccelli e 300 di pesci. La roccia che si tuffa ripida nell'acqua, con le sue grotte scavate nel mare, offre alla foca monaca il suo habitat ideale. Il clima \u00e8 mediterraneo con inverni umidi ed estati secche.\nPopolazione.\nDal punto di vista amministrativo l'isola \u00e8 inclusa nel comune omonimo, che comprende anche diverse isole situate nelle vicinanze. I centri abitati di Alonneso sono i seguenti (tra parentesi i nomi in greco e la popolazione al 2001):"}
{"id": "120585", "revid": "290948", "url": "https://it.wikipedia.org/wiki?curid=120585", "title": "Seymour Papert", "text": "Assieme a Wally Feurzeig e Cynthia Solomon, \u00e8 autore del linguaggio di programmazione LOGO.\nBiografia.\nDopo aver lavorato con Jean Piaget, si trasferisce negli anni sessanta al MIT per lavorare con il gruppo che si occupava di Intelligenza Artificiale, e in particolare con Marvin Minsky. Papert introduce il concetto di costruzionismo nelle teorie dell'apprendimento. \nPensiero.\nSecondo Papert, il processo di apprendimento \u00e8 un processo di costruzione di rappresentazioni pi\u00f9 o meno corrette e funzionali del mondo con cui si interagisce.\nL'essere umano, a prescindere dall'et\u00e0, ha bisogno di avere a disposizione materiali concreti affinch\u00e9 la conoscenza acquisita sia tanto pi\u00f9 vicina alla realt\u00e0. \nPapert parte dall'osservazione di attivit\u00e0 di alcune civilt\u00e0 africane, in cui i bambini costruivano case in scala o manufatti in giunco. Secondo Papert, la mente ha bisogno di materiali da costruzione appropriati, esattamente come un costruttore: il prodotto concreto pu\u00f2 essere mostrato, discusso, esaminato, sondato e ammirato.\nLa lentezza dello sviluppo di un particolare concetto da parte del bambino non \u00e8 dovuta alla maggiore complessit\u00e0 o formalit\u00e0, ma alla povert\u00e0 della cultura di quei materiali che renderebbero il concetto semplice e concreto. Il bambino apprende cos\u00ec con l'aiuto di oggetti tangibili.\nIn particolare, Papert sostiene l'uso del computer come supporto all'istruzione e ambiente d'apprendimento che aiuta a costruirsi nuove idee. Il computer viene cos\u00ec usato come macchina per simulare. Realizza anche il LOGO, un linguaggio di programmazione formalmente molto rigoroso, derivato dal LISP, orientato alla gestione delle liste ed alla grafica della tartaruga (mutuata dal Pascal), comprensibile ed utilizzabile anche da bambini delle scuole elementari, dimostrando tra l'altro l'utilit\u00e0 del computer come supporto per l'apprendimento anche per i pi\u00f9 piccoli. L'interprete del LOGO \u00e8, infatti, uno strumento che consente ai bambini di utilizzare il computer per ottenere rapidamente, ma utilizzando principi matematici e logici rigorosi, risultati concreti: disegni, musica, poesie generate automaticamente. \u00c8 un modo per dare ai bambini, e anche a chiunque altro, il controllo del computer.\nIn quest'ambiente, il docente si trasforma in animatore della comunit\u00e0, promotore di attivit\u00e0 in cui i bambini progettano e imparano esplicitando e discutendo teorie sul mondo con cui interagiscono. Secondo Papert, i bambini dovrebbero essere \"indipendenti, responsabili del proprio apprendimento\".\nLa classe funziona come comunit\u00e0 di pratiche scientifiche in cui i bambini comunicano e condividono le loro idee, giuste o sbagliate che siano. Si discute ed ognuno apprende dall'altro. Le idee proposte possono essere valide, altre un po' meno, ma comunque tutti gli allievi partono da uno stesso piano: ogni idea ha la stessa dignit\u00e0.\nNelle didattiche proposte da Papert, ha grande importanza la gestione dell'errore: la sua idea \u00e8 che l'unico modo per imparare in modo significativo sia quello di prendere coscienza dei propri errori. Compito dell'insegnante \u00e8 quindi anche quello di guidare il bambino nel caso di errore."}
{"id": "120591", "revid": "1534511", "url": "https://it.wikipedia.org/wiki?curid=120591", "title": "Costanti di accoppiamento", "text": "Le costanti di accoppiamento in fisica sono grandezze adimensionali proprie di ciascuna delle quattro interazioni fondamentali della natura (interazione elettromagnetica, debole, forte e gravitazionale) che ne definiscono l'intensit\u00e0. \nOgni costante definisce l'intensit\u00e0 dell'interazione a un dato livello di energia, variando al variare di quest'ultimo. Ci\u00f2, a rigore, risulta contraddittorio in rapporto al significato letterale del termine \"costante\", che in questo caso si riferisce al fatto per cui, una volta calcolato il valore della costante di accoppiamento a una data energia, divengono note le intensit\u00e0 dell'interazione per qualsiasi livello di energia.\nRecenti sperimentazioni hanno dimostrato che ad altissime energie i valori delle costanti di accoppiamento elettromagnetica, debole e forte sono molto vicini tra loro, dando credito all'ipotesi dell'unificazione delle tre interazioni a livelli di energia non ancora raggiungibili sperimentalmente.\nNella tabella vengono riportati i simboli e valori. Come si pu\u00f2 notare la forza di gravit\u00e0 \u00e8 estremamente pi\u00f9 debole delle altre. La costante di accoppiamento elettromagnetica \u00e8 la costante di struttura fine."}
{"id": "120594", "revid": "1048993", "url": "https://it.wikipedia.org/wiki?curid=120594", "title": "Lui \u00e8 peggio di me", "text": "Lui \u00e8 peggio di me \u00e8 un film italiano del 1985 diretto da Enrico Oldoini.\nTrama.\nLuciano e Leonardo sono due amici, eccentrici proprietari di un garage di auto d'epoca. Il loro m\u00e9nage quotidiano e la loro amicizia vengono messi in discussione quando una delle loro automobili, l'amata Rolls-Royce di Leonardo, viene affittata per il matrimonio di una bellissima ragazza di Dovera Giovanna, figlia del commendator Marco Franzoni.\nLeonardo porta personalmente l'auto a casa di Giovanna. Fra la ragazza e Leonardo scatta il classico colpo di fulmine e le nozze programmate vanno a monte. Luciano per\u00f2 non prende bene la cosa: teme che quella relazione gli faccia perdere un socio e un amico. Inizia cos\u00ec un intenso lavoro di sabotaggio: prima manda a monte una cena romantica tra i due, poi d\u00e0 informazioni diffamatorie a Giovanna sul conto di Leonardo, infine mette in guardia Leonardo sui problemi del matrimonio, fino quasi a far dividere i due innamorati. Leonardo, per\u00f2, va da Giovanna e riesce a convincerla a sposarlo e ad andare a vivere a casa di lui. Per fare questo, Leonardo deve mandare via il convivente Luciano, proprio come temeva quest'ultimo fin dall'inizio.\nLuciano, rimasto senza un tetto, va al garage per passare la notte. L\u00ec, ha la tentazione di vendicarsi sulla Rolls di Leonardo, ma all'ultimo momento ci ripensa e salva l'auto e il salone da un incendio. In questo strenuo tentativo, Luciano si ferisce gravemente e viene ricoverato in ospedale. Qui arrivano Leonardo e Giovanna, avvisati dal medico, e trovano Luciano in fin di vita. Leonardo, che ha fatto uno scherzo simile all'amico in passato, fa finta di non credere a quella che per lui \u00e8 una messa in scena. Uscito dall'ospedale, seduto in macchina con Giovanna, non trattiene pi\u00f9 le lacrime dimostrando la sua disperazione per l'imminente perdita del caro amico, quando all'improvviso, dal sedile posteriore, spunta Luciano vivo e vegeto. La sua era veramente una messa in scena, come sospettato da Leonardo.\nProduzione.\nLuoghi delle riprese.\nLa concessionaria di auto d'epoca di cui i due sono titolari era in via Giorgio Pallavicino 31 a Milano.\nGran parte del film \u00e8 girato a Lodi, e in parte a Milano. Al Parco di Monza sono state girate le scene in campagna e del ranch della famiglia di Giovanna.\nParte delle musiche utilizzate all'interno del film, vengono riprese nel film \"Il lupo di mare\" di Maurizio Lucidi.\nCast.\nCameo.\nNella scena in cui i due protagonisti discutono dopo lo scherzo di Luciano a Leonardo nel ristorante, c'\u00e8 un cameo di Vittorio Cecchi Gori nella parte di un passante sorpreso dal buffo modo di litigare dei due.\nDistribuzione.\nLa pellicola \u00e8 stata distribuita nelle sale cinematografiche italiane il 22 febbraio 1985.\nIncassi.\nIl film risult\u00f2 8\u00ba campione d'incassi nella stagione cinematografica italiana 1984-85."}
{"id": "120596", "revid": "287204", "url": "https://it.wikipedia.org/wiki?curid=120596", "title": "Agrosilvicoltura", "text": "L'agrosilvicoltura (o anche agroselvicoltura) \u00e8 una pratica agricola moderna consistente nella coltivazione di piante utili per l'uomo in un ambiente in cui vi sia copertura ininterrotta del suolo grazie a piante erbacee, arbustive e arboree.\nQuesto sistema, grazie alla presenza di piante arboree, permette di evitare l'inaridimento dei suoli (grazie alla maggiore profondit\u00e0 delle radici) e al contempo permette di proteggere le piante erbacee dal forte irraggiamento solare con conseguente minore evaporazione.\nTale sistema, grazie al Movimento dei Senza Terra (MST), si sta diffondendo in Brasile dove l'esistenza di estese foreste fornisce un ambiente particolarmente adatto."}
{"id": "120597", "revid": "287204", "url": "https://it.wikipedia.org/wiki?curid=120597", "title": "Robert J. Sawyer", "text": "Si definisce un autore di fantascienza hard, ma di fatto il suo interesse per la caratterizzazione e la psicologia dei personaggi \u00e8 molto superiore a quello tipico di tale filone. Le sue opere hanno spesso connotazioni metafisiche, alla Arthur C. Clarke; appartiene a pieno titolo alla scuola secondo cui \"la fantascienza \u00e8 letteratura di idee\".\nBiografia.\nRobert James Sawyer \u00e8 nato a Ottawa, cresciuto a Toronto e vive a Mississauga, nello Stato dell'Ontario. Ha studiato alla Ryerson University di Toronto, dove si \u00e8 laureato in arti applicate nel 1982; vent'anni dopo ha ricevuto da quell'universit\u00e0 un \"Alumni Award of Distinction\" per il suo successo internazionale come scrittore di fantascienza.\nPer le sue opere ha vinto trentacinque premi nazionali e internazionali, in particolare il premio Nebula del 1995 per il suo romanzo \"Killer on-line\" (\"The Terminal Experiment\") e il premio Hugo del 2003 per il romanzo \"La genesi della specie\" (\"Hominidis\"), il primo della trilogia dei Neanderthal (\"Neanderthal Parallax\"); ha poi ricevuto altre otto candidature all'Hugo. I suoi romanzi hanno ricevuto recensioni con la stella (indicativa di eccezionale merito letterario) da parte di \"Publishers Weekly\", \"Booklist\", \"Quill &amp; Quire\" e \"Kliatt\", sono comparsi sulle classifiche dei primi dieci romanzi pi\u00f9 venduti in assoluto in Canada e sono giunti al primo posto della classifica dei best seller pubblicata da \"Locus\", la rivista specialistica di fantascienza. Sono state pubblicate traduzioni in bulgaro, cinese, ceco, olandese, francese, tedesco, italiano, giapponese, polacco, russo, serbo e spagnolo e i suoi romanzi hanno vinto premi di fantascienza negli Stati Uniti, Canada, Francia, Giappone e Spagna.\nI racconti di Sawyer sono apparsi su \"Analog Science Fiction\", \"Amazing Stories\", \"On Spec\" e numerose antologie. Oltre all'attivit\u00e0 di scrittore, cura la collana di fantascienza \"Robert J. Sawyer Books\" per l'editore Red Deer; ha insegnato scrittura all'Universit\u00e0 di Toronto e al Banff Centre; contribuisce a \"The New York Review of Science Fiction\"; \u00e8 il curatore della fantascienza dell'Enciclopedia Canadese e fa parte della giuria del concorso L. Ron Hubbard's Writers of the Future. Il documentario \"In the Mind of Robert J. Sawyer\" (\"Nella mente di Robert J. Sawyer\") \u00e8 stato trasmesso per la prima volta alla televisione canadese l'8 gennaio 2003 e da allora \u00e8 stato replicato spesso su vari canali, compreso \"Space: The Imagination Station\", di cui Sawyer \u00e8 spesso un opinionista. Sawyer ha inoltre analizzato il telefilm di fantascienza inglese \"Doctor Who\" per il documentario online della CBC \"The Planet of the Doctor\".\nStilisticamente, Sawyer \u00e8 noto per la prosa semplice e chiara alla maniera di Isaac Asimov; ci\u00f2 deriva forse dai suoi inizi negli anni ottanta come scrittore di articoli e saggi per riviste. Ha anche la tendenza a inserire nei suoi romanzi riferimenti alla cultura di massa (\u00e8 impossibile non notare la sua passione per \"Star Trek\" e \"Il pianeta delle scimmie\") e la sua insistenza su ambientazioni e temi canadesi \u00e8 insolita anche per uno scrittore canadese che ha pubblicato tutti i suoi romanzi presso editori di New York.\nNei suoi dialoghi \u00e8 frequente l'ironia, specialmente nei confronti dei pregiudizi. Politicamente \u00e8 considerato un \"liberal\" (di sinistra), anche per gli standard canadesi (sebbene abbia contribuito con il racconto \"The Hand You're Dealt\", che ottenne la candidatura all'Hugo, all'antologia di fantascienza libertaria \"Free Space\"). Le trame dei suoi romanzi danno spesso spazio a critica sociale nei confronti di razzismo, sessismo, fanatismo religioso e pregiudizi in genere.\nHa la doppia cittadinanza canadese e americana e occasionalmente critica la politica di entrambe le nazioni nelle sue opere.\nL'opera di Sawyer esplora spesso le intersezioni tra scienza e religione, con il razionalismo che ha la meglio sul misticismo, in particolare in \"Killer on-line\" (\"The Terminal Experiment\"), \"L'equazione di Dio\" (\"Calculating God\") e i tre volumi della trilogia dei Neanderthal - \"La genesi della specie\" (\"Hominids\"), \"Fuga dal paese degli umani\" (\"Humans\") e \"Origine dell'ibrido\" (\"Hybrids\") - pi\u00f9 il racconto \"The Abdication of Pope Mary III\" (\"L'abdicazione di papa Maria III\") pubblicato originariamente da \"Nature\" il 6 luglio 2000. Nutre anche una grande passione per la paleontologia, come evidenzia nella sua trilogia della \"Quintaglio Ascension\" (\"Far-Seer\", \"Fossil Hunter\" e \"Foreigner\"), su un mondo alieno dove sono stati trasportati i dinosauri dalla Terra, e il suo romanzo sui viaggi nel tempo \"La fine di un'era\" (\"End of an Era\"). In aggiunta, il protagonista de \"L'equazione di Dio\" \u00e8 un paleontologo e la trilogia dei Neanderthal si occupa di una versione alternativa della Terra dove i Neanderthal non si sono estinti (bens\u00ec l'homo sapiens).\nSpesso esplora il concetto della coscienza umana copiata o caricata su computer, particolarmente nel romanzo \"Mindscan\", ma anche in \"Apocalisse su Argo\" (\"Golden Fleece\") e \"Killer on-line\", pi\u00f9 il romanzo breve \"Furto di identit\u00e0\" (\"Identity Theft\"), il racconto che lo segue \"Biding Time\" e il racconto candidato all'Hugo \"Shed Skin\". \nIl suo interesse per la fisica quantistica, in particolare per il calcolo quantistico, \u00e8 al centro dei racconti \"You See But You Do Not Observe\" (un apocrifo di Sherlock Holmes) e \"Iterations\", e i romanzi \"I transumani\" (\"Factoring Humanity\") e \"La genesi della specie\". SETI, il progetto per la ricerca dell'intelligenza extraterrestre, ha un ruolo nelle trame di \"Apocalisse su Argo\", \"I transumani\", \"Mindscan\", \"Rollback\", il romanzo breve \"Ineluctable\" e i racconti \"Vedi, ma non osservi\" (\"You See But You Do Not Observe\") e \"Flashes\".\nSawyer si occupa a fondo della cosmologia nel suo romanzo sul lontano futuro \"Starplex\". Spesso ambienta i suoi romanzi in istituzioni scientifiche reali, tra cui il TRIUMF in \"Fine di un'era\", il CERN in \"Avanti nel tempo\" (\"Flashforward\", da cui \u00e8 stata tratta una serie televisiva), il Royal Ontario Museum ne \"L'equazione di Dio\" e il Sudbury Neutrino Observatory ne \"La genesi della specie\" e i suoi seguiti.\nI romanzi di Sawyer spesso spaziano tra la fantascienza e il giallo, infatti il suo racconto del 1993 \"Proprio come ai vecchi tempi\" (\"Just Like Old Times\") ha vinto sia il massimo premio canadese per la fantascienza (il premio Aurora) sia il massimo premio per i gialli (il premio Arthur Ellis). \"Processo alieno\" (\"Illegal Alien\") \u00e8 un \"legal thriller\" con un imputato extraterrestre; ne \"La genesi della specie\" un uomo di Neanderthal \u00e8 processato dai suoi pari per l'apparente omicidio di un altro Neanderthal; in \"Mindscan\" una corte del Michigan discute i diritti della coscienza caricata su computer; mentre \"Apocalisse su Argo\", \"Fossil Hunter\", \"Killer on line\", \"Mutazione pericolosa\" e \"Avanti nel tempo\" hanno tutti, in parte, le caratteristiche dei gialli. Non sorprende quindi che Sawyer sia stato consulente del dipartimento federale di giustizia del Canada sulla forma da dare alle future leggi sulla genetica.\nUn'altra caratteristica di Sawyer sono i personaggi con malattie terminali: Pierre Tardivel in \"Mutazione pericolosa\" soffre della corea di Huntington, Thomas Jericho ne \"L'equazione di Dio\" ha un tumore ai polmoni e Jacob Sullivan in \"Mindscan\" ha una malformazione artero-venosa al cervello.\nSawyer \u00e8 tuttavia noto per storie che finiscono con una nota positiva, se non trascendente.\nOpere.\nRacconti.\nEditi in italiano (parziale)"}
{"id": "120598", "revid": "1592097", "url": "https://it.wikipedia.org/wiki?curid=120598", "title": "Ecce homo", "text": ""}
{"id": "120599", "revid": "4507", "url": "https://it.wikipedia.org/wiki?curid=120599", "title": "Robert Sawyer", "text": ""}
{"id": "120600", "revid": "4507", "url": "https://it.wikipedia.org/wiki?curid=120600", "title": "Robert James Sawyer", "text": ""}
{"id": "120601", "revid": "125711331", "url": "https://it.wikipedia.org/wiki?curid=120601", "title": "Rosalba Carriera", "text": "Cominci\u00f2 la sua carriera artistica dipingendo le tabacchiere con quelle figure di damine graziose che divennero poi la sua fortuna trasposte nelle miniature su avorio.\nFu la prima che utilizz\u00f2 l'avorio nelle miniature dandogli quella lucentezza caratteristica delle sue opere. Fu inoltre la prima a non seguire le regole accademiche che volevano la miniatura dover essere realizzata con tratti e punti brevi e ben amalgamati: lei invece vi trasport\u00f2 il tratto veloce caratteristico della pittura veneziana.\nBiografia.\nDa giovane ebbe la fortuna di studiare anche la musica e la pittura oltre al ricamo, che al tempo voleva essere l'attivit\u00e0 cui maggiormente si dedicavano le sue coetanee. \nAmmirata dai contemporanei per il suo eclettismo, fu un'apprezzata conversatrice, cantante e musicofila. A livello critico fu sottovalutata decisamente da Anton Maria Zanetti nel suo trattato del 1771, lo stesso che aveva usato parole di encomio per la pittrice nel 1733, e da Luigi Antonio Lanzi nel 1795. Dopo la condanna senza appello da parte di Adelmo Damerini nel 1928, fu Roberto Longhi che finalmente nel 1946 tracci\u00f2 un profilo dell'artista completo e valido. D'altra parte con il suo viaggio a Parigi del 1720-21, favorito da Giovanni Antonio Pellegrini in seguito al matrimonio del pittore con la propria sorella, Rosalba Carriera aveva letteralmente conquistato la Capitale francese \nRosalba Carriera si discost\u00f2 decisamente dallo stereotipo femminile, tuttora imperante nell'immaginario collettivo, della damina settecentesca tutta frivolezze, tanto che lei stessa aveva creato una sorta di circolo a cui appartenevano personaggi illustri nell'ambiente artistico letterario.Ottenne riconoscimenti in tutta Europa, al punto che a commissionarle ritratti, oltre che principi e principesse, vi fu persino il re di Francia Luigi XV.\nGrazie anche a un intermediario, il suo amico Cristiano Cole, fu accettata dall'Accademia nazionale di San Luca a Roma, con l'opera \"Fanciulla con colomba\"; entr\u00f2 inoltre a far parte dell'accademia reale durante il suo soggiorno parigino come ospite di Pierre Crozat, amico di Antoine Watteau e noto estimatore di quadri, che divenne anche suo amico.\nLa peculiarit\u00e0 della Carriera era quella di saper scrutare il volto di chi le stesse di fronte, leggerlo in tutti i suoi particolari, capirlo e riuscire a trasporre con la pittura ci\u00f2 che lei vedeva, tutto incorniciato da un profondo realismo come in \"Ritratto di signora anziana\" in cui dipinge in modo evidente il porro della signora, ritratta molto dolcemente.\nLe opere che pi\u00f9 destano la curiosit\u00e0 sono la serie dei suoi \"autoritratti\", alcuni dei quali sono conservati a Venezia al museo del settecento a Ca' Rezzonico, mentre altri fanno parte di altre collezioni, come l'autoritratto del 1740, della collezione reale di Windsor; altre opere sono esposte alla Pinacoteca di Dresda \u00abAlte Meister\u00bb.\nQuesti autoritratti rivelano uno sviluppo psicologico e morale della persona, dalla giovinezza e gioia del primo autoritratto del 1709, conservato agli Uffizi, che rappresenta s\u00e9 stessa mentre dipinge la sorella, fino a giungere all'ultimo del 1746, quello della \"tragedia\", dove si rappresenta con un volto molto invecchiato e impassibile, triste e duro (inoltre indossa una corona di alloro) ad indicare lo stato d'animo dell'artista che si ritrasse proprio dopo che volle sottoporsi a un'operazione alla cornea, con esiti negativi e complicazioni ulteriori che aggravarono la sua cecit\u00e0 fino a farla divenire totale.\nAssidue frequentatrici del ristretto circolo della Carriera erano Felicita Sartori e Marianna Carlevarijs, entrambe pittrici.\nMor\u00ec, sempre a Venezia, nel 1757: aveva smesso di dipingere dieci anni prima, essendo diventata cieca.\nRiconoscimenti.\nDiverse citt\u00e0 italiane la ricordano nell'odonomastica locale intitolandole strade urbane. Il Comune di Padova le dedica una strada nel Quartiere 2 Nord. Torino le intitola una via, nel quartiere Pozzo Strada. A Napoli, nel quartiere Barra, in localit\u00e0 Santa Maria del Pozzo, vi \u00e8 una strada che porta il suo nome. Vie a lei intitolate sono presenti anche a Milano, Adria, Chioggia. \nRosalba Carriera \u00e8 la protagonista del romanzo \"Il segreto nello sguardo\" di Valentina Casarotto (2012), nonch\u00e9 una dei protagonisti del romanzo \"Le leggi del tempo\" di Andrea Perego (2016).\nCuriosit\u00e0.\nTra gli anni '80 e '90 s'ipotizzava il progetto della lira pesante; la banconota da 1 lira che raffigura la prittrice veneta."}
{"id": "120604", "revid": "1305772", "url": "https://it.wikipedia.org/wiki?curid=120604", "title": "Ecce Homo (disambigua)", "text": "Dipinti.\nAlla scena evangelica sono ispirati vari dipinti, tra i quali:"}
{"id": "120606", "revid": "4507", "url": "https://it.wikipedia.org/wiki?curid=120606", "title": "Numeri casuali", "text": ""}
{"id": "120614", "revid": "125707326", "url": "https://it.wikipedia.org/wiki?curid=120614", "title": "Filippo di Edimburgo", "text": "Nato principe di Grecia, nipote del re di Grecia Costantino I (casata degli Schleswig-Holstein-Sonderburg-Gl\u00fccksburg, la stessa della Danimarca, che aveva dato il secondo sovrano alla Grecia nell'Ottocento, Giorgio I), prima del matrimonio rinunci\u00f2 ai propri titoli greci, fu accolto nella Chiesa d'Inghilterra e adott\u00f2 il cognome \"Mountbatten\". Il giorno dopo il suo matrimonio ottenne il trattamento di \"Altezza Reale\" da re Giorgio VI e il giorno seguente i titoli di \"duca di Edimburgo\", \"conte di Merioneth\" e \"barone Greenwich\". La regina Elisabetta II lo ha creato principe del Regno Unito nel 1957.\nCome consorte della sovrana ha affiancato la regina nei suoi viaggi ufficiali nel Commonwealth e nel mondo, apparendo frequentemente agli occhi del pubblico. \u00c8 stato il pi\u00f9 longevo consorte di un monarca britannico, con 73 anni e 71 giorni di matrimonio, superando il 19 aprile 2009 anche la regina consorte Carlotta di Meclemburgo-Strelitz, moglie di re Giorgio III.\nOltre agli attributi regali, Filippo \u00e8 stato anche un noto sportivo e patrono di una serie di organizzazioni (780 in tutto), incluso il \"The Duke of Edinburgh's Award\", un premio a lui dedicato; \u00e8 stato inoltre a capo delle Universit\u00e0 di Cambridge e di Edimburgo come cancelliere. Sin dalla sua visita in Antartide del 1956, si \u00e8 impegnato per sensibilizzare l'opinione pubblica sul rapporto uomo-ambiente, tema sul quale ha anche pubblicato degli scritti.\nSi era ritirato dagli incarichi ufficiali il 2 agosto 2017, all'et\u00e0 di 96 anni, dopo aver portato a termine 22.219 incarichi personali ed aver tenuto 5493 discorsi dal 1952.\nBiografia.\nI primi anni.\nFilippo nacque il 10 giugno 1921 presso Villa Mon Repos, sull'isola di Corf\u00f9; unico figlio maschio e quinto nato del principe Andrea di Grecia e della principessa Alice di Battenberg, fu battezzato con rito ortodosso nella chiesa di San Giorgio presso la cappella del \"Palaio Frourio\" (l'antica fortezza di Haddokkos) alcuni giorni dopo la sua nascita. Suoi padrini furono la nonna paterna Olga Konstantinovna di Russia, lo zio paterno Nicola di Grecia e la comunit\u00e0 di Corf\u00f9, rappresentata dal sindaco Alexander Kokotos e dal presidente del consiglio comunale cittadino Stylianos Maniarizis. Alla nascita era membro della casata di Gl\u00fccksburg, la famiglia regnante in Danimarca, ed era principe di Grecia e Danimarca in virt\u00f9 della sua discendenza diretta da Giorgio I di Grecia e Cristiano IX di Danimarca, nonch\u00e9 titolato a succedere ad entrambi i troni.\nPochi mesi dopo la nascita di Filippo, mor\u00ec a Londra suo nonno materno Luigi di Battenberg. Luigi era stato naturalizzato cittadino britannico e, dopo un onorevole e lungo servizio nella Royal Navy, aveva rinunciato ai suoi titoli di origine tedesca e aveva adottato il cognome \"Mountbatten\", pi\u00f9 inglese rispetto al tedesco \"Battenberg\". Dopo i funerali tenutisi a Londra, Filippo e sua madre ritornarono in Grecia, dove il padre rimase al comando di una divisione dell'esercito che fu coinvolta nella guerra greco-turca (1919-1922).\nLa guerra non fu favorevole alla Grecia e i turchi vinsero, creando la moderna Repubblica di Turchia. Il 22 settembre 1922 lo zio di Filippo, il re Costantino I di Grecia, fu costretto ad abdicare e il principe Andrea, assieme ad altri, fu arrestato dal governo militare insediatosi. Il comandante dell'esercito reale (il generale Georgios Hatzianestis) e cinque politici furono passati per le armi nel cosiddetto \"Processo dei Sei\" e si temette per la stessa incolumit\u00e0 del principe. Nel dicembre di quell'anno, per\u00f2, il tribunale rivoluzionario decise di bandirlo per sempre dal suolo greco. L'incrociatore britannico HMS \"Calypso\" permise quindi alla famiglia di lasciare la Grecia (Filippo fu trasportato in una cassa di arance). La famiglia si trasfer\u00ec in Francia e si stabil\u00ec a Saint-Cloud, sobborgo di Parigi.\nIstruzione.\nFilippo crebbe quindi in Francia ma, nel 1928, sotto la guida di suo zio Louis Mountbatten, fu inviato nel Regno Unito per frequentare la Cheam School, vivendo con la nonna Vittoria Alberta d'Assia a Kensington Palace e con lo zio Giorgio Mountbatten a Lynden Manor. Nei successivi tre anni, tutte le sue sorelle sposarono nobili tedeschi e sua madre fu ricoverata in una casa di cura dopo che le era stata diagnosticata la schizofrenia, il che le imped\u00ec quasi del tutto di avere contatti col figlio. Suo padre si spost\u00f2 in un piccolo appartamento a Monte Carlo. Nel 1933 Filippo fu inviato alla \"Schule Schloss Salem\" in Germania, diretta da uno dei suoi cognati, il margravio Bertoldo di Baden. Con la salita al potere del nazismo, il fondatore della scuola Kurt Hahn, che era ebreo, fu costretto ad aprire una nuova scuola a Gordonstoun, in Scozia, a causa delle persecuzioni razziali, e quindi anche Filippo si trasfer\u00ec in Scozia. Nel 1937 sua sorella Cecilia, suo cognato Giorgio Donato d'Assia e due suoi nipotini perirono nell'incidente aereo di Ostenda; Filippo, appena sedicenne, partecip\u00f2 ai funerali che si tennero a Darmstadt. L'anno seguente lo zio e tutore Giorgio Mountbatten mor\u00ec di cancro alle ossa.\nServizio in marina.\nDopo aver lasciato Gordonstoun nel 1939, Filippo entr\u00f2 nella Royal Navy, diplomandosi l'anno successivo al Britannia Royal Naval College di Dartmouth come miglior cadetto del suo corso. Nel 1940 fu assegnato al servizio attivo e trascorse quattro mesi sulla nave da battaglia HMS \"Ramillies\" con il compito di proteggere i convogli dell'Australian Expeditionary Force nell'Oceano Indiano. Dopo un imbarco di due mesi sulla HMS \"Kent\", sulla HMS \"Shropshire\" e in Ceylon (oggi Sri Lanka), fu trasferito dall'Oceano Indiano alla nave da battaglia HMS \"Valiant\" nel Mediterraneo. Il 1\u00ba febbraio 1941, Filippo venne assegnato alla frequenza di una serie di corsi a Portsmouth, qualificandosi agli esami e venendo promosso da guardiamarina a sottotenente. Venne coinvolto nella battaglia di Creta ed ottenne delle note di merito per il suo servizio durante la battaglia di Capo Matapan, ottenendo altres\u00ec la croce di guerra greca al valore.\nNel giugno del 1942 fu assegnato sulla HMS \"Wallace\", che fu coinvolta nelle operazioni dello sbarco alleato in Sicilia per la liberazione della penisola italiana. Promosso tenente di vascello il 16 luglio 1942 alla et\u00e0 di soli 21 anni, nell'ottobre dello stesso anno divenne primo tenente di vascello della HMS \"Wallace\" e uno dei pi\u00f9 giovani ufficiali della marina britannica. Nel 1944 si imbarc\u00f2 su un nuovo cacciatorpediniere, il HMS \"Whelp\" dove prest\u00f2 servizio nel Pacifico, nella 27\u00aa flottiglia britannica. Era presente nella baia di Tokyo quando fu firmata la resa del Giappone. Nel gennaio del 1946, Filippo fece ritorno nel Regno Unito sulla HMS \"Whelp\" e fu nominato istruttore presso la HMS \"Royal Arthur\", il campo d'addestramento della marina a Corsham.\nMatrimonio.\nIl 22 luglio 1939 Louis Mountbatten organizz\u00f2 la visita di Giorgio VI e della regina consorte Elisabetta al \"Dartmouth Royal Naval College\" (Dartmouth), avendo cura di includere nell'invito anche le giovani principesse Elisabetta e Margaret e di assegnare al nipote Filippo il compito di intrattenerle mentre i genitori visitavano la struttura. Elisabetta, che era cugina di terzo grado di Filippo, se ne innamor\u00f2 ed essi cominciarono uno scambio di lettere. Nell'estate del 1946 Filippo decise di chiedere la mano della figlia a re Giorgio, il quale rispose positivamente alla richiesta; il fidanzamento fu ufficializzato nel ventunesimo compleanno di Elisabetta, il 21 aprile successivo. Il fidanzamento fu annunciato al pubblico nel luglio del 1947. Filippo rinunci\u00f2 ai suoi titoli regali greci e danesi, nonch\u00e9 alle sue pretese sul trono greco, oltre a convertirsi dalla religione ortodossa a quella anglicana; egli fu inoltre naturalizzato cittadino britannico in quanto discendente di Sofia di Hannover. La sua naturalizzazione avvenne con il titolo di Lord Mountbatten il 18 marzo 1947, in quanto Filippo adott\u00f2 il cognome di \"Mountbatten\", proveniente dalla famiglia materna. La coppia si spos\u00f2 il 20 novembre 1947 e Filippo ottenne anche il titolo di duca di Edimburgo, che fa parte della par\u00eca britannica.\nIl matrimonio si celebr\u00f2 nell'abbazia di Westminster e la cerimonia fu registrata e trasmessa dalla BBC. Nel Regno Unito post bellico non era accettabile che i parenti tedeschi del duca fossero tra gli invitati alla cerimonia, incluse le tre sorelle sopravvissute, che avevano sposato principi tedeschi, molti dei quali avevano avuto relazioni con il partito nazista, ma fu presente la madre Alice. Dopo il loro matrimonio gli sposi presero residenza a Clarence House. I loro primi due figli furono Carlo (nato il 14 novembre 1948) e Anna (nata il 15 agosto 1950). Filippo prosegu\u00ec la propria carriera militare, anche se il ruolo di sua moglie avrebbe finito sempre con il mettere in ombra la sua figura. Dapprima prest\u00f2 servizio presso lo Stato Maggiore della Marina e successivamente all'Accademia navale di Greenwich.\nDal 1949 fu stazionato a Malta sul cacciatorpediniere HMS \"Chequers\", della Mediterranean Fleet britannica. Nel 1950 fu promosso al grado di capitano di corvetta e ottenne il comando dello \"sloop\" HMS \"Magpie\"sul quale, il 2 febbraio 1952, fu promosso a capitano di fregata.\nDurante la malattia di re Giorgio VI, Elisabetta e Filippo furono nominati consiglieri privati (4 novembre 1951), dopo aver fatto un viaggio da costa a costa in Canada. Alla fine di gennaio dell'anno successivo cominciarono un \"tour\" nel Commonwealth. Il 6 febbraio 1952, quando la coppia si trovava in Kenya, il padre di Elisabetta mor\u00ec e lei fu chiamata a succedergli al trono. Fu Filippo a portare ad Elisabetta la notizia della morte del padre alla Sagana Lodge e la coppia ripart\u00ec immediatamente per il Regno Unito.\nCasa reale.\nL'ascesa di Elisabetta al trono, con l'incoronazione nel 1953, port\u00f2 a galla la questione del nome da affidare alla casata regnante del Regno Unito. Lo zio di Filippo, Luigi, aveva scelto il cognome \"Mountbatten\" ed Elisabetta avrebbe dovuto come da tradizione assumere il cognome del marito con l'atto di matrimonio. La regina Mary di Teck, nonna paterna di Elisabetta, fece sapere attraverso il Primo ministro Winston Churchill che la casata regnante avrebbe dovuto mantenere il nome di Windsor. Solo nel 1955, dopo la morte della regina Mary e le dimissioni di Churchill, fu emesso un decreto che prevedeva la possibilit\u00e0 di usare il cognome \"Mountbatten-Windsor\". Per consolidare il ruolo del marito, Elisabetta II (dopo la sua incoronazione) prescrisse che Filippo avrebbe avuto precedenza e preminenza su chiunque in occasione di tutti gli incontri, ad eccezione delle cause prescritte dall'Act of Parliament. Questo significava che aveva precedenza anche su suo figlio, principe di Galles, ad eccezione che nel parlamento britannico. Nell'occasione dell'apertura annuale del parlamento, quando la sovrana teneva un discorso beneaugurale, Filippo si limitava semplicemente ad accompagnare la regina nel suo ingresso e prendeva posto al suo fianco.\nIncarichi e ruoli come consorte.\nIn qualit\u00e0 di consorte della regina, a Filippo fu richiesto di aiutare la moglie nei suoi obblighi di sovrana, accompagnandola alle cerimonie, alle cene di Stato e nei viaggi all'estero e in patria; per dedicarsi interamente a questo ruolo, rinunci\u00f2 alla propria carriera in marina dopo che gli fu conferito il grado di ammiraglio di flotta il 15 gennaio 1953. Come presidente della commissione d'incoronazione, fu il primo membro della famiglia reale a viaggiare in elicottero, passando in rassegna le truppe che avrebbero preso parte alla cerimonia. Filippo non fu incoronato assieme alla moglie, ma ottenne che Elisabetta gli prestasse particolare attenzione e gli imponesse le mani.\nAll'inizio degli anni cinquanta la principessa Margaret, sua cognata, voleva sposare un uomo divorziato molto pi\u00f9 anziano di lei, il capitano della RAF Peter Townsend. La stampa accus\u00f2 Filippo di essere ostile a questa unione, anche se egli in realt\u00e0 non sembra abbia interferito in alcun modo. Per sei mesi, tra il 1953 e il 1954, Filippo ed Elisabetta visitarono molti paesi del Commonwealth, lasciando i figli nel Regno Unito.\nNel 1956 il duca fond\u00f2 il \"The Duke of Edinburgh's Award\" assieme a Kurt Hahn, per premiare i giovani che avessero dimostrato grande senso di responsabilit\u00e0 verso le loro comunit\u00e0. Dal 1956 al 1957 Filippo viaggi\u00f2 attorno al mondo con la nave \"HMY Britannia\". Durante il viaggio inaugur\u00f2 le Olimpiadi estive di Melbourne nel 1956, dopo aver assistito alla cerimonia d'apertura; fu nominato consigliere privato della regina del Canada e si rec\u00f2 poi in Antartide. La regina e i figli, nel frattempo, rimasero in patria.\nAl suo ritorno, Elisabetta cre\u00f2 Filippo \"Principe del Regno Unito\", titolo al quale formalmente era gi\u00e0 asceso come \"principe consorte\" da dieci anni.\nNel 1960, il principe Filippo prese parte al National Eisteddfod indossando una lunga tunica verde e venne iniziato al rito bardico dall'arcidruido del Galles, Edgar Phillips, prendendo anche il nome di Philip Meirionnydd, a riflettere il suo titolo di conte di Merioneth. Nel 1961, fu il primo membro della famiglia reale inglese a venire intervistato per la televisione, apparendo al programma \"Panorama\" per rispondere alle domande del giornalista Richard Dimbleby sulla Commonwealth Technical Training Week, iniziativa di cui era patrono. Nel 1964 fu lui a presenziare alla cerimonia di indipendenza della neonata Repubblica di Malta, firmando il documento che sanc\u00ec la fine del controllo politico britannico sull'isola, in cui aveva vissuto dal 1949 al 1951.\nFilippo decise quindi di dedicarsi alla causa delle relazioni tra uomo e ambiente. Divenne patrono di un numero altissimo di organizzazioni su questo tema, che al 2008 erano giunte circa a 800. Si concentr\u00f2 anche sull'importanza dell'industria, compiendo visite a diversi stabilimenti industriali. Nel 1961 divenne presidente del WWF per il Regno Unito, nel 1986 presidente e presidente emerito dal 1996.\nAll'inizio del 1981 Filippo scrisse a suo figlio Carlo, consigliandogli di sposare Diana Spencer e di rompere la sua precedente relazione con Camilla Parker-Bowles. Su pressione anche della madre, Carlo avanz\u00f2 la proposta di matrimonio nel febbraio dello stesso anno: sei mesi dopo i due si sposarono. Dal 1992 il matrimonio cominci\u00f2 a incrinarsi; la regina e Filippo cercarono di trovare un accordo per riconciliare i due, ma senza successo. Filippo scrisse a Diana, esprimendole il suo disappunto sia per le relazioni extraconiugali di Carlo, sia per le sue, chiedendole di esaminare le loro colpe da un altro punto di vista. Diana trov\u00f2 la lettera dura da accettare, ma apprezz\u00f2 a ogni modo il buon intento del suocero, anche se Carlo e Diana divorziarono successivamente.\nUn anno dopo il divorzio, Diana rimase uccisa in un incidente automobilistico a Parigi, il 31 agosto 1997. A quel tempo, Filippo era in vacanza con tutta la famiglia a Balmoral. La chiusura della famiglia reale e la reazione negativa nei confronti della stampa produssero ostilit\u00e0 dell'opinione pubblica verso i regnanti, che si tramut\u00f2 per\u00f2 in profondo rispetto per la scelta fatta dopo il discorso tenuto dalla regina il 5 settembre di quello stesso anno, che fu trasmesso dalla BBC. Il giorno dei funerali, Filippo, William, Henry, Carlo e il fratello di Diana, Charles Spencer, presenziarono dietro la bara in segno di grande lutto e rispetto per tutta la nazione.\nNell'incidente che caus\u00f2 la morte di Diana mor\u00ec anche l'allora suo compagno Dodi Al-Fayed; il padre, Mohammed Al-Fayed, accus\u00f2 Filippo e la famiglia reale britannica di essere i mandanti dell'incidente, anche se l'inchiesta conclusasi nel 2008 ha stabilito che non vi siano evidenze di cospirazione sulla morte di Diana.\nDurante il giubileo d'oro di Elisabetta II nel 2002, a Filippo furono resi gli onori per i cinquant'anni di ruolo di principe consorte svolto magistralmente, pur con qualche gaffe e situazione imbarazzante, che gli hanno valso tuttavia l'affetto di gran parte del suo popolo.\nProblemi di salute, riduzione degli incarichi, pensionamento e morte.\nFilippo doveva presenziare a circa trecento eventi all'anno, pi\u00f9 di qualsiasi altro membro della famiglia reale, ad eccezione della figlia Anna. Nell'ottobre 2007 fu resa pubblica l'esistenza di problemi cardiaci di cui soffriva sin dal 1992, pur essendosi rifiutato di rinunciare ai propri doveri di principe consorte. Nell'aprile del 2008 venne ricoverato al \"King Edward VII Hospital\" per la cura di un'infezione polmonare, dalla quale si riprese velocemente, trascorrendo la convalescenza al castello di Windsor.\nSempre nel medesimo periodo, gli fu diagnosticato un tumore alla prostata. Il palazzo reale chiese di mantenere la riservatezza della famiglia almeno su questi eventi che impedivano a Filippo di presiedere con regolarit\u00e0 a tutti i momenti pubblici in programma.\nIl 23 dicembre 2011, mentre si trovava nella residenza reale di Sandringham (Norfolk), fu ricoverato d'urgenza presso il Papworth Hospital, nel Cambridgeshire, dopo aver accusato forti dolori al petto. In seguito, nella notte tra il 23 e il 24 dicembre, sub\u00ec un'angioplastica per lo sblocco di un'arteria coronarica, che rese necessaria l'applicazione di uno stent coronarico.\nIl 4 maggio 2017 Buckingham Palace annunci\u00f2 ufficialmente il ritiro del principe Filippo da tutti gli impegni pubblici a partire dall'agosto seguente. Il 2 agosto 2017, all'et\u00e0 di 96 anni, svolse il suo ultimo incarico ufficiale da principe consorte. Dopo ben 65 anni di servizio e circa 22.000 impegni ufficiali accumulati, il principe si conged\u00f2 dalla vita pubblica assistendo, nei giardini di Buckingham Palace, alla sfilata della Marina britannica in occasione della ricorrenza della sua fondazione nel 1664.\nIl 9 gennaio 2021, il principe Filippo e la regina vennero entrambi vaccinati contro il COVID-19 da un medico di corte al castello di Windsor. Nel febbraio 2021 il principe venne ricoverato a causa di un'infezione con susseguenti complicazioni cardiache al King Edward VII\u2019s Hospital di Londra, venendone dimesso il 16 marzo seguente.\n\u00c8 morto il 9 aprile 2021 all'et\u00e0 di 99 anni nel Castello di Windsor, due mesi e un giorno prima di quello che sarebbe stato il suo 100\u00ba compleanno. \u00c8 stato il consorte pi\u00f9 longevo nella storia inglese. Con i suoi 99 anni, \u00e8 fino ad oggi il pi\u00f9 longevo discendente della Regina Vittoria, avendo superato la nipote di quest'ultima Alice di Albany che mor\u00ec nel 1981 a 97 anni. La causa della morte non \u00e8 stata dichiarata, anche se nel comunicato di palazzo si leggeva che il principe era morto \"serenamente\", fatto confermato in un'intervista anche da Sofia, contessa di Wessex. La sua morte ha avviato l'Operazione Forth Bridge, il nome in codice dato al piano per l'organizzazione della sua cerimonia funebre. I funerali si sono svolti il 17 aprile 2021, nella Cappella di San Giorgio al Castello di Windsor, ed \u00e8 stato sepolto nella Royal Vault.\nInteressi e hobby.\nIl polo \u00e8 sempre stato il suo passatempo preferito sin dalla giovinezza ed egli ha continuato a praticarlo sino in tarda et\u00e0. Dal 1971 inizi\u00f2 ad interessarsi agli attacchi di tiri a quattro di cui divenne abile sportivo e contribu\u00ec alla diffusione, contribuendo alla realizzazione anche del primo manuale di regole sportive sul tema. Filippo \u00e8 stato anche un abile \"yachtsman\", e nel 1949 strinse amicizia con Uffa Fox a Cowes.\nIl principe Filippo fu per tutta la sua vita un grande appassionato anche di volo. Le prime lezioni in tal senso le prese nel 1952 ed al suo 70\u00ba compleanno aveva portato a compimento 5150 ore di volo totali. Nel 1953 ottenne il brevetto di pilota militare della Royal Air Force, nel 1956 quello di pilota di elicotteri per la Royal Navy e nel 1959 ottenne una licenza privata di volo. Si ritir\u00f2 nell'agosto del 1997 con un totale di 5986 ore di volo su 59 differenti aerei. Nell'aprile del 2014, venne riscoperto un vecchio filmato della \"British Path\u00e9\" risalente al 1962 nel quale veniva mostrato Filippo in un tour di due mesi in Sudamerica. Seduto al fianco di Filippo ai controlli dell'aereo che egli pilotava vi era il copilota, il capitano Peter Middleton, nonno della futura duchessa di Cambridge, Catherine. Nel 1959, comp\u00ec un volo in solitaria a bordo di un Druine Turbulent, divenendo il primo ed unico membro della famiglia reale ad aver volato a bordo di un velivolo monoposto.\nIl principe si dilettava anche nella pittura a olio ed era un collezionista di opere di arte contemporanea, che sono esposte a Buckingham Palace, al castello di Windsor, a Sandringham House e al castello di Balmoral. L'artista e critico d'arte inglese Hugh Casson defin\u00ec l'opera di Filippo \"esattamente come te l'aspetteresti... completamente diretta, senza fronzoli. Colori forti, pennellate vigorose.\" Dal 1952 al 2011, il duca di Edimburgo fu inoltre patrono della Royal Society of Arts. Fu inoltre sempre affascinato dai fumetti ed in particolare da quelli sulla famiglia reale e per questo fu patrono del The Cartoon Museum.\nRiguardo alla religione, in tarda et\u00e0 riscopr\u00ec il fascino della sua fede d'origine, quella greco-ortodossa.\nApparteneva alla Massoneria ed era membro della Navy Lodge N\u00ba 2612, nella quale fu iniziato il 5 dicembre 1952, una loggia massonica appartenente alla Gran loggia Unita d'Inghilterra con sede a Londra, che recluta i propri membri tra gli ufficiali della Royal Navy. L'ingresso di Filippo nella massoneria fu un passo travagliato: suo zio, il conte Mountbatten di Burma, si era \"fieramente opposto\" a questa decisione, ma ad ogni modo gi\u00e0 prima della sua morte il suocero di Filippo, re Giorgio VI, aveva reso chiaro come il genero, nelle sue future funzioni reali, avrebbe dovuto continuare la tradizione di famiglia nel patrocinio della massoneria.\nPersonalit\u00e0 ed immagine.\nFilippo \u00e8 negli anni divenuto noto per i propri modi schietti e sinceri, liberi dal protocollo e spesso irriverenti o fuori dalle righe, oltre che per le sue gaffes.\nDurante una visita di stato in Cina nel 1986, ad esempio, in una conversazione privata con gli studenti inglesi a Xi'an della Northwest University, Filippo disse, \"Se rimanete qui troppo a lungo vi verranno gli occhi a mandorla!\" La stampa inglese riport\u00f2 questo commento che venne visto in parte come razzismo, ma le autorit\u00e0 cinesi non fecero parola dell'accaduto ed il suo commento non ebbe effetti nelle relazioni sino-inglesi.\nNel 2011 lo storico David Starkey lo defin\u00ec un \"Victor Meldrew\". Nel maggio del 1999, alcuni giornali inglesi accusarono Filippo di aver insultato i bambini sordomuti ad un concerto pop nel Galles dicendo: \"Non mi stupisco che tu sia divenuto sordo ascoltando questa roba.\" Filippo scrisse in seguito a tal proposito: \"La storia \u00e8 in gran parte un'invenzione. Mia madre stessa era parecchio sorda in vita ed io sono stato per anni patrono del Royal National Institute for the Deaf, pertanto non posso pensare che si tratti di un insulto.\" Quando il principe incontr\u00f2 con la regina Stephen Menary, un cadetto dell'esercito reso cieco dall'esplosione di una bomba dell'IRA, si meravigliarono dei progressi che stava facendo nel recupero parziale della vista ma Filippo disse \"Beh non sono poi tanti a giudicare dalla cravatta che indossa.\" Menary successivamente dichiar\u00f2: \"Penso stesse solo cercando di risollevare il morale della situazione. Non ho visto il fatto come un'offesa.\"\nMedia.\nFilippo \u00e8 stato interpretato da diversi attori, tra cui Stewart Granger (\"Il romanzo di Carlo e Diana\", 1982), Christopher Lee (\"Charles &amp; Diana: A Royal Love Story\", 1982), David Threlfall (\"The Queen's Sister\", 2005), James Cromwell (\"The Queen - La regina\", 2006) e Finn Elliot, Matt Smith, Tobias Menzies e Jonathan Pryce (\"The Crown\", 2016 in corso).\nIl personaggio del principe Filippo compare anche nel racconto di Nevil Shute dal titolo \"In the Wet\" (1952), in quello di Paul Gallico dal titolo \"Mrs. 'Arris Goes to Moscow\" (1974), in quello di Tom Clancy dal titolo \"Attentato alla corte d'Inghilterra\" (1987) ed in quello di Sue Townsend dal titolo \"The Queen and I\" (1992). Nel thriller \"The Liquidator\" del 1964 di John Gardner, e poi nella versione cinematografica dell'anno successivo, la storia ruota attorno ad un tentativo di assassinio del duca di Edimburgo durante una sua visita a una base della RAF.\nOpere letterarie.\nFilippo \u00e8 stato autore di diversi volumi:\nPrefazioni a:\nTitoli, trattamento e incarichi onorari.\nIl titolo e trattamento completo di Filippo era il seguente:\"Sua Altezza Reale Il Principe Filippo, Duca di Edimburgo, Conte di Merioneth, Barone Greenwich, Cavaliere Reale del Nobilissimo Ordine della Giarrettiera, Cavaliere extranumero dell'Antichissimo e Nobilissimo Ordine del Cardo, Membro dell'Ordine al Merito, Cavaliere di Gran Croce dell'Ordine Reale Vittoriano, Gran Maestro e Primo e Principale Cavaliere di Gran Croce dell'Eccellentissimo Ordine dell'Impero Britannico, Membro Addizionale dell'Ordine della Nuova Zelanda, Compagno extranumero dell'Ordine di Servizio della Regina, Cavaliere dell'Ordine d'Australia, Reale Capo dell'Ordine di Logohu, Compagno straordinario dell'Ordine del Canada, Commendatore straordinario dell'Ordine al Merito Militare, Decorazione delle Forze Canadesi, Lord dell'Onorevolissimo Consiglio Privato di S.M., Membro del Consiglio Privato della Regina per il Canada, Personale Aiutante di Campo di S.M. il re Giorgio VI, Lord Alto Ammiraglio del Regno Unito\".\nDal 19 novembre 1947, in seguito al matrimonio con la principessa Elisabetta (allora erede al trono), il Principe Filippo godeva del trattamento di \"Sua Altezza Reale\" (abbreviato SAR; in inglese: \"His Royal Highness - HRH\"). Quando ci si rivolgeva a lui per la prima volta lo si faceva con l'espressione \"Vostra Altezza Reale\" (inglese: \"Your Royal Highness\") mentre in seguito con l'appellativo \"Sir\".\nIn seguito al matrimonio, il Principe Filippo ha ottenuto le pi\u00f9 alte cariche militari britanniche: quella di Ammiraglio della flotta per la Royal Navy (corrispondente all'Ammiraglio italiano), quella di Maresciallo di Campo per il British Army (corrispondente al Generale italiano) e quella di Maresciallo della Royal Air Force per la Royal Air Force (corrispondente al Generale d'aviazione italiano).\nIn occasione del suo novantesimo compleanno, il 10 giugno 2011, Filippo ha ricevuto il titolo di \"Lord High Admiral\", il pi\u00f9 alto titolo onorifico della Royal Navy, fino a quel momento detenuto dalla consorte. Inoltre ha ottenuto le pi\u00f9 alte cariche delle forze armate canadesi: quella di Ammiraglio per la Royal Canadian Navy, quella di Generale per il Canadian Army e quella di Generale per la Royal Canadian Air Force."}
{"id": "120615", "revid": "1543377", "url": "https://it.wikipedia.org/wiki?curid=120615", "title": "Alto papavero", "text": "Alto papavero, pi\u00f9 comunemente citato al plurale (alti papaveri), \u00e8 una locuzione che sta a indicare coloro i quali occupano posti di potere in particolar modo nella politica, nella finanza o nell'amministrazione pubblica.\nGenesi.\nII modo di dire deriva dalla trasposizione di un antico topos letterario in una metafora, citata da Tito Livio nell'opera \"Ab Urbe condita libri\": si tratta della leggenda che vuole Tarquinio il Superbo aver suggerito al figlio, Sesto Tarquinio, di impossessarsi di Gabii uccidendo i notabili del luogo. Il consiglio fu comunicato per mezzo di un'allegoria; Tarquinio il Superbo inizi\u00f2 a recidere i papaveri pi\u00f9 alti del giardino nel quale aveva accolto il messaggero inviato dal figlio.\nAneddoto.\nLo scrittore Tito Livio, nell'opera \"Ab Urbe condita libri\", narra di come Tarquinio il Superbo, ultimo re di Roma, avendo tentato invano di invadere la vicina citt\u00e0 di Gabii, decise di espugnarla con l'inganno. Mentre si dichiarava non pi\u00f9 interessato alla guerra con la citt\u00e0 nemica, convinse il figlio, Sesto Tarquinio, a fingersi esiliato da Roma e a cercare asilo a Gabii. Lamentandosi della crudelt\u00e0 del padre, il giovane si finse traditore, partecipando personalmente a sortite e saccheggi contro i Romani.\nEletto comandante dell'esercito, si fece benvolere dai soldati, non perdendo occasione per sfoggiare il proprio coraggio e spartendo con loro con magnanimit\u00e0 il bottino di guerra. Dopo aver conquistato in tal modo la fiducia dei Gabini, chiese consiglio al padre sul modo migliore per prendere il potere. Il messaggero inviato da Sesto Tarquinio fu ricevuto da Tarquinio il Superbo nel giardino della reggia ma qui il Re non proffer\u00ec parola; tale comportamento fu giudicato strano dal messaggero che, tornato a Gabii, comunic\u00f2 a Sesto Tarquinio di come il padre non avesse risposto alla richiesta di consiglio ma si fosse limitato a passeggiare nel giardino e a decapitare con il bastone le cime dei papaveri pi\u00f9 alti che crescevano tra i cespugli.\nSesto cap\u00ec immediatamente il messaggio del padre e inizi\u00f2 a liberarsi delle personalit\u00e0 pi\u00f9 in vista della citt\u00e0 uccidendo o esiliando coloro i quali rappresentavano i \"pi\u00f9 alti papaveri\" di Gabii. Priva del consiglio dei suoi migliori abitanti, la citt\u00e0 cadde in mano ai Romani senza combattere.\nNella cultura di massa.\nGi\u00e0 in antico il topos del fiore reciso fu ripreso dai contemporanei di Tito Livio, Catullo e Virgilio. Nella letteratura successiva esso riemerse periodicamente.\nNel 1952, poi, ebbe successo in Italia la canzone \"Papaveri e papere\", composta da Mario Panzeri, Nino Rastelli e Vittorio Mascheroni, cantata da Nilla Pizzi e classificatasi al secondo posto del Festival di Sanremo di quell'anno. Dietro al testo scanzonato e apparentemente demenziale, fu letta una forte satira politica contro la Democrazia Cristiana e Amintore Fanfani, suo esponente di spicco in quel periodo, caratterizzato da una bassa statura. Il successo della canzone contribu\u00ec a diffondere il modo di dire \"alti papaveri\" entrato oggi nel comune parlato."}
{"id": "120619", "revid": "1305772", "url": "https://it.wikipedia.org/wiki?curid=120619", "title": "Belize (disambigua)", "text": "Il nome Belize identifica:"}
{"id": "120622", "revid": "119065418", "url": "https://it.wikipedia.org/wiki?curid=120622", "title": "Titisee", "text": "Titisee \u00e8 un lago della Germania (Baden-W\u00fcrttemberg), situato nella Foresta Nera, a SE di Friburgo in Brisgovia. Il lago si trova a 845\u00a0m sul livello del mare e la sua superficie misura circa 1,2\u00a0km\u00b2. La profondit\u00e0 media \u00e8 di circa 20\u00a0m e quella massima di 40\u00a0m. Sulla sponda nordorientale \u00e8 situato il centro turistico di Titisee.\nIn inverno la superficie del lago gela ed \u00e8 in parte agibile per il pattinaggio."}
{"id": "120626", "revid": "1318658", "url": "https://it.wikipedia.org/wiki?curid=120626", "title": "Sacro Monte di Belmonte", "text": "Il Sacro Monte di Belmonte, con il proprio santuario e le cappelle della Via Crucis, \u00e8 posto sopra un poggio che si erge isolato nel territorio del comune di Valperga nella Citt\u00e0 metropolitana di Torino, a quota 727 metri, coperto da una folta vegetazione.\nL'area in cui sorge fa parte di una pi\u00f9 ampia riserva naturale della Regione Piemonte, amministrata da un suo ente strumentale.\nIl sito.\nIl sito unisce elementi di interesse naturalistico (per la presenza di una qualit\u00e0 non comune di granito di colore rosso, per il patrimonio boschivo e per la suggestione di un grandioso panorama che spazia su larga parte del territorio piemontese) ed elementi di interesse archeologico e storico. \nSono state infatti rinvenute tracce di un'antica cultura preistorica risalente all'et\u00e0 del bronzo e scavi effettuati negli anni ottanta del XX secolo hanno portato alla luce i resti di una fortificazione longobarda.\nStoria.\nAnche se la tradizione vuole che sia stato Arduino d'Ivrea ad ordinarne la costruzione per ringraziare la Vergine di una miracolosa guarigione che egli avrebbe ottenuto in Ivrea nel 1002 quand'era gravemente infermo, in realt\u00e0 il primo edificio religioso a Belmonte sorse intorno all'anno Mille, grazie ad un gruppo di monache benedettine provenienti dal vicino convento di Busano, fondato da Emerico Dro per la figlia Libania, sotto la protezione dell'abbazia di Fruttuaria di San Benigno Canavese, che due secoli dopo ne ottenne la giurisdizione.\nLe benedettine vi rimasero sino al 1601, quando, in virt\u00f9 di disposizioni emanate dopo il Concilio di Trento, venne deciso che i conventi femminili non dovessero essere posti in luoghi romiti. \nUn documento custodito a Valperga narra di un evento miracoloso che sarebbe avvenuto proprio il giorno in cui le suore stavano lasciando il convento per sistemarsi a Cuorgn\u00e8, portando con loro la statua della Madonna. Racconta il documento che quando si inizi\u00f2 a rimuovere la statua cal\u00f2 nella chiesa un buio profondo, mentre il viso della statua venne assalito da un intenso pallore. I molti fedeli (alcuni dei quali sottoscrissero come testimoni il documento in questione) furono presi da grande spavento e pensarono che la Madonna manifestasse prodigiosamente la volont\u00e0 \u2013 subito esaudita - che la statua fosse lasciata in loco.\nAlle suore benedettine subentrarono i frati minori di San Francesco che ampliarono progressivamente il Santuario; nel 1620 ricostruendo interamente la chiesa, mentre a partire dal 1712 iniziarono la costruzione del percorso devozionale della \"Via Crucis\" con le sue 13 cappelle che si inerpicano verso la sommit\u00e0 del poggio.\nLa fama delle facolt\u00e0 miracolose della statua della Vergine crebbe al punto che nel 1788 il Capitolo Vaticano ne riconobbe la virt\u00f9 soprannaturale.\nCostituisce oggi una significativa testimonianza della speciale devozione popolare verso la Madonna di Belmonte la galleria di quadri e di cuori votivi posta a fianco del santuario nei locali ricavati con i lavori di restauro del tetto.\nDopo le traversie del periodo napoleonico, la chiesa fu completamente ristrutturata tra 1873 ed il 1876 da C. Reviglio della Veneria, nella sobria eleganza dello stile romanico-lombardo.\nNel 1888 la facciata assunse l'aspetto attuale ad opera dell'architetto Carlo Ceppi, con il timpano affrescato da Giacomo Grosso.\nRisale allo stesso periodo la costruzione dei piloni con i misteri del Rosario lungo la suggestiva via pedonale che collega Valperga al Sacro Monte.\nNel 1960 fu posta nel punto pi\u00f9 alto del monte un'imponente statua a San Francesco, opera in bronzo dello scultore Giovanni Vogliazzi di Vercelli, alta 4,50 metri e pesante una tonnellata.\nPosta sotto la tutela del sistema delle Aree protette della Regione Piemonte, nel 2003 il Comitato per il Patrimonio Mondiale dell'UNESCO ha iscritto Belmonte, con gli altri principali Sacri Monti di Lombardia e Piemonte, nella lista dei patrimoni dell'umanit\u00e0.\nL'incendio nel 2019.\nIl 25 marzo 2019 un vasto incendio boschivo di origine dolosa ha messo in serio pericolo il santuario di Belmonte, ha attraversato un'area di 400 ettari, distruggendo una grandissima parte di area protetta della collina. 5 famiglie sono state evacuate per ragioni di sicurezza, poich\u00e9 l'incendio, complice un forte vento, \u00e8 sceso fino ai piedi del Sacro Monte durante la notte, proprio a ridosso delle abitazioni. Le alte fiamme, che in alcuni punti hanno addirittura superato la strada che si sperava potesse fungere da tagliafuoco, hanno impegnato pi\u00f9 di cento uomini tra Vigili del Fuoco e volontari dell'AIB, che sono riusciti a preservare la struttura, patrimonio dell'UNESCO.\nAlcuni focolai minori ancora attivi sono rimasti sotto osservazione e poi spenti nella giornata del 26 marzo.\nDescrizione.\nAl notevole interesse naturalistico, storico e religioso, il sacro monte di Belmonte associa un interesse artistico, bench\u00e9 non raggiunga i vertici di altri Sacri Monti del Piemonte (in primis quello di Varallo).\nLe 13 cappelle si sviluppano lungo un cammino circolare sulla sommit\u00e0 del monte, con un percorso ad anello che parte dal santuario e vi fa ritorno. Esse ospitano statue ed affreschi con le scene della \"Passione di Cristo\". I restauri, iniziati nel 1998, hanno riportato alla luce gli affreschi originali e ripristinato le statue, opera dei ceramisti della vicina Castellamonte. Tra gli affreschi si segnala quello dedicato a Ges\u00f9 inchiodato alla croce, realizzato con tocco leggero e delicato da un pittore di scuola lombarda nel 1711.\nNella chiesa si nota la statua della \"Madonna in trono\", scolpita assieme alla sedia in un unico blocco ligneo e collocata in una nicchia dalla cornice dorata. L'opera, di artista ignoto, venne scolpita in data anteriore al 1600.\nNel timpano della facciata, l'affresco del pittore Giacomo Grosso (uno dei pi\u00f9 significativi artisti torinesi tra la fine del XIX e l'inizio del XX secolo) raffigura la Madonna di Belmonte con ai lati, inginocchiati, il re Arduino, san Francesco e altri santi."}
{"id": "120630", "revid": "1305772", "url": "https://it.wikipedia.org/wiki?curid=120630", "title": "Manet (disambigua)", "text": ""}
{"id": "120632", "revid": "36426", "url": "https://it.wikipedia.org/wiki?curid=120632", "title": "Gioco dell'Elmora", "text": "Il Gioco dell'Elmora (Elmora in italiano medioevale era il plurale di elmo, quindi 'Gioco degli Elmi') detto anche Gioco dei cestarelli, era un intrattenimento in uso nel XIII secolo nella citt\u00e0 di Siena. \nIn origine il popolo senese era escluso da corse e tornei, ma poteva partecipare a particolari giochi, chiamati \"battaglie per finta\". Tra esse il pi\u00f9 famoso era il \"Gioco dell'Elmora\", che si svolgeva in Piazza del Campo ma a cui partecipavano non le contrade, bens\u00ec le compagnie militari di esse inquadrate nei rispettivi Terzi di Siena. \nIl gioco consisteva in una battaglia, pi\u00f9 o meno simulata, in cui gli uomini del Terzo di Citt\u00e0 affrontavano quelli del Terzo di San Martino e di Camollia uniti. La battaglia veniva combattuta con spade e lance di legno, da giocatori che indossavano elmi e scudi di vimini intrecciati (da qui il nome \"cestarelli\").\nI Giochi dell'Elmora si disputarono per tutto il XIII secolo ma di frequente sfociavano in manifestazioni esageratamente violente, che spesso provocavano feriti gravi e perfino morti. Infatti nel 1291, dopo un'Elmora pi\u00f9 violenta del solito, furono definitivamente abolite dal Governo della Repubblica."}
{"id": "120633", "revid": "124812697", "url": "https://it.wikipedia.org/wiki?curid=120633", "title": "Leonard Cohen", "text": "Considerato uno dei pi\u00f9 celebri, influenti e apprezzati cantautori, nelle sue opere Cohen esplora temi come la religione, l'isolamento, la depressione e la sessualit\u00e0, ripiegando spesso sull'individuo. Vincitore di numerosi premi e onorificenze, \u00e8 stato inserito nella Rock and Roll Hall of Fame, nella \"Canadian Songwriters Hall of Fame\" e nella \"Canadian Music Hall of Fame\". \u00c8 inoltre stato insignito del titolo di Compagno dell'Ordine del Canada, la pi\u00f9 alta onorificenza concessa dal Canada, e nel 2011 ricevette il Premio Principe delle Asturie per la letteratura.\nBiografia.\nLeonard Cohen nacque a Montr\u00e9al nel 1934 da una famiglia ebrea immigrata nel Canada. Suo padre, morto quando Leonard aveva 9 anni, era polacco, mentre sua madre, di origine lituana,[3] era la figlia dello scrittore talmudico Solomon Klonitsky-Kline.[4][5] Cresciuto nel quartiere di Westmount (enclave anglofona della citt\u00e0), si iscrive all'Universit\u00e0 McGill di Montr\u00e9al, dove si laurea in letteratura inglese nel 1955. Il periodo universitario vede i suoi inizi nella poesia. La sua prima raccolta vede la luce nel 1956, con il titolo di \"Let Us Compare Mythologies\".\nUn primo album di \"reading\" esce nel 1957 con il titolo di \"Six Montreal Poets\" e contiene otto poesie recitate da Cohen. Nel 1961 viene pubblicata la raccolta di poesie \"The Spice-Box of Earth\". La raccolta riceve critiche positive, con il critico Robert Weaver che lo definisce \"probabilmente il migliore giovane poeta contemporaneo del Canada anglofono\". Si trasferisce quindi a Hydra, un'isoletta in Grecia famoso rifugio di artisti, da dove nei primi anni sessanta pubblica raccolte di poesie (tra cui \"Flowers for Hitler\") e due romanzi: \"Il gioco favorito\" (\"The Favourite Game\", 1963) e \"Belli e perdenti\" (\"Beautiful Losers\", 1966). Nel primo di essi scrive sull'importanza data alla parola e nello stesso tempo sulla difficolt\u00e0 di comprenderla:\nIl primo disco da cantautore, \"Songs of Leonard Cohen\" esce nel 1967. Le recensioni dell'epoca furono relativamente neutre, specialmente a causa del pessimismo che pervade l'album, ma oggi il primo disco di Cohen viene ritenuto uno dei suoi migliori lavori. Questo disco delinea il suo profilo di cantautore-poeta\u02d0 tutti i brani sono pervasi da misticismo e grande malinconia.\nIl secondo disco \"Songs from a Room\" esce nel 1969 e ne decreta il successo in hit parade: in Canada arriva decimo, mentre in Inghilterra al secondo posto. Questo album propone canzoni che sono divenute pietre miliari, come \"Seems so long ago, Nancy\" o \"Bird on the Wire\". Il terzo disco \"Songs of Love and Hate\" viene definito uno dei migliori dischi dell'anno. Nel 1970 Cohen si esibisce in tour per la prima volta, con concerti negli Stati Uniti, Canada e in Europa, dove appare nel Festival dell'Isola di Wight. Nel 1972 fa un secondo tour, in Europa e Israele.\nSeguir\u00e0 una raccolta di canzoni live, \"Live Songs\", e nel 1974 il quarto disco in studio, \"New Skin for the Old Ceremony\", con cui inizia la sua collaborazione con il pianista e arrangiatore John Lissauer. \"Death of a Ladies' Man\" esce nel 1977, arrangiato con la collaborazione di Phil Spector. Al disco parteciperanno altri musicisti, tra i quali compare anche Bob Dylan.\nSegue \"Recent Songs\" nel 1979, dove l'artista ritorna a un sound folk pi\u00f9 simile agli esordi, e nel 1984 \"Various Positions\", un album folk rock dal sound sperimentale, che contiene il suo brano pi\u00f9 celebre, \"Halleluja\", canzone manifesto del cantautore canadese e diventata una delle ballate pi\u00f9 famose al mondo. Nel 1988 \u00e8 la volta di \"I'm Your Man\", disco nel quale Leonard abbandona la chitarra per passare alla tastiera. Nel 1992 esce \"The Future\", che si aggiudica il doppio disco di platino in Canada e il disco d'argento nel Regno Unito.\nNel 1994 esce il secondo disco dal vivo, \",\" e nel 1997 la seconda raccolta di successi \"More Best of Leonard Cohen\". Negli anni novanta Cohen si trasferisce in un monastero buddhista sulle colline di Los Angeles, e nel 2001 rientra con il live registrato durante il tour del 1979 (\"\") e un nuovo disco di inediti, \"Ten New Songs\". Il suo ritorno alla musica avrebbe avuto una motivazione alquanto prosaica: egli scopr\u00ec casualmente che la sua manager per ben 17 anni lo aveva defraudato di quasi tutti i suoi risparmi. Pur avendo vinto una causa milionaria, non venne indennizzato, e all'imputata venne comminata una pena di 18 mesi di detenzione. Costretto ad abbandonare la quiete del monastero anche per mantenere la famiglia, gli anni successivi si rivelarono molto felici sia sul piano creativo che finanziario. Il 2002 \u00e8 l'anno di uscita di \"The Essential Leonard Cohen\", altra raccolta di successi dopo quella del 1989. In seguito ad altri due anni di attesa Cohen pubblica un disco di inediti da studio \"Dear Heather\", scritto con la sua corista storica Sharon Robinson. Seguono ben tre album live, tra cui \"Live at the Isle of Wight\" che riprende il vecchio concerto del 1970 all'Isola di Wight e \"Live in London\". Il 30 gennaio 2012 \u00e8 stato pubblicato \"Old Ideas\", che ha seguito \"Songs from the Road\" (dal vivo) del 2010. Il 22 settembre 2014 esce \"Popular Problems\", tredicesimo album in studio contenente nove brani inediti. Dal 19 agosto dello stesso anno, viene pubblicato sulle maggiori piattaforme di streaming il brano \"Almost Like the Blues\". Nell'ottobre 2016 esce l'ultimo album del cantautore canadese, \"You Want It Darker\".\nPoche settimane dopo, la notte del 7 novembre 2016, Leonard Cohen si spegne a seguito di una caduta nella sua abitazione di Los Angeles. La notizia del decesso viene resa nota il 10 novembre.\nVita privata.\nLeonard Cohen ha avuto due figli, Adam (anch'egli cantautore) e Lorca, entrambi da una relazione con l'artista Suzanne Elrod. Ha avuto anche una lunga relazione sentimentale con l'attrice Rebecca De Mornay. Nei suoi ultimi anni ha rivelato di aver avuto un rapporto occasionale con Janis Joplin, che sarebbe la protagonista della celeberrima canzone Chelsea Hotel #2. Ebbe per alcuni anni una relazione con la norvegese Marianne Ihlen, ispiratrice della canzone \"So Long Marianne\" e di molte altre. Marianne \u00e8 morta nell'estate 2016, pochi mesi prima di Cohen; il cantante \u00e8 riuscito a farle pervenire un messaggio pochi giorni prima della sua morte firmandosi con \"Goodbye old friend. Endless love, see you down the road\".\nBrani celebri.\nAlla musica, Cohen si avvicina grazie alla cantante e amica Judy Collins che per prima ne interpreta alcune canzoni e lo esorta a tentare la fortuna con la musica, spingendolo a suonare e cantare in pubblico. La sua canzone \"Suzanne\" del 1966 ne decreta il successo. Altri brani celebri di Cohen sono: Dance me to the end of Love, \"Famous Blue Raincoat\", \"The Partisan\", \"So Long Marianne\", \"Chelsea Hotel #2\", \"Sisters of Mercy\", \"Hallelujah\", resa ancor pi\u00f9 famosa dalle molteplici cover, in particolare da quelle di Jeff Buckley, Bob Dylan (eseguita in pi\u00f9 concerti durante il 1994, ma mai pubblicata ufficialmente), Bon Jovi e John Cale e Viviana Marino, \"Waiting for the Miracle\", \"Tower of Song\", \"First We Take Manhattan\" (molto nota \u00e8 la cover di Joe Cocker) e \"Bird on a Wire\". Da segnalare anche il film \"I'm a Hotel\" (1985).\n\"Famous Blue Raincoat\" \u00e8 la lettera di un uomo al suo migliore amico, con cui sua moglie lo ha tradito tempo prima. Non vi \u00e8 tuttavia odio o risentimento nelle parole dell'autore, bens\u00ec nostalgia, e addirittura gratitudine per aver tolto dagli occhi della donna quella tristezza che il marito credeva impossibile superare: \"E se mai dovessi tornare indietro / per Jane o per me / sappi che il tuo nemico \u00e8 addormentato / e la sua donna \u00e8 libera\". \"Sisters of Mercy\", in base alle note nel suo \"Greatest Hits,\" evoca l'incontro con due donne di nome Barbara e Lorena in una camera d'albergo a Edmonton, Canada. \"Chelsea Hotel # 2\" tratta della sua breve relazione con Janis Joplin senza sentimentalismo, ma il brano rivela la presenza di un certo affetto. Cohen descrive la canzone in un'intervista filmata per il concerto-tributo a lui dedicato: egli conferma inoltre che il soggetto \u00e8 effettivamente Janis con qualche evidente imbarazzo. \"Lei non mente\", egli dichiara, \"ma mia madre sarebbe inorridita\". Il suo \"Greatest Hits\" \u00e8 stato eletto \u00abl'album pi\u00f9 deprimente di sempre\u00bb, ma ha conquistato la rivista Rolling Stone che gli ha attribuito il massimo punteggio.\nStile musicale e temi trattati.\nI temi ricorrenti nei suoi lavori comprendono l'amore e il sesso, la religione, la depressione psicologica, e la musica stessa. Ha inoltre scritto alcuni brani politici, anche se talvolta trattando il tema ambiguamente. \"Suzanne\" mescola la meditazione religiosa a una malinconica canzone d'amore, temi che si incontrano anche in \"Joan of Arc\".\nAutore di testi toccanti, arrangiatore geniale e cantante dalla \"voce di rasoio arrugginito\" (\"Sono nato cos\u00ec, non avevo scelta, sono nato con il dono di una voce d'oro...\" canta in \"Tower of Songs\"), Cohen rivoluziona la figura del cantautore avvicinandolo al poeta (ma si ricordi che artisticamente Leonard Cohen nasce come poeta prima che cantautore). Sin dagli anni sessanta ha lavorato come compositore per l'industria cinematografica e televisiva: la sua pi\u00f9 importante collaborazione \u00e8 stata \"Assassini nati - Natural Born Killers\", per il regista Oliver Stone, in cui la cinica \"The Future\" \u00e8 il tema principale.\nReligione.\nLa provenienza di Cohen da una cultura ebraica si riflette in \"Story of Isaac\" e anche in \"Who by Fire\", le cui parole e la melodia rievocano il \"Unetaneh Tokef\", una poesia liturgica dell'XI secolo su Rosh haShana e Yom Kippur. Ma i temi giudaico-cristiani spiccano soprattutto nell'album \"Various Positions\": ne \u00e8 un palese esempio la celeberrima \"Hallelujah\", che inizia evocando il biblico re David, mentre compone un brano per \"il piacere del Signore\", e prosegue con i riferimenti a Betsabea e Sansone.\nCohen si \u00e8 avvicinato al buddismo almeno dal 1970; nel 1996 \u00e8 stato ordinato monaco e ha passato gran parte degli anni novanta nel monastero buddhista di Mount Baldy, in California, prendendo il nome di \"Jikan\" (che significa \"silenzioso\"). Tuttavia, egli si considera ancora ebreo: \"Non sto cercando una nuova religione. Sono molto felice con la vecchia, con l'ebraismo\". Egli \u00e8 descritto come un ebreo \"attento\" in un articolo del \"New York Times\", affermando che mantiene anche il sabato come giorno di riposo, e si \u00e8 esibito per i soldati israeliani nel corso del 1973 durante la guerra arabo-israeliana.\nGiustizia sociale.\nLa giustizia sociale spesso si presenta come tema fondamentale nel suo lavoro, dove, soprattutto nell'ultimo periodo, spiega la politica di sinistra, anche se con elementi culturalmente conservatori. In \"Democracy\" lamenta \"le guerre contro il disordine / ... le sirene il giorno e la notte / ... gli incendi dei senzatetto / ... le ceneri dei gay\", e conclude che gli Stati Uniti in realt\u00e0 non sono una democrazia. In \"Tower of Song\" ha osservato che \"i ricchi hanno i loro canali nelle camere da letto dei poveri\". Nel brano dal titolo \"The Future\" prevede un futuro oscuro per il mondo, ma getta una speranza, un pensiero ottimista verso l'amore, il quale potr\u00e0 salvarci: \"Ho visto il luogo e le nazioni in autunno / ... / Ma l'amore \u00e8 l'unico motore di sopravvivenza\".\nDepressione.\nSofferente di depressione durante gran parte della vita (anche se in modo meno spiccato con l'inizio della vecchiaia), Cohen ha scritto molto - in particolare nella sua opera giovanile - sui temi della depressione e del suicidio. La moglie del protagonista di \"Beautiful Losers\" si suicida; \"Seems so long ago, Nancy\" parla di una ragazza, veramente esistita e conosciuta da Cohen, che si spara alla testa con una .45; il suicidio \u00e8 menzionato anche nella cupamente comica \"One of us cannot be wrong\"; \"Dress Rehearsal Rag\", tratta della decisione di non uccidere se stessi presa un minuto prima di commettere l'atto. Un generale clima di depressione pervade canzoni come \"Please Don't Pass Me By\" e \"Tonight Will Be Fine\". Come nella suddetta \"Hallelujah\", la musica stessa \u00e8 il soggetto di numerose canzoni, tra cui \"Tower of song\", \"A Singer Must Die\" e \"Jazz Police\".\nAborto.\nDiverse canzoni parlano di aborto, come qualcosa di sgradevole o addirittura atroce. Il brano \"Diamonds in the Mine\" declama che \"la rivoluzione dell'orgoglio / ha addestrato un centinaio di donne / pronte a uccidere un bambino non ancora nato\". In \"The Future\" canta sarcasticamente: \"Distruggi ora un altro feto / non ci piacciono affatto i bambini\". In \"Story of the Street\" Cohen recita \"l'et\u00e0 della lussuria \u00e8 il parto / ed entrambi i genitori chiedono / all'infermiera di raccontare loro favole / da entrambi i lati del vetro.\"\nSostegno agli oppressi e impegno contro la guerra.\nIn \"The Land of Plenty\", stigmatizza gli Stati Uniti (se non l'intero opulento Occidente): \"Possa la luce della terra dell'abbondanza / riflettere sulla verit\u00e0 prima o poi\". Anche la guerra \u00e8 uno dei temi cardine\u02d0 si ricorda \"Story of the Street\", nella quale un verso annuncia l'inevitabile scoppio di una terza guerra mondiale: \"Prima o poi la guerra arriver\u00e0\". Durante un'intervista, dopo un concerto del 1974, Cohen ha addirittura annunciato di non considerarsi un uomo, bens\u00ec un soldato. In \"Field Commander Cohen\" arriva appunto a immaginare s\u00e9 stesso, bench\u00e9 in modo metaforico, come un soldato o spia della socializzazione di Fidel Castro a Cuba.\nProfondamente toccato da incontri sia con soldati israeliani che arabi, ha lasciato il Paese per scrivere \"Lover Lover Lover\", che \u00e8 stato spesso interpretato come una rinuncia personale a prendere qualsiasi parte in tale conflitto, tuttavia il brano termina con la speranza che la sua canzone servir\u00e0 all'ascoltatore come \"uno scudo contro il nemico\". Negli ultimi anni di vita la sua strategia \u00e8 stata di adottare una vita sottotono, come in \"Beautiful Losers\". Sia la registrazione di \"The Partisan\", una canzone francese sulla resistenza di Anna Marly ed Emmanuel d'Astier, sia la sua \"The Old Revolution\", scritta dal punto di vista di una sconfitta realista, mostrano la sua simpatia e il suo sostegno per gli oppressi.\nCohen unisce una buona dose di pessimismo politico-culturale con una grande dose di umorismo, accettazione e comprensione. Il suo umorismo si sostiene tramite un'analisi autoironica, come per esempio in \"Tower of song\", brano nel quale canta ironicamente che era \"nato con il dono / di una voce d'oro\". A volte, per marcare maggiormente l'ironia del brano, canta con voce volutamente sporca e arrochita, ne sono fulgido esempio \"Diamond in the Mine\", oppure l'urlo stonato che chiude \"One of Us Cannot Be Wrong\".\nRiconoscimenti.\n\u00c8 stato inserito nella Music Hall of Fame e insignito del titolo di \"Companion\" dell'Ordine del Canada, la pi\u00f9 alta onorificenza civile che la nazione conosca.\nNel giorno della sua introduzione alla Rock and Roll Hall of Fame americana, avvenuta il 10 marzo 2008, Lou Reed lo ha descritto come il \"cantautore pi\u00f9 grande e pi\u00f9 influente\". Nel 1987 \u00e8 uscito un album di Jennifer Warnes con canzoni solo di Cohen. Il brano \"Sisters of Mercy\" ha dato il nome al gruppo inglese Sisters of Mercy. Nel 2003 la canzone \"By the Rivers Dark\" \u00e8 stata utilizzata come tema del film documentario \"Il Grande Nord\" di Nicolas Vanier.\nNel 2005 si \u00e8 tenuto all'Opera House di Sydney un concerto-tributo a Cohen, da cui \u00e8 stato tratto il film \"\". Nel 2006 \u00e8 uscito \"Blue Alert\" di Anjani. Nel 2007 la canzone \"Hey, That's No Way to Say Goodbye\" \u00e8 stata utilizzata per spot televisivi della BMW. Le sue canzoni sono state cantate da moltissimi. Tre album di fans sono:\nLeonard Cohen nella cultura di massa.\nUna sua canzone, \"First We Take Manhattan\", ritorna in diverse occasioni nel libro di Mus'ab Hasan Yusuf \"The Green Prince\", cos\u00ec come nell'omonimo film. Essa \u00e8 utilizzata per piegare i prigionieri durante la sua prima detenzione. Mus'ab Hasan Yusuf afferma che, nonostante l'esperienza traumatica, Leonard Cohen sarebbe diventato uno dei suoi cantautori preferiti.\nDiscografia.\nAlbum in studio.\nTutti gli album in studio sono stati pubblicati da Columbia Records.\nLeonard Cohen in italiano.\nLe canzoni di Leonard Cohen sono state spesso tradotte in italiano (Claudio Daiano ha dedicato all'autore un intero album, intitolato \"Io come chiunque (Sulla pista di Cohen)\", nel 1974); di seguito riportiamo un elenco non esaustivo delle principali cover (con l'indicazione del titolo in italiano, dell'interprete e dell'anno di pubblicazione).\nPremi.\nCohen ha ricevuto diversi premi:"}
{"id": "120636", "revid": "123520243", "url": "https://it.wikipedia.org/wiki?curid=120636", "title": "Terzi (Siena)", "text": "I Terzi di Siena sono le tre suddivisioni storiche della citt\u00e0 toscana all'interno delle relative mura medievali. \nEssi sono: il \"Terzo di Camoll\u00eca\", il \"Terzo di Citt\u00e0\" e il \"Terzo di San Martino\". \nAll'interno di essi sono collocati i territori delle varie contrade.\nPresso via dei Termini si trova l'unico punto di confine comune fra i tre Terzi.\nStoria.\nMentre il Terzo di Citt\u00e0 si svilupp\u00f2 gi\u00e0 nell'alto Medioevo, i Terzi di Camollia e di San Martino rimasero allo stadio di borgo per secoli. Non a caso, quando a Siena cominciarono a disputarsi gli antichi giochi anteriori al moderno Palio, quali l'Elmora e le Pugna, i popoli dei Terzi di Camollia e di San Martino gareggiavano uniti contro quello del Terzo di Citt\u00e0.\nSolo a partire dall'XI secolo, con il crescere d'importanza della via Francigena, anche i Terzi di Camollia e di San Martino conobbero un notevole sviluppo, rientrando nell'espansione generale del centro cittadino ed andando a fondersi urbanisticamente al Terzo di Citt\u00e0 intorno al XII e XIII secolo.\nNel medioevo, all'interno dei Terzi, erano inquadrati i militi della Repubblica di Siena reclutati dalle Compagnie militari.\nTerzo di Citt\u00e0.\nIl Terzo di Citt\u00e0 si estende nel settore sudoccidentale e comprende le contrade dell'Aquila, della Chiocciola, dell'Onda, della Pantera, della Selva e della Tartuca.\nCostituisce la parte pi\u00f9 alta e pi\u00f9 antica della citt\u00e0: secondo la leggenda, nel territorio ove oggi si trova via di Castelvecchio, si rifugiarono i gemelli Senio e Ascanio, figli di Remo, fuggiti da Roma dopo l'uccisione del padre da parte dello zio Romolo. Giunti qui, costruirono un forte, chiamato Castelsenio.\nQui abitava gran parte della popolazione quando il geografo arabo Muhammad al-Idrisi descrisse la citt\u00e0 come \"popolosa, con artieri e ricchezze\". Lo spostamento del potere civile da Castelvecchio (rappresentato sui pi\u00f9 antichi sigilli comunali) al pi\u00f9 ampio colle di Santa Maria risale all'inizio del basso Medioevo, per poi stabilirsi al Campo verso la met\u00e0 del Duecento. Nel Trecento era ancora il terzo pi\u00f9 ricco e popoloso della citt\u00e0, che partecipava ai giochi con un numero doppio di figuranti.\nNel Terzo di Citt\u00e0 sorgono il Duomo cittadino, il complesso del Santa Maria della Scala e la chiesa di San Niccol\u00f2 del Carmine.\nIl gonfalone del Terzo di Citt\u00e0 \u00e8 rosso crociato di bianco. In alto a sinistra presenta la Balzana senese (lo stemma cittadino) e, a destra, l'emblema del popolo di Siena (un leone d'argento coronato su campo rosso).\nTerzo di Camollia.\nIl Terzo di Camoll\u00eca si estende nel settore settentrionale della citt\u00e0 e comprende le Contrade del Bruco, del Drago, della Giraffa, dell'Istrice, della Lupa e dell'Oca. Prende il nome da Porta Camollia, porta delle mura cittadine esposta a nord, in direzione di Firenze e nacque dalla fusione di alcuni nuclei esterni alle antiche mura lungo la via Romea: la \"Villa\" e il quartiere di Porta a Ovile. L'importanza di questa zona \u00e8 testimoniata dal fatto che fu interessata dal primo accrescimento murario, nella prima met\u00e0 del XII secolo, a cui segu\u00ec la cinta del Borgo a Ovile e dell'area agricola attorno a Fontenuova e Fontebranda all'inizio del XIII secolo.\nIn epoca medievale, la porta era fortemente presidiata, dato il contrasto tra la citt\u00e0 del giglio e Siena per il dominio sulla Toscana. Nel XIII secolo vi si insediarono i due pi\u00f9 importanti ordini mendicanti, i Francescani e i Domenicani, le cui rispettive basiliche sono oggi tra le pi\u00f9 grandi della citt\u00e0. Verso il 1420 le mura inclusero il convento di San Francesco e la campagna immediatamente sottostante.\nSono situati in questo Terzo il corso cittadino (cio\u00e8 via Banchi di Sopra, che prosegue in via dei Montanini e via di Camollia), nonch\u00e9 palazzo Salimbeni, il santuario di Santa Caterina, la chiesa di Santa Maria di Provenzano, la basilica di San Domenico e la fonte pi\u00f9 ricca della citt\u00e0, Fontebranda, che pi\u00f9 a valle era utilizzata per varie attivit\u00e0 manifatturiere. La Fortezza Medicea fu costruita dai Medici nel XVI secolo, non tanto per la difesa della citt\u00e0, quanto per il suo controllo e dominio.\nIl gonfalone del Terzo di Camollia \u00e8 bianco con al centro la lettera K (dall'antico nome \"Kamollia\") nera. In alto, a sinistra, la campeggia la Balzana senese e, a destra, l'emblema del popolo di Siena.\nTerzo di San Martino.\nIl Terzo di San Martino si estende nel settore sudorientale e comprende le Contrade della Civetta, del Leocorno, del Nicchio, della Torre e di Valdimontone.\nSi form\u00f2 attorno alla via Francigena, strada di forte transito di commercianti e pellegrini, dai quali ottenne il suo nome da san Martino, protettore di pellegrini e viandanti.\nAll'interno di esso sono presenti le Logge del Papa, la chiesa di San Martino, la basilica di Santa Maria dei Servi, la chiesa di San Giorgio e la sinagoga. \nComprende inoltre il nucleo fortificato di Castel Montone e l'unico castellare rimasto in citt\u00e0, quello degli Ugurgieri, una sorta di corte feudale dotata di un solo accesso.\nIl gonfalone del Terzo di San Martino \u00e8 rosso e presenta, al centro, la raffigurazione della scena pi\u00f9 famosa della vita del Santo: quella in cui egli cede met\u00e0 del suo mantello ad un mendicante seminudo incontrato alle porte di Amiens. Come i precedenti, presenta in alto a sinistra la Balzana senese e, a destra, l'emblema del popolo di Siena."}
{"id": "120638", "revid": "36426", "url": "https://it.wikipedia.org/wiki?curid=120638", "title": "Pallonata", "text": "La Pallonata era una manifestazione ludica medievale che si svolgeva nella citt\u00e0 di Siena.\nLa pallonata veniva di regola giocata nel giorno di Santo Stefano in Piazza del Campo, ma esistono documenti che citano pallonate disputate in altre zone della citt\u00e0, ad esempio nella piazza antistante alla Chiesa di Sant'Agostino.\nIl gioco, che non doveva essere molto diverso dal calcio storico fiorentino, si avviava, quando era disputato in Piazza del Campo, con il lancio della palla dalla sommit\u00e0 della Torre del Mangia. \nI contendenti erano gli stessi del Gioco dell'Elmora: gli uomini del Terzo di Citt\u00e0 indossavano una livrea bianca, quelli di Camollia e San Martino una livrea rossa. Nelle pallonate disputate in Piazza del Campo, l'obiettivo degli uomini del Terzo di Citt\u00e0 era quello di spedire la palla dentro la bocca del Chiasso Largo, mentre i giocatori dell'altra squadra dovevano lanciare la palla dentro la bocca del Casato di Sotto, che sono due delle strade che si diramano dalla Piazza.\nUna pallonata famosa fu quella disputata durante il grande assedio ispano-mediceo del 1555, al cospetto del comandante francese Blaise de Monluc. \nSenza particolare successo vennero organizzate, per l'ultima volta, due pallonate nel 1904 e nel 1909."}
{"id": "120640", "revid": "125002362", "url": "https://it.wikipedia.org/wiki?curid=120640", "title": "Woody Allen", "text": "Grazie all'intensa produzione cinematografica (con una media di quasi un film all'anno), ai testi comici e alle gag che ha iniziato a comporre gi\u00e0 in et\u00e0 adolescenziale, \u00e8 uno dei comici pi\u00f9 apprezzati a livello internazionale. Lo stile raffinato e spesso cerebrale l'ha reso uno degli autori pi\u00f9 rispettati, punto di riferimento della commedia statunitense moderna: \u00e8 considerato \u00abil pi\u00f9 europeo\u00bb tra i registi statunitensi, sia per le tematiche affrontate sia per il successo dei suoi film, da sempre maggiore nel vecchio continente che in patria.\nI temi affrontati da Allen, che spaziano dalla crisi esistenziale degli ambienti intellettuali alla rappresentazione spesso autoironica della comunit\u00e0 ebraica newyorkese, dalla critica alla borghesia fino alla critica del capitalismo, rispecchiano la sua passione per la letteratura, la filosofia, la psicoanalisi, la musica jazz, il cinema europeo, e soprattutto per la sua citt\u00e0 natale, New York, dove vive e dalla quale trae continua ispirazione.\nVincitore di quattro premi Oscar, nel 1995 ha ricevuto il Leone d'oro alla carriera alla Mostra internazionale d'arte cinematografica di Venezia.\nBiografia.\nLe origini.\nWoody Allen nasce col nome di Allan Stewart K\u00f6nigsberg il 30 novembre 1935, anche se la nascita fu registrata solo il giorno dopo, nel quartiere del Bronx (New York) da una famiglia ebrea di origine russo-austriaco-tedesca e di modesta condizione sociale. I nonni paterni, immigrati dalla Germania alla fine del XIX secolo, erano ebrei orientali aschenaziti di lingua tedesca, ebraica e yiddish.\nSecondo alcuni la famiglia \u00e8 originaria dell'Ungheria, anche se il cognome \u00e8 un toponimo germanico, derivato da un nome di citt\u00e0 come molti cognomi ebraici, e sembra riferirsi a K\u00f6nigsberg, nella Prussia Orientale, oggi denominata Kaliningrad e situata nell'exclave russa. Il padre, Martin K\u00f6nigsberg (1900-2001), lavora prima come incisore di gioielli presso un orafo, poi come cameriere a Manhattan e infine come tassista; la madre, Nettea Cherry (1908-2002), detta Netty, \u00e8 impiegata come contabile presso un fioraio ed entrambi provengono da famiglie ebraiche recentemente emigrate dall'Europa.\nNel 1943 nasce sua sorella, Letty, con la quale da sempre ha uno stretto rapporto anche di tipo professionale (\u00e8 produttrice dei suoi film). All'et\u00e0 di tre anni la madre lo porta al cinema a vedere \"Biancaneve e i sette nani\" (1937), film che affascina e segna indelebilmente il piccolo Woody; da allora, come ha raccontato successivamente in diverse interviste, la sala cinematografica diventa la sua seconda casa. Da ragazzo il suo film preferito era \"La fiamma del peccato\" (1944) di Billy Wilder.\nNel primo anno di scuola viene inserito in una classe avanzata, grazie al suo elevato quoziente d'intelligenza, ma sviluppa subito un odio per l'ambiente scolastico, diventando un ribelle, non svolgendo i compiti a casa, rispondendo male agli insegnanti e disturbando continuamente in classe. Sorprendentemente si dimostra molto abile negli sport e pratica pallacanestro, football americano, baseball, stickball, sia a scuola che nel quartiere; uno dei suoi favoriti \u00e8 il pugilato, ma dopo diversi mesi di allenamento i suoi genitori gli chiedono di smettere.\nSoprannominato dai compagni \"Red\", \"rosso\", per il colore della sua capigliatura, si distingue tra gli studenti per il suo straordinario talento nei giochi di carte e nei trucchi di magia, passione che ricorrer\u00e0 spesso nelle sue opere. All'et\u00e0 di 15 anni partecipa due volte ad un'audizione per il programma televisivo \"The Magic Clown\", per il quale esegue un trucco chiamato \"Passe-Passe Bottles\", che tuttavia non viene messo in onda poich\u00e9 il programma era destinato ai bambini e venivano utilizzate bottiglie di alcolici. Nel frattempo inizia anche a suonare il clarinetto.\nDopo aver frequentato la scuola ebraica per otto anni e quella pubblica, la Public School 99 (poi rinominata \"Isaac Asimov School\") Allen viene iscritto alla Midwood High School di Brooklyn, dove conosce Mickey Rose, futuro coautore di alcune delle sue prime sceneggiature, con il quale condivide gli interessi per il basket, il baseball, il cinema e la musica jazz. Durante quegli anni vive sulla Avenue K, tra la 14\u00aa e la 15\u00aa Est. Frequenta anche la sinagoga e gli ambienti religiosi ebraici, ma per poco tempo: si allontana quindi dalla religione divenendo ateo, una caratteristica che ricorre in moltissime sue battute. Continua a dimostrare poco interesse per lo studio e la lettura, preferendo di gran lunga la scrittura di gag e barzellette, che spedisce ai giornalisti umoristici Walter Winchell e Earl Wilson, i quali, entusiasti del materiale ricevuto, decidono di contattare l'autore e di trovargli un agente.\nGli inizi in televisione e il primo matrimonio.\nNel 1952, all'et\u00e0 di diciassette anni, assume lo pseudonimo di Woody Allen, in onore del celebre clarinettista jazz Woody Herman. Il collegamento fra il suo nome d\u2019arte e il clarinettista viene smentito dallo stesso Allen nella sua autobiografia \u201cA proposito di niente\u201d. Cambia quindi il suo nome legale da \"Allan Stewart K\u00f6nigsberg\" a Heywood Allen, nome che user\u00e0 qualche volta a teatro, anche se mai in maniera ufficiale., e scrive battute per colossi dello spettacolo come Ed Sullivan e Sid Caesar. Due anni dopo, nel 1954, viene assunto dalla rete televisiva nazionale ABC, della quale diventa l'autore di punta, scrivendo per celebri programmi come il \"The Ed Sullivan Show\" e \"The Tonight Show\".\nNel 1955 inizia la sua prima relazione sentimentale stabile con Harlene Susan Rosen, studentessa di filosofia; i due si incontrano casualmente per formare un trio jazz insieme all'amico di Allen Elliot Mills; nel gruppo, che suona insieme in un'unica occasione, Allen suona il sassofono soprano, la Rosen il pianoforte e Mills le percussioni. Nel 1955 passa alla rete televisiva NBC e si trasferisce ad Hollywood, senza Harlene, per unirsi ad un gruppo di scrittori per il programma \"The Colgate Comedy Hour\". L'autore principale dello show \u00e8 Danny Simon, fratello maggiore dell'autore teatrale Neil Simon, al quale Allen in seguito sar\u00e0 sempre riconoscente per l'aiuto ricevuto nello sviluppo del suo classico stile di scrittura.\nIl 15 marzo 1956, all'et\u00e0 di vent'anni, Woody sposa Harlene, allora diciassettenne a Hollywood, e insieme tornano a New York per andare a vivere a Manhattan. I due divorziano bellicosamente dopo sei anni nel 1962. Harlene Rosen, alla quale Allen si riferiva spesso nei suoi spettacoli di cabaret definendola \"la terribile signora Allen\" (\"the dread Mrs. Allen\"), successivamente querel\u00f2 l'ex-marito e la NBC stessa per diffamazione, chiedendo un milione di dollari. Allen nel suo album \"Standup Comic\", che raccoglie i suoi migliori pezzi comici degli anni sessanta, dichiara che l'atto precedente la denuncia fu una battuta che questi aveva detto durante un'intervista.\nIn un'intervista successiva al \"The Dick Cavett Show\", Allen riaccese la polemica ripetendo i propri commenti, pur riferendosi alla Rosen come alla sua \"seconda moglie\", e riferendo che l'ammontare della somma richiesta per la causa era di 1 milione di dollari. I genitori lo spingono a studiare all'universit\u00e0, e Allen frequenta la New York University, dove studia comunicazione e cinema. Dopo un solo semestre, peraltro senza grandi risultati, viene espulso dalla stessa; frequenta quindi brevemente il City College of New York, ma i risultati sono gli stessi dell'esperienza precedente, mentre la sua carriera, invece, non conosce sosta.\nCome autore scrive i pezzi per numerosi comici al prezzo di 100$ al minuto, e tra il 1956 e il 1958 lavora al teatro \"Tamiment\", dove fa grande esperienza come autore e regista; il teatro, infatti, produceva settimanalmente nuovi musical e sketches comici, che Woody scrive e dirige. Di nessuno di questi spettacoli esiste pi\u00f9 il copione, fatta eccezione per lo spettacolo della serata d'apertura del 1956, la cui sceneggiatura venne poi ritrovata negli archivi del teatro. Nel novembre 1958 inizia a lavorare come coautore con Larry Gelbart per il \"The Chevy Show\" della NBC. Il programma, presentato dalla celebre stella televisiva Sid Caesar, dura per oltre 10 anni, per cui oltre a vincere un Sylvania Award verr\u00e0 anche candidato per l'Emmy.\nIl cabaret, il teatro e il secondo matrimonio.\nIn questi anni Allen si accontenta del suo lavoro per la TV, che gli frutta pi\u00f9 di 1.700 dollari a settimana. Tuttavia, dopo aver assistito a uno spettacolo di Mort Sahl e avendo perduto interesse per il lavoro di autore televisivo, prende la decisione di iniziare una propria carriera come cabarettista.\nNel 1958 cambia agenti, passando nelle mani di Jack Rollins e Charles H. Joffe, che saranno poi i produttori di tutti i suoi film, anche se con i due curiosamente Allen non ha mai siglato un contratto ufficiale, ma solo una \"stretta di mano\", nonostante i suoi manager abbiano nel tempo negoziato per lui contratti da milioni di dollari, senza che ci sia mai stata la minima controversia. I due manager lo spronano a portare sul palco il suo stesso materiale. Debutt\u00f2 al Blue Angel nel 1959 e nel 1960 riscosse un grande successo di pubblico.\nNel 1959 iniziando a sentirsi malinconico senza capirne il motivo, per la prima volta decide di consultare uno psicoanalista. Da allora, e per pi\u00f9 di trent'anni, la terapia diventa un appuntamento fisso alla media di una seduta a settimana, con brevi periodi di pausa e con periodi pi\u00f9 intensi con anche 3 appuntamenti a settimana. La psicoanalisi sar\u00e0 un elemento portante dei suoi film e del suo personaggio.\nNel 1960 inizi\u00f2 ufficialmente la sua carriera di \"stand-up comedian\", con esibizioni di grande successo in numerosi \"night club\" newyorchesi. Nel frattempo continua a scrivere per la televisione, in particolare per il popolare programma \"Candid Camera\", nel quale appare persino in alcuni episodi. Conosce, nel frattempo, Marshall Brickman, con il quale collabora come autore TV e con il quale in futuro scriver\u00e0 alcune delle sue migliori sceneggiature.\nInsieme ai suoi manager riesce a trasformare le sue debolezze nel suo punto di forza, sviluppando la sua classica immagine nevrotica, cerebrale e timida che diventer\u00e0 una costante delle sue pellicole. Divenne in breve molto popolare come comico, e i suoi spettacoli diventarono sempre pi\u00f9 richiesti e frequenti. Inizia a scrivere storie brevi per alcune riviste (la maggior parte delle quali per il prestigioso \"The New Yorker\") ed opere teatrali; il primo successo arriva con \"Don't Drink the Water\" (1966), la sua prima opera teatrale che viene rappresentata al Morosco Theatre, (New York); che andr\u00e0 in scena per 598 repliche.\nIl 2 febbraio 1966 si rispos\u00f2, questa volta con l'attrice e comica Louise Lasser. Sceglie la moglie come una delle voci per il doppiaggio del suo primo film da regista, \"Che fai, rubi?\" (1966), e le assegna un ruolo minore nel suo secondo film, \"Prendi i soldi e scappa\" (1969). La Lasser sar\u00e0 da quel momento co-protagonista di altre due delle prime pellicole di Allen, \"Il dittatore dello stato libero di Bananas\" (1971) e \"Tutto quello che avreste voluto sapere sul sesso* (*ma non avete mai osato chiedere)\" (1972), oltre che del cortometraggio \"\" (1971), prima della fine della loro relazione, inaugurando quello che poi per Allen diventer\u00e0 una sorta di abitudine. La coppia divorzi\u00f2 nel 1969; Allen non si risposer\u00e0 fino al 1997.\nAllen continua la sua carriera di comico fino al 1968, diventando sempre pi\u00f9 popolare ogni anno; agli inizi nel 1960 guadagnava solamente 75 dollari la settimana, ma gi\u00e0 nel 1964 era un comico affermato e richiesto in tutto il paese, e i suoi guadagni settimanali arrivavano ad oltre 5.000 dollari. Nel suo periodo come \"showman\" pubblica tre album con i suoi sketch, \"Woody Allen\", \"Woody Allen Volume 2\" e \"The Third Woody Allen Album\". L'unica registrazione reperibile \u00e8 il CD del 1978 \"Woody Allen: Standup Comic\", una raccolta dei migliori pezzi. Tra questi il pi\u00f9 celebre \u00e8 il famoso monologo \"I shot a Moose Once\" (\"una volta ho sparato ad un alce\"):\nL'approdo al cinema.\nNel 1965 firma la sua prima sceneggiatura cinematografica: \"Ciao Pussycat\", diretto da Clive Donner, nel quale appare in un ruolo minore accanto a Peter Sellers, Peter O'Toole, Romy Schneider, Capucine ed Ursula Andress. Nel 1966 realizza il suo primo lungometraggio, \"Che fai, rubi?\", per il quale firma la sceneggiatura e la regia, e nel quale appare in veste di attore.\nIl film utilizza diverse clip del film giapponese ' (1965, noto anche con il titolo inglese internazionale di ') di Senkichi Taniguchi, una sorta di parodia di una pellicola di James Bond, i cui dialoghi vengono doppiati in inglese completamente reinventati in chiave comica e surreale da Allen: la storia del film di Taniguchi si trasforma in una lotta per il possesso di una ricetta di un'insalata di uova. Del 1967 \u00e8 la sua partecipazione al film collettivo \"James Bond 007 - Casino Royale\", una parodia \"non ufficiale\" della saga dedicata a James Bond.\nL'incontro con Diane Keaton.\nDopo aver divorziato da Louise Lasser, nel 1969, durante i provini per la messa in scena a partire dal 13 febbraio dello stesso anno a Broadway della sua celebre e fortunata opera teatrale \"Provaci ancora, Sam\", che diventer\u00e0 un film diretto da Herbert Ross nel 1972 con lo stesso Allen protagonista, incontra Diane Keaton. Lo spettacolo ottiene anch'esso un grande successo e viene messo in scena per 453 repliche.\nDurante la loro collaborazione, i due danno inizio a una relazione duratura che dar\u00e0 vita anche ad un proficuo sodalizio artistico; Allen, infatti, sceglier\u00e0 sempre la compagna come protagonista di tutte le sue pellicole, tra le quali \"Io e Annie\" (1977), che frutta ad Allen due premi agli Oscar 1978 per la \"miglior regia\" e la \"miglior sceneggiatura originale\", e alla Keaton quello per la \"miglior attrice protagonista\". Il film \u00e8 interamente dedicato alla Keaton: il personaggio di Annie Hall, la protagonista, ha il vero cognome di Diane Keaton, che la interpreta, il cui vero nome \u00e8 proprio Diane Hall. Annie \u00e8 inoltre il soprannome con cui Woody Allen chiamava la sua compagna.\nLa coppia non si \u00e8 mai sposata, ma ha solo convissuto per un certo periodo. Allen, anche dopo il suo matrimonio con Soon-Yi Previn, ha sempre definito Diane Keaton come il grande amore della sua vita. I due hanno collaborato spesso, anche dopo la separazione, ed insieme hanno girato 8 film: \"Provaci ancora, Sam\" (1972), \"Il dormiglione\" (1973), \"Amore e guerra\" (1975), \"Io e Annie\" (1977), \"Interiors\" (1978), \"Manhattan\" (1979), \"Radio Days\" (1987) e \"Misterioso omicidio a Manhattan\" (1993).\nI primi film.\nNel 1969 \u00e8 il suo primo film \"convenzionale\" come regista, il finto documentario \"Prendi i soldi e scappa\", sceneggiato in collaborazione con l'amico Mickey Rose. Due anni dopo, nel 1971, Allen realizza uno dei suoi primi film con un tema politico in evidenza, \"Il dittatore dello stato libero di Bananas\", nel quale recita a fianco della ex-moglie Louise Lasser, e \"Tutto quello che avreste voluto sapere sul sesso* (*ma non avete mai osato chiedere)\" (in quest'ultimo \u00e8 presente un episodio ambientato in Italia, omaggio a Federico Fellini e Michelangelo Antonioni, recitato in italiano nella versione originale). Nel 1972 partecipa alla versione cinematografica della sua commedia \"Provaci ancora, Sam\", diretto da Herbert Ross.\nPur non abbandonando del tutto l'attivit\u00e0 teatrale, Allen si dedica soprattutto al cinema, e la sua carriera, segnata dal legame sentimentale e professionale con Diane Keaton, \u00e8 inarrestabile; in pochi anni gira \"Il dormiglione\" (1973) e \"Amore e guerra\" (1975), e riceve un Orso d'Argento al Festival di Berlino in riconoscimento dell'attivit\u00e0 svolta come cineasta per soli quattro film. Tutti i primi film di Allen sono commedie pure che puntano molto su una comicit\u00e0 fisica \"slapstick\", protagonista di tutte queste sue prime pellicole \u00e8 lo stesso Allen, che punta molto sulla sua figura perfetta per il suo stile di comicit\u00e0.\nIl grande successo.\nNel 1976 recita in \"Il prestanome\" di Martin Ritt, una pungente satira sulle \"liste nere\" della Hollywood maccartista degli anni cinquanta. I maggiori successi di Allen, critici e commerciali, arrivano nel decennio che inizia nel 1977 con l'uscita nelle sale di \"Io e Annie\", che vince quattro premi agli Oscar 1978 (\"miglior film\", \"miglior regia\", \"miglior sceneggiatura originale\" e \"miglior attrice protagonista\" alla Keaton) e un Golden Globe (\"miglior attrice protagonista musical/commedia\", sempre alla Keaton). Il film influenz\u00f2 la moda del tempo con il particolare stile degli abiti scelti dalla Keaton per il suo personaggio; il film \u00e8 di per s\u00e9 un omaggio alla sua compagna. Anche dopo la fine della relazione, Allen e la Keaton rimasero amici. Alla pellicola seguono in breve tempo altri due successi, il sofisticato \"Interiors\" (1978), suo primo film drammatico e prima pellicola nella quale non appare in veste di attore, ispirato ad uno degli idoli di Allen, Ingmar Bergman, e \"Manhattan\" (1979), con le musiche di George Gershwin. Negli anni ottanta Allen comincia ad inserire nei suoi film diversi riferimenti filosofici. Al Festival di New York del 1980 presenta \"Stardust Memories\", dalla forte componente autobiografica, ispirato al cinema europeo ed in particolare a Federico Fellini ed Ingmar Bergman, accolto freddamente dai critici. L'anno successivo scrive e dirige \"Zelig\", tragicomica parodia idiosincratica di un documentario degli anni venti e trenta, da molti considerato uno dei suoi capolavori.\nLa relazione con Mia Farrow e lo scandalo Soon Yi Previn - Dylan Farrow.\nVerso il 1980, Allen inizi\u00f2 una lunga relazione, durata oltre dodici anni, con l'attrice Mia Farrow, la quale, come Louise Lasser prima e Diane Keaton poi, avr\u00e0 da quel momento i ruoli da protagonista in diversi suoi film, come ad esempio in \"Una commedia sexy in una notte di mezza estate\" (1982). La Farrow ed Allen non si sposarono n\u00e9 convissero mai per lunghi periodi. La Farrow adott\u00f2 altri due bambini, Dylan Farrow (nel 1985) e Moses Amadeus Farrow (nel 1980, nato in Corea del Sud nel 1978); Allen li adott\u00f2 come propri figli nel 1991. Ebbero un figlio biologico nel 1987, Satchel Ronan O'Sullivan Farrow Allen (noto poi come Ronan Farrow). Secondo dichiarazioni della Farrow, in realt\u00e0 Ronan potrebbe non essere figlio naturale di Allen (come lei aveva precedentemente dichiarato sotto giuramento nella causa di separazione), ma dell'ex marito dell'attrice, Frank Sinatra, con cui non ha mai smesso di frequentarsi nei successivi vent'anni dopo il divorzio.\nAllen e la Farrow si separano nel 1992, dopo che l'attrice scopr\u00ec alcune fotografie pornografiche di Soon-Yi Farrow Previn - orfana coreana di 19 anni affetta da un disordine di apprendimento, adottata dalla Farrow e dall'ex-marito Andr\u00e9 Previn - scattate da Allen nel mese di gennaio. Dopo la scoperta da parte di Mia Farrow, Allen, secondo la stessa, dichiar\u00f2 di amare Soon-Yi e di volerla sposare, poi cambi\u00f2 idea e supplic\u00f2 la Farrow di sposarlo, definendo la relazione con Soon-Yi \"una tiepida relazione di poco conto\", ma al rifiuto della Farrow se ne and\u00f2 di casa con Soon-Yi. In seguito alla separazione Allen cit\u00f2 in giudizio la Farrow, chiedendo la custodia dei figli adottivi Dylan e Moses e del figlio biologico Satchel, dando inizio a una lunga e pubblica battaglia legale.\nPrima dell'inizio del procedimento, per\u00f2, il pediatra della figlia adottiva Dylan Farrow, di 7 anni, in seguito a una visita aveva contattato le autorit\u00e0 accusando Allen di abuso sessuale nei confronti della bambina, portando una registrazione delle dichiarazioni di quest'ultima fornita da Mia Farrow e come conseguenza il pubblico ministero Frank Maco chiese a un team di specialisti del Yale-New Haven Hospital di esaminare il caso. Nel frattempo Allen disse che i legali della Farrow gli chiesero sette milioni di dollari per lasciare cadere le accuse, ma lui rifiut\u00f2. Il team dopo sei mesi present\u00f2 una relazione in cui affermava di non ritenere che vi fosse stata una violenza sessuale, ammettendo per\u00f2 \u2013 da parte del regista \u2013 \"un problema di confini nei suoi rapporti con la figlia Dylan\" e la tendenza \"ad avere con lei un comportamento con marcate implicazioni sessuali. Nella mente della bimba, l'amore ragazzo-ragazza equivale a baciarsi e abbracciarsi. Il padre, con lei, ha fatto esattamente questo, a volte con grande intensit\u00e0. Ed \u00e8 pure diventato l'amante di sua sorella Soon-Yi\", definendo infine entrambi i genitori \"profondamente instabili\" e incapaci di un rapporto equilibrato coi figli.\nInvece la polizia del Connecticut, che aveva ricevuto la denuncia e indagato tramite un'unit\u00e0 investigativa speciale, rilasci\u00f2 la seguente dichiarazione: \nAllen \u00e8 notoriamente claustrofobico e afferma che mai sarebbe andato in una soffitta, il luogo indicato come teatro degli abusi e sostiene che la storia sia derivata da una canzone di Dory Previn (ex moglie di Andr\u00e9 Previn ed ex amica di Mia Farrow), intitolata \"With My Daddy in the Attic\" (\"Con mio pap\u00e0 in soffitta\"), la quale racconta una storia simile; la canzone \u00e8 del 1970 ed \u00e8 contenuta in un album in cui la Previn raccontava anche del tradimento subito da Mia quando lei inizi\u00f2 la relazione con Andr\u00e9 (nel brano \"Beware the Young Girls\", cio\u00e8 \"Attenzione alle ragazze giovani\"), una storia analoga a quella avvenuta con Soon-Yi. Secondo Allen Dylan avrebbe negato inizialmente le molestie parlando col medico, e le avrebbe ammesse solo dopo insistenze della madre. Allen si sottopose alla macchina della verit\u00e0, superando il test, mentre Mia Farrow lo rifiut\u00f2 (secondo Farrow e Dylan, il test effettuato da Allen sarebbe stato una versione non valida). Allen nel 2014 fece anche notare che Stacey Nelkin, che lui aveva frequentato anni prima, aveva raccontato alla stampa di essere stata contattata da Mia Farrow all'epoca della causa per la custodia dei figli, nel 1993. Secondo la donna, la Farrow le chiese di testimoniare al processo e di dire che era minorenne all'epoca delle frequentazioni, anche se non era vero.\nIl giudice Elliot Wilk, incaricato di decidere dell'affidamento di Dylan, non ritenne credibile il rapporto del team di specialisti per il rifiuto di due dei tre specialisti firmatari a testimoniare (gli unici, pare, ad aver effettivamente fatto colloqui con la bambina e con la madre) e a causa dell'indisponibilit\u00e0 degli appunti relativi alle ricerche dei membri del team, che erano state distrutte prima del processo. Allen, credendo che le accuse fossero assurde, nomin\u00f2 un difensore penalista solo dietro insistenza del proprio legale civilista, mentre la Farrow ebbe tra i suoi consulenti legali anche il noto avvocato Alan Dershowitz.\nDopo aver stabilito che non vi erano prove credibili a supporto della tesi di Allen di un plagio escogitato dalla madre per vendetta nei suoi confronti, riferendosi alla presunta molestia sessuale il giudice scrisse nella sentenza: \"probabilmente non sapremo mai cosa successe il 4 agosto 1992. Le dichiarazioni credibili di Ms. Farrow, del Dr. Coates, del Dr. Leventhal e di Mr. Allen provano comunque che l'atteggiamento di Mr. Allen verso Dylan \u00e8 stato scandalosamente inappropriato e che misure devono essere prese per proteggerla\". La custodia dei figli della coppia venne quindi concessa in esclusiva alla Farrow, mentre ad Allen venne negato il permesso di visitare Dylan; da quel momento egli pot\u00e9 vedere Ronan, che nel 1992 aveva cinque anni, solamente sotto supervisione, mentre Moses, all'epoca quattordicenne, decise di non frequentare suo padre. Nel settembre del 1993 il pubblico ministero Frank Maco dichiar\u00f2 pubblicamente che, d'accordo con Mia Farrow e nonostante avesse \"prove di colpevolezza\", non avrebbe perseguito Allen per le accuse di molestia sessuale per risparmiare alla figlia adottiva, ritenuta troppo fragile, il trauma di un simile processo.\nAllen, i suoi famigliari, i suoi amici e i suoi legali hanno sempre negato ogni accusa, parlando di manipolazione psicologica della madre sulla figlia e ascrivendo il tutto ad una vendetta della Farrow, mentre Soon-Yi, dal canto suo, accus\u00f2 la madre adottiva di averla aggredita e picchiata e di altri abusi fisici e morali. Ronan, l'unico presunto figlio biologico di Allen, e che si considera figlio naturale di Allen e non di Sinatra, \u00e8 oggi un noto avvocato e attivista per i diritti umani ed ha attaccato pubblicamente il regista circa le presunte molestie subite dalla sorella Dylan, la quale nel 2014, a 28 anni, ha ribadito le accuse di violenza sessuale da parte del padre e difeso la madre in una lettera pubblicata sul blog del New York Times. Allen ha risposto tramite il suo legale definendo Dylan \"bugiarda\" e le accuse \"false e vergognose\", in quanto \"all'epoca un'indagine minuziosa era stata condotta da esperti indipendenti incaricati dal tribunale\", che affermarono che \"non vi erano prove credibili dell'aggressione; che Dylan Farrow era incapace di distinguere tra immaginazione e realt\u00e0; che Dylan Farrow era stata probabilmente manipolata dalla madre Mia Farrow\". D'altro canto il regista sostiene che Dylan possa anche essere in buona fede e sia stata davvero convinta dalla madre di essere stata molestata da lui, e le ha scritto negli anni alcune lettere a cui la ragazza non ha mai risposto.\nMoses, che nel frattempo ha interrotto i rapporti con la madre, ha ripreso da adulto i contatti con Allen e ha dichiarato di essere stato picchiato spesso dalla Farrow e di non credere alle accuse di molestie alla sorella. Secondo Moses lei lo \u00abspinse insistentemente a odiare mio padre per aver distrutto la famiglia e aver molestato sessualmente mia sorella. \u00c8 ovvio che Woody non ha molestato mia sorella. Lei gli voleva bene e non vedeva l'ora di vederlo, quando lui veniva a trovarla. Non si \u00e8 mai nascosta da lui finch\u00e9 nostra madre non \u00e8 riuscita a creargli attorno un'atmosfera di paura e odio\u00bb. Per Moses non era Woody, ma Mia il genitore dedito ad abusi ed \u00e8 impossibile che fosse avvenuta una molestia sessuale, dato che c'erano molte persone durante le visite di Allen, e nessuno si appartava; lui stesso era presente e mai si accorse di nulla, pur avendo quasi 15 anni.\nRiguardo a Soon-Yi, quando fu adottata da Mia Farrow e Andr\u00e9 Previn, l'orfanotrofio che la ospitava, dopo l'abbandono da parte di una madre violenta e dedita alla prostituzione, non conosceva la sua et\u00e0, e le sue condizioni di abbandono erano tali che era quasi ridotta a uno stadio selvaggio: non conosceva nessuna lingua, mostrava paura alla vista di una bambola, nel vedere uno specchio reagiva con repulsione e tentava di calciarlo, provava disgusto per gli uomini tanto da emettere sibili appena uno le si avvicinava. Iscritta dalla Farrow a una scuola privata, mostr\u00f2 disturbi di apprendimento e, nonostante i grandi miglioramenti, permasero difficolt\u00e0 di apprendimento e socializzazione. All'epoca della scoperta della presunta relazione di Allen con Soon-Yi l'et\u00e0 della ragazza era stimata tra i 19 e i 22 anni, circa 35 anni meno di Woody Allen. Sebbene Allen e la Farrow non fossero sposati e Soon-Yi non fosse stata adottata da Allen, la notizia diede scandalo sulla stampa e sui media, visto il ruolo di Allen nelle vesti di compagno della Farrow e di padre di tre dei suoi figli e si discusse a lungo sulle implicazioni e sulla possibilit\u00e0 che la relazione fosse da considerarsi incestuosa.\nRonan dalla maggiore et\u00e0 ha avuto pochissimi - quasi nulli - rapporti col padre e, considerando Soon-Yi sua sorella, ha descritto come immorale la condotta di Allen, ritenendo che, sposandola, sia divenuto \"suo cognato\". Nel 1992 il \"Time Magazine\" riporta le seguenti affermazioni di Soon-Yi: \"pensare che Woody fosse un padre o patrigno, per me \u00e8 ridicolo [...] Lui si dedicava esclusivamente ai suoi figli e al suo lavoro, e non avevamo mai passato un momento insieme\", mentre nel 2011 il regista dichiar\u00f2: \"Dov'era lo scandalo? Mi sono innamorato di questa ragazza, e l'ho sposata. Siamo sposati da quasi 15 anni\".\nAd appena un anno dalla separazione e dalla battaglia legale, Allen considerer\u00e0 comunque brevemente la Farrow come candidata per il ruolo di sua moglie nel film \"La dea dell'amore\", ruolo poi andato a Helena Bonham Carter. La coppia Allen-Farrow ha girato 13 film: \"Una commedia sexy in una notte di mezza estate\" (1982), \"Zelig\" (1983), \"Broadway Danny Rose\" (1984), \"La rosa purpurea del Cairo\" (1985), \"Hannah e le sue sorelle\" (1986), \"Radio Days\" (1987), \"Settembre\" (1987), \"Un'altra donna\" (1988), \"New York Stories\" (1989), \"Crimini e misfatti\" (1989), \"Alice\" (1990), \"Ombre e nebbia\" (1992) e \"Mariti e mogli\" (1992).\nIn un'intervista del 2005 a \"Vanity Fair\", Allen ha dichiarato che nonostante lo scandalo che ha danneggiato la sua reputazione e la sua immagine, la scoperta delle fotografie da parte della Farrow fu \"solo uno degli eventi fortuiti, dei colpi di fortuna della mia vita [\u2026] \u00e8 stato un punto di svolta in meglio.\" Sulla sua relazione con la Farrow, e poi con Soon-Yi, ha dichiarato: \"Sono sicuro che ci sono delle cose che avrei dovuto fare diversamente. [\u2026] Probabilmente in retrospettiva avrei dovuto dichiarare la relazione finita prima di quanto feci.\"\nIl terzo matrimonio.\nDopo la separazione ufficiale dalla ex-compagna, il regista continu\u00f2 apertamente la sua relazione con Soon-Yi Previn. All'epoca aveva 57 anni e la Previn 22. La coppia si \u00e8 sposata il 23 dicembre 1997a Palazzo Cavalli-Franchetti, a Venezia, citt\u00e0 amata da Allen. La cerimonia civile, celebrata dal sindaco Massimo Cacciari, si svolse in segreto, alla presenza di quattro persone, tra cui la sorella, la nipote e il cognato di Allen.\nSuccessivamente hanno adottato due figlie, entrambe di origini asiatiche, Bechet Dumain Allen, cinese, adottata nel maggio 1999, e Manzie Tio Allen, nell'ottobre 2000, nata sei mesi prima nello Stato del Texas, da genitori coreani (i nomi sono stati scelti da Allen in omaggio a due dei suoi jazzisti preferiti, rispettivamente Sidney Bechet e Manzie Johnson).\nGli altri successi.\nPer quanto riguarda la sua carriera, a partire dalla met\u00e0 degli anni ottanta Allen inizia, quindi, a mescolare nelle sue opere aspetti romantici, comici e tragici. Negli anni successivi escono in successione \"Broadway Danny Rose\", caratterizzato dall'impiego di attori non professionisti, \"La rosa purpurea del Cairo\" (1985), un altro film meta-cinematografico molto apprezzato dalla critica e uno dei film preferiti dello stesso Allen, e \"Hannah e le sue sorelle\" (1986), vincitore di tre Oscar 1987 (\"miglior sceneggiatura originale\", \"miglior attore non protagonista\" a Michael Caine e \"miglior attrice non protagonista\" a Dianne Wiest).\nNel 1987 dirige ben due film, \"Radio Days\" e \"Settembre\", altra pellicola di ispirazione felliniana e bergmaniana. Nello stesso anno, dall'unione con la Farrow era nato Satchel, il suo primo figlio, e partecipa a \"King Lear\" di Jean-Luc Godard. Nel 1988 dirige \"Un'altra donna\" e partecipa al film collettivo \"New York Stories\", insieme a Martin Scorsese e Francis Ford Coppola, dirigendo l'episodio \"Edipo relitto\".\nNel 1989 \"Crimini e misfatti\", uno dei suoi film pi\u00f9 amati, ottiene un buon successo di pubblico e critica. L'anno successivo esce \"Alice\", del quale \u00e8 protagonista incontrastata Mia Farrow. Allen, nel frattempo, recita a fianco a Bette Midler in \"Storie di amori e infedelt\u00e0\", diretto da Paul Mazursky. Al Festival di Berlino del 1992 viene presentato, con scarso successo, \"Ombre e nebbia\", un omaggio in bianco e nero al cinema espressionista tedesco del secondo decennio del XX secolo, un omaggio a Franz Kafka. Nello stesso anno accetta di produrre quattro spot televisivi di quarantacinque secondi per la Coop, la catena di supermercati italiani.\nIl ritorno al cinema.\nNel 1993, dopo lo scandalo con Soon-Yi, torn\u00f2 al cinema con \"Mariti e mogli\", l'ultimo film della coppia Allen-Farrow, con un cast di quarantadue attori, di cui sette protagonisti, cui segue \"Misterioso omicidio a Manhattan\" (1993), che combina thriller e commedia nera, e \"Pallottole su Broadway\" (1994). Nello stesso anno dirige la trasposizione televisiva di una sua vecchia commedia per la ABC, \"Don't Drink the Water\", gi\u00e0 precedentemente portata sul grande schermo da Howard Morris, con il titolo \"Come ti dirotto il jet\", nel 1969.\nNel 1995 esce \"La dea dell'amore\", che frutta un premio Oscar alla protagonista Mira Sorvino; nel 1996 Allen dirige il suo primo musical, \"Tutti dicono I Love You\", ambientato a Venezia, New York e Parigi. Gli attori furono informati dal regista che avrebbero dovuto cantare loro stessi solamente il primo giorno delle riprese. Subito dopo la realizzazione della pellicola Allen ha dichiarato di voler dirigere un altro musical, ma da allora non si \u00e8 mai saputo pi\u00f9 nulla di tale progetto. Nel 1997 \u00e8 la volta di \"Harry a pezzi\", che ottiene una \"nomination\" all'Oscar per la migliore sceneggiatura originale.\nDopo aver sposato, il 22 dicembre 1997 a Venezia, la compagna Soon-Yi, alimentando nuove polemiche, si dedic\u00f2 a un progetto sul mondo del cinema e della moda, \"Celebrity\" (1998), completamente girato a New York, in bianco e nero, che si avvale della fotografia di Sven Nykvist, col quale aveva gi\u00e0 collaborato negli anni ottanta, e che vanta un ricco cast comprendente Leonardo DiCaprio, Melanie Griffith, Kenneth Branagh, Charlize Theron e Winona Ryder. Nel 1998 esordisce come doppiatore nel film d'animazione della DreamWorks \"Z la formica\", nel quale d\u00e0 la voce a Z, il protagonista del film, formica nevrotica modellata sulla sua personalit\u00e0 e sul suo aspetto; esce anche \"Wild Man Blues\", un documentario di Barbara Kopple che ha seguito il tour europeo di Allen e della sua jazz band. Nel 1999 esce \"Accordi e disaccordi\", presentato fuori concorso alla Mostra di Venezia, falso documentario dedicato al mondo del jazz degli anni trenta.\nI flop e la crisi.\nNel 2000 cambia studio di produzione e passa alla DreamWorks SKG: il primo film girato per la nuova compagnia \u00e8 \"Criminali da strapazzo\". La pellicola \u00e8 un discreto successo commerciale in patria, ma le quattro successive si rivelano dei flop al botteghino e vengono accolte male dalla critica: nel 2001 dirige \"La maledizione dello scorpione di giada\", un omaggio ai film dell'epoca d'oro di Hollywood, e continua la sua prolifica produzione con \"Hollywood Ending\" (2002), altro film autobiografico (nel quale, non a caso, interpreta un vecchio regista hollywoodiano in declino), \"Anything Else\" (2003) e \"Melinda e Melinda\" (2004).\nI suoi film ottengono quasi sempre un maggior successo in Europa (in particolare in Francia e in Italia, dove il regista ha molti fan), e lo stesso Allen dichiar\u00f2 le sue difficolt\u00e0 nel mercato statunitense, ammettendo di \"sopravvivere\" grazie al mercato europeo. Nel frattempo nel 2000 recita in \"Ho solo fatto a pezzi mia moglie\" di Alfonso Arau.\nIl ritorno al successo: la trilogia londinese e il film \"spagnolo\".\nIl ritorno alla ribalta, quando tutti ormai lo consideravano un regista sul viale del tramonto, avviene al Festival di Cannes 2005, dove presenta una pellicola assolutamente atipica per la sua filmografia, \"Match Point\", con Jonathan Rhys-Meyers e Scarlett Johansson. Allen, questa volta solo sceneggiatore e regista, abbandona i toni della commedia per girare un dramma/thriller di denuncia sociale (in parte liberamente ispirato dal celebre romanzo \"Delitto e castigo\" di F\u00ebdor Michajlovi\u010d Dostoevskij). La pellicola \u00e8 insolitamente ambientata per la prima volta a Londra (lontano dalla sua New York), e adotta anche una colonna sonora decisamente nuova per Allen: non pi\u00f9 jazz, ma opera lirica. Il film incass\u00f2 negli USA pi\u00f9 di 23 milioni di dollari (rivelandosi il suo film pi\u00f9 proficuo degli ultimi 20 anni) e Allen ricevette ancora una volta una candidatura agli Oscar per la sceneggiatura. Il regista lo considera tra i suoi film meglio riusciti (nel senso di pi\u00f9 fedeli alla sua visione originale), come ha dichiarato in un'intervista concessa a \"Premiere Magazine\".\nIl 28 luglio 2006 esce negli USA il suo nuovo film, \"Scoop\", scritto appositamente per poter nuovamente lavorare con Scarlett Johansson, accanto a Hugh Jackman, Ian McShane e Kevin McNally, e nuovamente ambientato a Londra. Nel film, in un ritorno alla commedia, Allen torn\u00f2 a recitare dopo 3 anni di assenza dagli schermi (l'ultima apparizione era stata in \"Anything Else\" nel 2003).\nIl terzo ed ultimo film ambientato nella capitale britannica (e l'unico dei tre senza Scarlett Johansson nel cast) \u00e8 \"Sogni e delitti\", presentato fuori concorso alla 64\u00aa Mostra internazionale d'arte cinematografica di Venezia, la cui uscita nella sale cinematografiche italiane \u00e8 stata il 1\u00ba febbraio 2008. La pellicola segna un ritorno ai toni cupi e drammatici di \"Match Point\", dopo il breve ritorno alla commedia leggera di \"Scoop\"; il cast vede come protagonisti Colin Farrell, Ewan McGregor (che interpretano due fratelli), Tom Wilkinson, Hayley Atwell e Sally Hawkins.\nNel frattempo Allen torna alla narrativa dopo 25 anni di assenza pubblicando la raccolta di racconti umoristici \"Pura anarchia\". Il film successivo di Allen (2008) \u00e8 \"Vicky Cristina Barcelona\", il suo quarto lungometraggio girato al di fuori degli Stati Uniti, questa volta in Spagna, principalmente a Barcellona. Del cast fanno parte Scarlett Johansson, Pen\u00e9lope Cruz, che per il ruolo ha vinto il premio Oscar come migliore attrice non protagonista nel 2009 (il primo assegnato ad un'attrice spagnola), Javier Bardem e Rebecca Hall. Nel film appare, in un breve cameo, Joan Pera, storico doppiatore spagnolo di Allen. Il film tratta di un intrigo amoroso a Barcellona tra un pittore, la sua ex e due turiste statunitensi. Il film si rivela, inaspettatamente, un vero successo, e, assieme a \"Match point\", uno dei film pi\u00f9 proficui del regista.\nIl ritorno a New York.\nDopo il lungo soggiorno \"cinematografico\" in Europa, Allen decise di tornare nella sua New York per il progetto successivo, \"Basta che funzioni\", una commedia drammatica dai forti toni autobiografici, con Larry David, Evan Rachel Wood e Patricia Clarkson. Il film era stato scritto da Allen verso la fine degli anni settanta ed il protagonista, interpretato da Larry David, era sceneggiato per Zero Mostel, che tuttavia mor\u00ec nel 1977, l'anno di uscita di \"Io e Annie\", prima che il progetto potesse realizzarsi, e portando Allen a \"congelare\" di fatto il film per oltre trent'anni.\nAnni successivi: commedie e nuovi film in Europa.\nNel 2010 dirige \"Incontrerai l'uomo dei tuoi sogni\", interpretato da un nutrito cast che comprende Antonio Banderas, Josh Brolin, Anthony Hopkins, Anupam Kher, Freida Pinto e Naomi Watts, mentre l'11 maggio 2011 esce \"Midnight in Paris\", con un cast comprendente Owen Wilson, Rachel McAdams, Marion Cotillard, Kurt Fuller, Michael Sheen, Adrien Brody, Tom Hiddleston e un cameo di Carla Bruni. Il film gli fa ottenere un Golden Globe per la miglior sceneggiatura originale, ed il suo quarto Oscar, il terzo per la sceneggiatura originale.\nNel 2011 gira nei mesi di luglio e agosto a Roma il suo nuovo film con il celebre attore e regista italiano Roberto Benigni e nuovamente con l'attrice spagnola Penelope Cruz, che doveva inizialmente chiamarsi \"Bop Decameron\" o \"Nero Fiddle\". Ad ottobre del 2011 il regista comunica di aver cambiato il nome del film, uscito poi nel 2012, in \"To Rome with Love\".\nNel 2013 dirige il film \"Blue Jasmine\", di cui ha anche scritto la sceneggiatura. Anche in questo caso Allen si rivede candidato all'Oscar per la miglior sceneggiatura originale, categoria che l'ha consacrato nel mondo dell'Academy Award. La protagonista, Cate Blanchett, grazie a questo film ottiene il suo secondo Premio Oscar e il terzo Golden Globe. Nel 2014 gira nel sud della Francia \"Magic in the Moonlight\", con Emma Stone e Colin Firth.\nNel gennaio 2015 \u00e8 stato annunciato che Allen avrebbe diretto una serie televisiva per Amazon.com. La serie, intitolata \"Crisis in Six Scenes\", \u00e8 stata pubblicata attraverso la piattaforma di video-on-demand Amazon Instant Video il 30 settembre 2016. Sempre nel 2015 esce il suo film \"Irrational Man\", mentre nel 2016 \u00e8 la volta di \"Caf\u00e9 Society\",\nNel 2017 esce \"La ruota delle meraviglie\", seguito dal ritorno di Allen in un film ambientato nella sua citt\u00e0, \"Un giorno di pioggia a New York\" (2019), la cui uscita \u00e8 stata ritardata e avvenuta in Europa a causa del boicottaggio seguito al movimento #MeToo (a cui aderiscono Dylan e Ronan Farrow) contro personaggi che hanno subito accuse di molestie durante la loro vita. Molti attori hanno preso le distanze da Allen, difeso invece ad esempio pubblicamente da Diane Keaton e da Scarlett Johansson, oltre che dalla moglie Soon-yi Previn. Amazon e la casa editrice Hachette (la stessa di Ronan) hanno deciso di non onorare il contratto e di non pubblicare l'autobiografia del regista, \"A proposito di niente\" (2020), la quale uscir\u00e0 invece in Europa (in Italia per La nave di Teseo), compresa probabilmente la Russia con la casa editrice governativa RT, legata alla tv di Stato di Putin, Russia Today. Allen ha intentato causa ad Amazon per 80 milioni di dollari per danni materiali e morali.\nIdee politiche.\nNon \u00e8 mai stato apertamente schierato politicamente, ma negli ultimi anni ha sostenuto esplicitamente il Partito Democratico statunitense, anche se ha ammesso di non averlo sempre scelto, in passato.\nSulla politica statunitense ha detto che \u00abin generale un'affermazione della destra \u00e8 sempre una cattiva notizia, \u00e8 sempre una faccenda pericolosa. Perch\u00e9 la destra d\u00e0 risposte molto semplici, dirette a problemi enormi. Ci sono i senzatetto? Che se ne vadano. C'\u00e8 un aumento di criminali? Ripristiniamo la pena di morte. Soluzioni che naturalmente non tentano di capire il perch\u00e9 dei fenomeni a cui vengono applicate. Al momento possono sembrare efficaci, ma fra venti anni sar\u00e0 peggio e ne faranno le spese le generazioni del futuro che di nuovo si troveranno di fronte problemi gravissimi\u00bb.\nLa questione israeliana.\nRiguardo alla politica estera e allo Stato d'Israele ha dichiarato: \nHa affermato inoltre che il sionismo delle origini fosse pacifico, ma che in seguito all'ostilit\u00e0 degli arabi si fosse trasformato in un movimento aggressivo:\nNel 2013 ha equiparato l'odio verso Israele a quello verso gli ebrei, affermando che dietro le polemiche contro Israele si cela \"un odio ancora pi\u00f9 profondo\" nei confronti del popolo ebraico: \u00abMolta gente camuffa i suoi sentimenti negativi nei confronti degli ebrei con una critica, critica politica, riguardo Israele. In sostanza ci\u00f2 che realmente intendono \u00e8 che non gli piacciono gli ebrei. ( [...] ) Visti i bassi standard di tolleranza in tutto il mondo, l'America \u00e8 un posto tollerante con gli ebrei\u00bb.\nEstetica e stile.\nQuasi tutte le sequenze dei titoli di apertura e di chiusura dei film di Allen presentano come carattere di scrittura il Windsor bianco su sfondo nero, senza effetti di scorrimento, con musica jazz di sottofondo. Il cinema di Allen contiene molti riferimenti all'umorismo ebraico, alla filosofia, alla psicoanalisi e anche, in maniera critica e satirica, alla religione.\nAllen si rifiuta di guardare i suoi film dopo la loro uscita nelle sale; il regista, infatti, ha affermato che rivedendo la pellicola finita sicuramente penserebbe che il film non sia sufficientemente buono e che avrebbe potuto fare di meglio. Anche per questo motivo non ha mai registrato un commento audio per nessuno dei suoi film da includere nei DVD, per i quali pretende edizioni semplici, prive di extra, monodisco e con l'audio mono che caratterizza tutti i suoi film.\nI primi film slapstick.\nI primi anni della carriera risentono fortemente delle precedenti esperienze di Allen in televisione e come comico. Il suo talento camaleontico si esprime nelle prime pellicole in tutte le sue forme, come regista-sceneggiatore-attore, decretandolo protagonista assoluto e mattatore dei suoi primi lavori, commedie pure che presentano una comicit\u00e0 molto semplice e fisica, da classica \"slapstick comedy\", espressa con un ritmo frenetico di gag visive e battute fulminanti, che da sempre caratterizzano i dialoghi di Allen, tenute insieme da una trama esile, creata ad arte come raccordo tra le varie situazioni necessarie per gli sketch.\nAllen punta molto sulla sua figura, plasmandosi addosso un personaggio su misura per il suo stile, sviluppato a partire dai primi anni del cabaret e perfezionato nel tempo, divenuto poi l'immagine classica percepita dal pubblico; nevrotico, paranoico, impacciato e sfortunato con le donne, Allen sceglie sempre al suo fianco come co-protagonista le proprie compagne, prima Louise Lasser, poi Diane Keaton e infine Mia Farrow, dopo la quale non ci sar\u00e0 pi\u00f9 una \"primadonna\".\nTra le maggiori influenze di questo periodo figurano Bob Hope e Groucho Marx. In tutti i primi film, \"Prendi i soldi e scappa\" (1969), \"Il dittatore dello stato libero di Bananas\" (1971), \"Tutto quello che avreste voluto sapere sul sesso* (*ma non avete mai osato chiedere)\" (1972), \"Il dormiglione\" (1973) e \"Amore e guerra\" (1975), sono presenti elementi surreali ed assurdi, a caratterizzare ed amplificare l'effetto comico. Allen, per esempio, indossa continuamente i suoi occhiali con la montatura nera, tipicamente anni settanta, ma che non abbandoner\u00e0 mai, neanche in \"Amore e guerra\", ambientato in Russia in epoca napoleonica.\nLe commedie sofisticate.\nIl punto di svolta arriva nel 1977, con quello che \u00e8 considerato il suo capolavoro, \"Io e Annie\"; i maggiori successi critici e commerciali di Allen arrivano proprio nel decennio che inizia con l'uscita nelle sale di questa pellicola. Il film, considerato un classico moderno, segna il passaggio di Allen ad una comicit\u00e0 pi\u00f9 sofisticata, mescolata ad aspetti drammatici, segnando allo stesso tempo un nuovo modello per il genere della commedia romantica.\nNegli anni ottanta comincia ad inserire nei suoi film diversi riferimenti filosofici e dimostra il suo anticonformismo. I film di Allen non sono pi\u00f9 solamente comici, ma portano con s\u00e9 una componente riflessiva pi\u00f9 marcata; la trama non \u00e8 pi\u00f9 solo un filo conduttore per legare un susseguirsi di gag e battute, ma assume un ruolo centrale nel film, diventando pi\u00f9 studiata, arricchita da sottotrame romantiche e drammatiche. Seguirono altri film come \"Interiors\" (1978) e \"Manhattan\" (1979), una serenata alla sua amata New York, definito da alcuni critici statunitensi \"l'unico grande film americano degli anni settanta\", condito da una comicit\u00e0 meno buffonesca e pi\u00f9 riflessiva.\nIn questo periodo emerge una delle caratteristiche peculiari della cinematografia alleniana, che sar\u00e0 d'ora in poi una costante, la riflessione sul ruolo stesso del regista, dell'autore e, pi\u00f9 in generale, una riflessione sull'arte cinematografica, che daranno vita ad una serie di pellicole meta-cinematografiche e dai forti toni autobiografici. Solitamente il protagonista di queste pellicole \u00e8 lo stesso Allen, ma nel tempo, con l'avanzare dell'et\u00e0, ha talvolta ceduto il \"suo ruolo\": a John Cusack in \"Pallottole su Broadway\" (1994), Kenneth Branagh in \"Celebrity\" (1998), Jason Biggs in \"Anything Else\" (2003), Will Ferrell in \"Melinda e Melinda\" (2004) e Owen Wilson in \"Midnight in Paris\" (2011).\nLa prima pellicola di questo genere \u00e8 \"Stardust Memories\" (1980), dalla forte componente autobiografica, ispirato al cinema europeo ed in particolare a Federico Fellini e di nuovo a Ingmar Bergman. Nel film un regista di successo, Sandy Bates, interpretato dallo stesso Allen, esprime il suo risentimento e il suo disprezzo per i propri fan; sconvolto dalla recente morte di un caro amico, Bates afferma di non voler mai pi\u00f9 girare film comici, ed una gag ricorrente per tutto il film vede diverse persone (compreso un gruppo di alieni) esprimere a Bates il proprio apprezzamento per i suoi film, \"specialmente i primi comici\". La gag \u00e8 chiaramente uno sfogo dello stesso Allen e del suo pensiero, frustrato dai continui commenti di chi lo ritiene solo un autore comico.\nQuesto tipo di riflessione continua nelle pellicole successive, \"Zelig\" (1983), tragi-comica parodia idiosincratica di un documentario degli anni venti-trenta, \"Broadway Danny Rose\" (1984), caratterizzato dall'impiego di attori non professionisti, e \"La rosa purpurea del Cairo\" (1985), che in un'intervista con Tim Teeman al \"Times\" cita come uno dei suoi sei film meglio riusciti. A partire dalla met\u00e0 degli anni ottanta, Allen inizia, quindi, a mescolare nelle sue opere aspetti romantici, comici e tragici.\nSi susseguono in breve tempo \"Hannah e le sue sorelle\" (1986), vincitore di tre Oscar 1987 (\"miglior sceneggiatura originale\", \"miglior attore non protagonista\" a Michael Caine e \"miglior attrice non protagonista\" a Dianne Wiest), \"Radio Days\" (1987), nel quale recitano fianco a fianco Diane Keaton e Mia Farrow, \"Settembre\" (1987), altra pellicola di ispirazione felliniana e bergmaniana, e \"Un'altra donna\" (1988), oltre al film collettivo \"New York Stories\", insieme a Martin Scorsese e Francis Ford Coppola, dirigendo l'episodio \"Edipo relitto\".\nNel 1989 \"Crimini e misfatti\", il cui il tema centrale \u00e8 l'ipocrisia borghese nella tradizione ebraica, ottiene un buon successo di pubblico e critica, e l'anno successivo esce \"Alice\", del quale \u00e8 protagonista incontrastata Mia Farrow. Al Festival di Berlino del 1992 viene presentato, con scarso successo, \"Ombre e nebbia\", un omaggio in bianco e nero al cinema espressionista tedesco. Altre sue opere sono \"Mariti e mogli\", il film pi\u00f9 autobiografico e sincero, e \"Pallottole su Broadway\" (1994).\nIl ritorno ai toni leggeri.\nVerso la met\u00e0 degli anni novanta la sua produzione torna ad assumere toni pi\u00f9 leggeri, pur mantenendo uno stile ricercato ed intelligente; nel 1995 esce \"La dea dell'amore\", nel 1996 Allen dirige il suo primo musical, \"Tutti dicono I Love You\". Nel 1997 \u00e8 la volta di \"Harry a pezzi\", altro film meta-cinematografico ispirato al capolavoro del regista svedese Ingmar Bergman \"Il posto delle fragole\" (1957).\nNel 1999 esce \"Accordi e disaccordi\", presentato fuori concorso alla cinquantaseiesima edizione della Mostra Internazionale d'Arte Cinematografica di Venezia, film biografico dedicato al mondo del jazz degli anni trenta. Nel 2000 \u00e8 la volta di \"Criminali da strapazzo\", primo film girato per la DreamWorks SKG, che presenta un'inversione di tendenza: Allen inizia a concedere pi\u00f9 interviste e sembra intenzionato a tornare alle origini del suo stile comico.\nIl dramma e la commedia.\nIl ritorno alla ribalta avviene al Festival di Cannes 2005, dove presenta un film atipico per la sua filmografia, \"Match Point\", con Jonathan Rhys-Meyers e Scarlett Johansson. Allen, questa volta solo sceneggiatore e regista, abbandona i toni della commedia per girare un dramma/thriller ambientato a Londra, lontano dalla sua New York, e cambia anche la colonna sonora: non pi\u00f9 jazz, ma musica lirica. In un'intervista concessa a \"Premiere Magazine\", Allen ha dichiarato di considerare \"Match Point\" il suo miglior film.\nSegue una commedia, \"Scoop\" (2006) e, dopo la pausa leggera, \"Sogni e delitti\", che segna un ritorno ai toni cupi e drammatici di \"Match Point\". Il suo quarto film europeo, \"Vicky Cristina Barcelona\", \u00e8 ancora una commedia drammatica, questa volta a sfondo sentimentale, ambientata nella capitale catalana. Con \"Basta che funzioni\" (2009) Woody Allen torna a girare nell'amata New York, dopo diversi anni di assenza. Con \"Midnight in Paris\" e \"To Rome With Love\", commedie romantiche uscite rispettivamente nel 2011 e 2012, utilizza come sfondo le citt\u00e0 europee di Parigi e Roma concludendo l'ideologica trilogia iniziata con Vicky Cristina Barcelona. Nel 2013 unisce molte tematiche che ha sempre trattato mettendo in scena uno scontro fra borghesia e ceto medio nella commedia dai toni cupi \"Blue Jasmine\" con protagonista Cate Blanchett.\nInteressi e tematiche.\nLa psicoanalisi.\nCelebre per la sua immagine nevrotica, Allen ha passato pi\u00f9 di trent'anni in psicoanalisi. Frequenta per la prima volta uno specialista nel 1959 poich\u00e9 inizia a sentirsi malinconico senza capirne il motivo. Da allora la terapia diventa un appuntamento fisso ed irrinunciabile, in media una volta a settimana, tranne brevi periodi di pausa. In momenti pi\u00f9 intensi, invece, Allen arriva a frequentare lo studio psicoanalitico tre volte a settimana.\nGran parte dei suoi film contiene riferimenti a questo suo problema o anche scene esplicite di psicoanalisi, ed \u00e8 diventata una caratteristica essenziale del \"personaggio\" Allen. Persino il film d'animazione \"Z la formica\", nel quale Allen doppia il protagonista Z, inizia con una classica scena di psicoanalisi. Il regista ha dichiarato di aver concluso la terapia pi\u00f9 o meno al tempo dell'inizio della sua relazione con Soon-Yi Previn, anche se ha dichiarato di soffrire ancora di claustrofobia ed agorafobia. Fra le altre sue fobie, spesso ingigantite per l'effetto surreale dei suoi film, ma da lui anche confermate: \u00e8 terrorizzato da insetti, cani, cervi, colori brillanti, strapiombi, dalla folla, dal cancro e dal sole.\nLa psicoanalisi riveste nei film di Allen un importante snodo narrativo, come in \"Harry a pezzi\" o \"Un'altra donna\", oltre a essere fonte di ricorrente ironia. La pratica psicoanalitica ha avuto una notevole importanza nella vita di Allen, ciononostante egli tende ad ascriverla nei propri film a un carattere tipico della borghesia contemporanea, spesso animato da interessi economici, oltre che inefficace rispetto alla soluzione dei veri drammi della vita, agli occhi di Allen esistenziali, anzich\u00e9 psicologici.\nIl jazz e il clarinetto.\nAllen \u00e8 un grandissimo fan e conoscitore della musica jazz, che spesso \u00e8 una presenza prominente nelle colonne sonore delle sue opere, soprattutto quella classica americana degli anni trenta e anni quaranta.\nNon a caso nel finale di \"Manhattan\", nella scena nella quale Isaac Davis (interpretato dallo stesso Allen) elenca a se stesso, ed al pubblico della pellicola, le cose per cui vale veramente la pena vivere, accanto a Groucho Marx, Joe DiMaggio (nella versione originale si tratta in realt\u00e0 di Willie Mays), il secondo movimento della sinfonia \"Jupiter\" di Mozart, i film svedesi, \"L'educazione sentimentale\" di Flaubert, Marlon Brando, Frank Sinatra, le \"incredibili mele e pere\" dipinte da C\u00e9zanne e i granchi da \"Sam Wo\", mette il suo amato Louis Armstrong, e in particolare la sua celebre incisione di \"Potato Head Blues\".\nAccanto ad Armstrong, una presenza ricorrente nelle pellicole di Allen, il regista newyorchese ha usato autori classici come Irving Berlin (noto per non aver mai concesso a nessun altro regista, nemmeno a Federico Fellini, i diritti delle sue canzoni), Rodgers e Hammerstein, George Gershwin, le celebri orchestre di Tommy Dorsey e Glenn Miller e le performance di Fred Astaire e Ginger Rogers, che compaiono anche in uno spezzone de \"La rosa purpurea del Cairo\" nel quale ballano al ritmo di \"Cheek to Cheek\"; ma ha anche selezionato alcuni tra i migliori musicisti contemporanei, tra i quali Burt Bacharach (in \"Ciao Pussycat\"), Marvin Hamlisch (in \"Prendi i soldi e scappa\" e \"Il dittatore dello stato libero di Bananas\") e Dick Hyman (in \"La rosa purpurea del Cairo\" e \"La dea dell'amore\").\nIn alcuni casi, come per la colonna sonora de \"Il dormiglione\", Allen stesso ha scritto le canzoni originali necessarie, interpretandole poi con la celebre Preservation Hall Jazz Band, o ha composto alcuni pezzi ispirandosi a grandi musicisti, non necessariamente jazzisti, come Sergej Prokofiev (per \"Amore e guerra\", ambientato in Russia), Felix Mendelssohn (per \"Una commedia sexy in una notte di mezza estate\"), Kurt Weill (ispirandosi al suo \"Soldati e bombe\" per esigenze espressionistiche in \"Ombre e nebbia\") o Frank Sinatra (ispirandosi a \"If You Are But a Dream\" per \"Radio Days\"). Tuttavia Allen non \u00e8 solo un fan del jazz, ma lo ha sempre suonato sin dall'adolescenza per poter a sua volta esibirsi. All'et\u00e0 di quindici anni impara a suonare il clarinetto, esercitandosi giornalmente. I suoi primi spettacoli pubblici risalgono addirittura a partire dagli anni sessanta. Una delle sue prime performance televisive fu quella al \"The Dick Cavett Show\" il 20 ottobre 1971.\nWoody Allen e la sua New Orleans Jazz Band a partire dagli anni settanta suonano tutti i luned\u00ec sera al \"Caf\u00e8 Carlyle\" di Manhattan (fino al 1997 suonavano al \"Michael's Pub\"), un piccolo locale sempre assiepato dai fan, soprattutto europei, tranne rari casi nei quali Allen \u00e8 fuori citt\u00e0 per la lavorazione dei suoi film. Il gruppo \u00e8 specializzato in New Orleans jazz degli inizi del XX secolo, lo stile tipico, tra gli altri, di Louis Armstrong, ed ha pubblicato un CD originale, \"The Bunk Project\" (1993). Il gruppo ha intrapreso diversi tour, soprattutto in Europa, a proposito dei quali Allen, conscio della scarsit\u00e0 delle sue prestazioni musicali, afferm\u00f2 che il suo pubblico veniva per vederli e non per sentirli.\nIl documentario \"Wild Man Blues\" (1997), diretto da Barbara Kopple, documenta un tour europeo del 1996 di Allen e il suo gruppo, cos\u00ec come la sua relazione con Soon-Yi Previn. La colonna sonora del documentario \u00e8 interamente composta da brani interpretati dalla band, ed \u00e8 stata pubblicata nel 1997. La sua passione lo ha portato a scegliere il suo nome d'arte da uno dei suoi idoli, il celebre clarinettista Woody Herman, ma anche a chiamare gli ultimi due figli adottati con la moglie Soon-Yi Previn, Bechet e Manzie, con i nomi di due dei suoi jazzisti preferiti, rispettivamente Sidney Bechet e Manzie Johnson.\nNew York, Parigi, Venezia.\nNew York \u00e8 senza dubbio la citt\u00e0 che pi\u00f9 viene associata a Woody Allen e alla sua opera, essendo la sua citt\u00e0 natale, nonch\u00e9 il luogo dove ha sempre vissuto. A New York sono ambientati moltissimi suoi film, come il celeberrimo \"Manhattan\".\nLa comicit\u00e0 verbale di Allen \u00e8 derivata da quella degli ambienti artistici ebraici newyorchesi; molti suoi racconti presentano termini dell'yiddish, la lingua degli ebrei dell'est europeo diffusa anche in queste zone della Grande Mela. Non \u00e8 possibile separare l'immagine del regista dalla sua citt\u00e0.\nLa New York di Allen \u00e8 quella degli intellettuali e delle classi medio-alte, non quella dei quartieri \"bassi\". Questo per il fatto che \u00e8 quella da lui conosciuta di persona e non ha niente a vedere, come confermato da lui stesso, con una preferenza \"classista\".\nA proposito, ha dichiarato in un'intervista, a una domanda sulle critiche ricevute sul fatto che si occuperebbe solo dei problemi della borghesia bianca della citt\u00e0: \"Se \u00e8 per questo la comunit\u00e0 ebraica mi accusa di parlare male degli ebrei e quella di colore stigmatizza il fatto che io non inserisco mai attori neri nelle mie pellicole\u2026 Io abito in una citt\u00e0 ed in un certo ambiente ricco. Quello che mi diverte \u00e8 raccontare quello che vedo. Tutti pensano che \"i ricchi\" non abbiano problemi, quando, invece, in ogni mio film dimostro come le persone abbienti hanno i problemi di tutti quando vengono a scontrarsi con le questioni di cuore o psicologiche\".\nL'amore per la sua citt\u00e0 \u00e8 stato rappresentato dal fatto che l'unica apparizione di Allen (tra l'altro fuori concorso, nel 2002) alla notte degli Oscar (cerimonia sempre disertata, anche quando era in gara e vinse) sia stata per sostenere, con un montaggio di clip newyorchesi tratti dai suoi film, la citt\u00e0, invitando il cinema a non abbandonarla dopo l'11 settembre. Il regista era presente il giorno degli attentati a Manhattan e si \u00e8 detto \"distrutto ma non sorpreso\", e soprattutto orgoglioso, di come reag\u00ec la popolazione.\nLe altre citt\u00e0 amate dal noto regista sono Parigi e soprattutto Venezia. Grande amante dell'Italia e della citt\u00e0 lagunare, Allen ha contribuito economicamente alla ricostruzione del Gran Teatro La Fenice, distrutto da un incendio il 29 gennaio 1996 e riaperto il 14 dicembre 2003. Il 22 dicembre 1997 ha scelto Palazzo Cavalli-Franchetti per le sue terze nozze con Soon-Yi Previn. A proposito di Venezia ha dichiarato:\nEstetica, realt\u00e0 e insensatezza dell'esistenza.\nL'estetica \u00e8 per Allen la controparte oggettiva dell'amore e dunque la sola fragile fonte in grado di conferire incentivi a una vita che altrimenti non avrebbe alcun senso. Sono infatti tematiche ricorrenti di Allen l'assenza di giustizia e punizione nel mondo, il dolore e la miseria diffusi nel mondo (come nella distinzione fra \"horrible and miserable people\" di \"Io e Annie\") e le destabilizzanti pressioni delle societ\u00e0 borghesi. Bench\u00e9 sfumato di ironia e spesso espresso in forma di battute, Woody Allen esterna nella maggior parte dei propri film un generale pessimismo di fondo, dettato dalla consapevolezza dell'assenza di Dio e di qualsiasi forma di direzione precisa dell'esistenza. Solo l'amore e il suo surrogato in mentite spoglie, ovvero l'arte, consentono di abitare il mondo senza perire a causa dell'insensatezza.\nFra le sue passioni vi \u00e8 quella di seguire la squadra NBA della sua citt\u00e0, i New York Knicks, tanto che i piani di lavorazione sono basati anche sulle date e sugli orari delle partite, in modo che Allen possa finire in tempo le riprese della giornata e andare a vedere la partita. Inoltre, nutre una grande ammirazione per Ingmar Bergman, Anton \u010cechov, Groucho Marx e Louis Armstrong, arrivando a dire:\nImpatto culturale.\nSecondo la vedova di Stanley Kubrick, Christiane, il regista aveva considerato Allen per il ruolo di Victor Ziegler nel suo ultimo film, \"Eyes Wide Shut\", ruolo andato poi a Sydney Pollack. \nIl film \"Io e Annie\" \u00e8 giunto al 31\u00ba posto nella classifica 100 film della AFI del 2007 mentre in precedenza era al 35\u00ba posto.\nLibri.\nL'opera scritta di Woody Allen nasce dalla trascrizione dei suoi monologhi e da molti racconti che l'autore ha pubblicato su quotidiani nel corso degli anni, integrata con inediti. A questi si aggiunge la collaborazione con il fumettista Stuart Hample per la striscia \"Inside Woody Allen\", che racconta la vita (romanzata) del \"personaggio\" Woody Allen. \nA fine 2004 la Bompiani ha deciso di pubblicare una nuova traduzione completa e fedele dei tre classici di Woody Allen a cura di Daniele Luttazzi poich\u00e9 le precedenti traduzioni, pubblicate 30 anni prima, erano una versione addomesticata per avvicinare il mondo surreale di Allen al pubblico italiano, abituato ad una comicit\u00e0 televisiva pi\u00f9 leggera. Inoltre erano traduzioni lacunose, in cui mancavano interi racconti e molte battute erano state cassate, o sostituite da altre inventate dai traduttori.\nRiconoscimenti.\nNella sua carriera ha vinto 4 premi Oscar (tre alla sceneggiatura e uno per la regia) su 24 candidature, nessuno dei quali \u00e8 stato ritirato da lui personalmente, 4 Golden Globes, 2 premi al Festival del cinema di Venezia e altri riconoscimenti, che verrano riportati di seguito.\nDiscografia.\nCon la New Orleans Banjo Band:\nDoppiatori italiani.\nLa voce italiana principale di Woody Allen \u00e8 stata quella dell'attore Oreste Lionello, che lo ha doppiato in quasi tutti i suoi film, nonch\u00e9 negli spot pubblicitari e nelle interviste a partire dalla sua prima apparizione cinematografica in \"Ciao Pussycat\" (1965) fino a \"Scoop\" (2006) e lo ha sostituito nei suoi ruoli da doppiatore. Dopo la sua morte, Lionello \u00e8 stato sostituito da Leo Gullotta a partire da \"To Rome with Love\" (2012). Le uniche eccezioni a questi due doppiatori sono rappresentate da:\nQuando scoppi\u00f2 nell'agosto 1992 lo scandalo della relazione di Allen con Soon-Yi Previn, Lionello dichiar\u00f2 che non avrebbe voluto pi\u00f9 prestare la sua voce ad Allen, definendolo \u00abun maschilista\u00bb. Nel 2006, dopo una dichiarazione di Allen sul suo ateismo durante un'intervista concessa a Paolo Bonolis all'interno della sua trasmissione \"Il senso della vita\", Lionello, che traduceva l'intervista, ha voluto prendere la parola per dissociarsi dai concetti espressi dal regista. Nel giugno 2009 Allen invi\u00f2 un video al Gran Premio del Doppiaggio in omaggio al suo doppiatore Lionello, scomparso pochi mesi prima."}
{"id": "120641", "revid": "36426", "url": "https://it.wikipedia.org/wiki?curid=120641", "title": "Giochi di San Giorgio", "text": "I Giochi di San Giorgio - detti anche Giorgiani\" o Juvenali\" - erano degli antichi giochi medioevali della citt\u00e0 di Siena dedicati a San Giorgio, protettore delle milizie senesi. Furono istituiti dal 1260, proprio dopo la battaglia di Montaperti.\nSi disputavano di regola il 4 settembre nei pressi della Chiesa di San Giorgio, a ricordo di Montaperti.\nPraticamente identici al gioco dell'Elmora, i giochi giorgiani si disputavano anch'essi con armi di legno ma con la differenza non di poco conto che a prendervi parte erano i bambini della citt\u00e0. L'obiettivo dei miliziani (armati di elmo, corazza e spada, tutti in legno) era quello di difendere un fortilizio dall'attacco di milizie ostili. Con il passare del tempo i \"Giorgiani\" cessarono di essere apprezzati e l'abitutidine di disputarli venne meno."}
{"id": "120642", "revid": "670104", "url": "https://it.wikipedia.org/wiki?curid=120642", "title": "Camera dei deputati (Italia)", "text": "La Camera dei deputati (o semplicemente Camera), nell'ordinamento costituzionale italiano, \u00e8 l'assemblea legislativa che, insieme al Senato della Repubblica, compone il Parlamento.\nIstituita nel 1948, riprende l'analogo organismo ereditato dal Regno d'Italia nel 1861 noto fino all'Unit\u00e0 come Camera dei deputati del Regno di Sardegna e che nel 1939 fu soppresso dal fascismo per essere rimpiazzato dalla Camera dei fasci e delle corporazioni.\nDopo la caduta del fascismo durante la seconda guerra mondiale e la conseguente trasformazione dell'Italia in repubblica a fine conflitto, la nuova Costituzione del 1948 ripristin\u00f2 la Camera dei deputati e il Senato della Repubblica nell'ottica di creazione di un sistema bicamerale perfetto.\nLa Camera si compone di 630 membri eletti con un sistema misto maggioritario/proporzionale; con legge costituzionale del 2019, confermata con referendum il 20 settembre 2020, la sua consistenza \u00e8 stata modificata a 400 membri; la modifica \u00e8 destinata a entrare in vigore alla prima scadenza elettorale utile per il rinnovo del parlamento.\nCome il Senato, la Camera \u00e8 eletta normalmente ogni cinque anni salvo i casi di elezione prima del termine; al 2021 \u00e8 alla sua diciottesima legislatura ed \u00e8 presieduta dal dal deputato Roberto Fico.\nSede della Camera.\nSede della Camera dei deputati \u00e8 Palazzo Montecitorio, dove si riunisce sin dal 1871, poco dopo lo spostamento della capitale del Regno d'Italia a Roma.\nLe sedi precedenti della Camera del Regno d'Italia furono Palazzo Carignano a Torino (1861-1865) e Palazzo Vecchio a Firenze (1865-1871).\nA Montecitorio sedettero anche gli organi assembleari che interruppero la sequenza tra Camera dei deputati del Regno d'Italia e Camera dei deputati della Repubblica Italiana: dal 1939 al 1943, durante il regime fascista, la Camera dei deputati fu sostituita dalla Camera dei fasci e delle corporazioni, la quale fu a sua volta succeduta, dal 1945 al 1946, dalla Consulta nazionale e, dal 1946 al 1948, dall'Assemblea Costituente.\nComposizione.\nOriginariamente lo Statuto Albertino e la Costituzione repubblicana prevedevano un numero di deputati variabile in base alla popolazione di ciascuna circoscrizione; a partire dal 1963 il numero totale venne fissato a 630.\nA norma dell', come modificato dalla legge costituzionale n. 1/2020, approvata con referendum confermativo, la Camera \u00e8 composta da 400 deputati. Tale composizione entrer\u00e0 in vigore a partire dalla XIX legislatura.\nSistema elettorale.\nPeriodo monarchico.\nLa prima legge elettorale, mutuata da quella in vigore nel Regno di Sardegna, prevedeva un'elezione del Parlamento Italiano mediante uno scrutinio maggioritario a doppio turno, con il paese suddiviso in tanti collegi quanti erano i seggi dell'assemblea\nLa prima modifica avvenne nel 1919 quando si pass\u00f2 a un meccanismo proporzionale fra liste concorrenti di partito.\nL'avvento del fascismo diede luogo a una svolta antidemocratica nel sistema elettorale, dapprima con la legge Acerbo che nel 1924 corresse la proporzionale con un larghissimo premio di maggioranza, pari ai due terzi dei seggi, a favore della lista pi\u00f9 votata, e poi col passaggio nel 1929 a un sistema plebiscitario in cui una formale approvazione popolare giustificava l'elezione esclusiva dei candidati designati dal regime. La caduta del regime fascista con il conseguente ristabilimento delle libert\u00e0 democratiche, sin dalle elezioni dell'Assemblea Costituente nel 1946, permise il ritorno a una legge elettorale che prevedesse una ripartizione proporzionale dei seggi su base circoscrizionale e con assegnazione dei resti su base nazionale.\nPeriodo repubblicano.\nDal 1948 al 1993 la Camera era eletta mediante un sistema proporzionale puro.\nNel 1993 si pass\u00f2 ad un sistema elettorale prevalentemente maggioritario (legge Mattarella): il 75% dei deputati (ossia 475) veniva eletto con un sistema di tipo maggioritario: in ciascuno dei 475 collegi uninominali in cui era diviso il territorio italiano, veniva eletto solo chi in essi raccoglieva il maggior numero di voti, mentre il restante 25% dei seggi veniva eletto con un sistema proporzionale, corretto con un meccanismo per favorire i partiti perdenti nei collegi uninominali, ma con uno sbarramento per i partiti che non superavano il 4% dei voti.\nNel 2006, dopo tre legislature, \u00e8 stata applicata una nuova legge proporzionale, senza possibilit\u00e0 di indicare preferenze fra i candidati ma solo a una lista, corretta con un premio per la coalizione di maggioranza relativa (ottiene 340 seggi, se non riesce a ottenerne un numero superiore), e sono stati assegnati per la prima volta dei seggi per gli eletti dai cittadini residenti all'estero.\nNel 2015 la legge Calderoli, gi\u00e0 dichiarata parzialmente incostituzionale l'anno precedente, fu definitivamente sostituita dal cosiddetto Italicum, di impianto proporzionale, seppur corretto, a doppio turno con ballottaggio. La nuova legge prevede una combinazione di capilista \"bloccati\" e preferenze, oltre a mantenere il premio di maggioranza di 340 seggi alla lista (non pi\u00f9 alla coalizione) che raggiunga almeno il 40% dei voti o che vinca all'eventuale ballottaggio.\nIn seguito \u00e8 entrata in vigore la legge 165/2017 che, con il decreto di attuazione (d.lgs. 189/2017), istituisce un complesso sistema misto di proporzionale (basato su piccoli collegi e liste bloccate) e uninominale, a prevalenza proporzionale. Il base al nuovo sistema elettorale, 232 deputati sono eletti con un sistema maggioritario nell'ambito di altrettanti collegi uninominali e 386 con un sistema proporzionale. La soglia di sbarramento, determinata tuttavia su base nazionale, esclude dalla ripartizione dei seggi le liste che ottengano meno del 3% dei voti validi. Non \u00e8 ammesso il voto di preferenza, cosicch\u00e9 i candidati sono eletti semplicemente secondo l'ordine con il quale compaiono nella lista, n\u00e9 il voto disgiunto, che invalida la scheda elettorale.\nElettorato attivo e passivo.\nLa Camera dei deputati \u00e8 eletta a suffragio universale e diretto. Gli elettori devono aver raggiunto la maggiore et\u00e0.\nSono eleggibili alla carica di deputato tutti gli elettori che nel giorno delle elezioni abbiano compiuto i venticinque anni di et\u00e0.\nDurata del mandato.\nLa Camera (cos\u00ec come il Senato) \u00e8 eletta per un mandato di cinque anni. Il presidente della Repubblica, sentiti i loro presidenti, pu\u00f2 sciogliere le Camere, o anche una sola di esse.\nL'art. 61 della Costituzione prevede che le elezioni per il rinnovo della Camera avvengano entro 70 giorni dalla fine della precedente. Il collegio cos\u00ec rinnovato si riunisce entro venti giorni dalle elezioni.\nFunzionamento.\nLa Camera \u00e8 costituita da tutti i deputati riuniti in seduta a Montecitorio, che organizzano il proprio lavoro secondo un calendario costituito da ordini del giorno. Alle riunioni dell'assemblea ha diritto di assistere anche il Governo con i suoi ministri. Se richiesto, il Governo ha l'obbligo di partecipare alle sedute. Reciprocamente, il Governo ha diritto di essere sentito ogni volta che lo richiede.La durata in carica della Camera (e cos\u00ec pure del Senato) \u00e8 di cinque anni, ma continua a esercitare il mandato elettorale in due casi:\nLa Camera, secondo l'art. 62 della Costituzione, si riunisce di diritto due volte l'anno, il primo giorno non festivo di febbraio e di ottobre. Il presidente dell'assemblea, il presidente della Repubblica o un terzo dei componenti dell'assemblea pu\u00f2 convocarla in via straordinaria (nel qual caso, la Camera pu\u00f2 riunirsi di diritto).\nQuando il Governo emana provvedimenti d'urgenza con forza di legge (decreti legge), deve presentarli al Parlamento per la richiesta di conversione in legge ordinaria il giorno stesso della pubblicazione sulla Gazzetta Ufficiale. Se le Camere sono state sciolte, vengono appositamente convocate e devono riunirsi entro cinque giorni (art. 77 Cost.).\nL'art. 64 della Costituzione, dispone che \"ciascuna Camera adotta il proprio regolamento a maggioranza assoluta dei suoi componenti\". \u00c8 ovvia interpretazione che anche eventuali modifiche e integrazioni del disposto regolamentare siano sottoposte al vaglio finale dell'assemblea con analoga maggioranza parlamentare. Le Giunte per il Regolamento della Camera e del Senato svolgono un ruolo di consulenza tecnico-giuridica su questa importante materia.\nI Regolamenti della Camera e del Senato disciplinano, in modo tra loro indipendente anche se coordinato, \"le modalit\u00e0 di esercizio delle funzioni dei due rami del Parlamento, la definizione degli organi e delle procedure, nonch\u00e9 l'organizzazione interna, nel rispetto dei principi posti dalla stessa Costituzione\".\nPer la natura regolamentare dell'atto e per i principi costituzionali di autonomia dei due rami del Parlamento cui d\u00e0 attuazione, esso non \u00e8 sottoposto al vaglio di legittimit\u00e0 della Consulta, se non per il formale rispetto dei requisiti di approvazione.\nMaggioranza alla Camera.\nI criteri per verificare l'esistenza di una maggioranza alla Camera sono disciplinati dall'articolo 64 della Costituzione.\nUna seduta della Camera \u00e8 valida se \u00e8 presente la maggioranza dei componenti: il numero legale \u00e8 quindi 316 (la met\u00e0 pi\u00f9 uno degli aventi diritto a partecipare). Questo quorum \u00e8 definito \"strutturale\". Tale numero legale si suppone esistente, finch\u00e9 non ne viene richiesta la verifica da alcuni parlamentari o dal presidente dell'Assemblea. Nel caso non si raggiunga il numero legale la seduta \u00e8 tolta o rinviata.\nUna delibera della Camera \u00e8 valida se \u00e8 votata dalla maggioranza dei presenti. Questo quorum \u00e8 detto \"funzionale\". La Costituzione prevede anche maggioranze diverse per casi speciali.\nRuolo dell'astensionismo.\nL'articolo 64, terzo comma, della Costituzione prevede che le proposte, salve le maggioranze speciali previste, sono ordinariamente \"adottate a maggioranza dei presenti\".\nNel regolamento della Camera \u00e8 previsto che la maggioranza sia calcolata sulla base del numero dei deputati che nella votazione hanno espresso un voto, favorevole o contrario (considerati \"presenti\"), non contando gli astenuti (considerati \"assenti\"), calcolati invece ai fini del numero legale. Pertanto, se vi sono numerosi deputati (di solito gruppi) che si astengono, la maggioranza (ossia il numero minimo di voti favorevoli che una proposta deve ricevere per essere approvata) cala molto, proprio per questa definizione data di \"presenti\". La Corte costituzionale, investita dell'argomento, si \u00e8 espressa nella sentenza n. 78 del 1984 (vedi, in particolare, i punti 3 e 4 del \"diritto\"); il giudice a quo metteva, infatti, in dubbio, la legittimit\u00e0 costituzionale della norma regolamentare (art. 48, co. 2), ritenendola in contrasto con l'articolo 64, terzo comma, della Costituzione, in ordine alla legge 22 ottobre 1971, n. 865, approvata dalla Camera (con modalit\u00e0 ritenuta illecita), modificata dal Senato e definitivamente approvata dalla Camera, nel nuovo testo, con una maggioranza sicuramente conforme alla Costituzione.\nNella prima deliberazione del 26 maggio 1971, il progetto di legge fu votato con 198 favorevoli, 121 contrari e 154 astenuti; il Presidente Pertini non ebbe problemi a dichiararne l'approvazione, ex art. 48, co. 2 RC; la maggioranza, quindi, fu calcolata sulla base del 319 deputati che avevano votati s\u00ec o no, senza computare i 154 astenuti. Qualora, invece, la maggioranza fosse stata calcolata sulla base di tutti i deputati \"presenti\", ossia che si trovavano nell'Aula al momento della deliberazione (319+154=473), la proposta sarebbe stata respinta, perch\u00e9 i favorevoli (198) erano in numero inferiore alla maggioranza (473/2+1=238). La Corte ha ribadito, con la citata sentenza n. 78, l'autonomia regolamentare di ciascuna Camera, per\u00f2: cio\u00e8, in sede di formazione del Regolamento, ogni Camera \u00e8 libera di attuare come meglio crede le norme costituzionali che la riguardano.\nOrgani parlamentari.\nPresidente della Camera dei deputati.\nIl Presidente della Camera dei deputati \u00e8 la terza carica dello Stato, dopo il Presidente della Repubblica e il Presidente del Senato. Il suo ruolo \u00e8 quello di presiedere le sedute dell'assemblea, mantenendo l'ordine in aula, fare rispettare il Regolamento della Camera, giudicare sull'ammissibilit\u00e0 dei testi e degli emendamenti proposti e garantire un funzionamento dei lavori adeguato per lo svolgimento delle prerogative della Camera.\nIl Presidente siede al centro dell'assemblea, nel seggio pi\u00f9 alto, munito di campanello per mantenere l'ordine e di apposti meccanismi elettronici per gestire le votazioni, i microfoni dei deputati e gli altri apparati.\nIl Presidente della Camera presiede le sedute comuni del Parlamento.\nPer la XVIII Legislatura, il ruolo di presidente della Camera \u00e8 ricoperto da Roberto Fico, eletto il 24 marzo 2018 al quarto scrutinio con 422 voti su 620.\nUfficio di presidenza.\nL'Ufficio di presidenza (art. 5 e 12 regolamento interno) \u00e8 presieduto dal presidente della Camera dei deputati ed \u00e8 composto:\nIl numero dei deputati segretari pu\u00f2 essere elevato al fine di consentire la presenza di tutti i gruppi parlamentari nell'Ufficio di presidenza (art. 5, commi 4 e 5 reg.).\nFunzioni dell'Ufficio di presidenza.\nTra le competenze dell'Ufficio di presidenza, cui sono attribuiti anche poteri normativi interni, si segnalano quelle in materia di:\nCollegio dei questori.\nIn base al Regolamento della Camera (art. 10), tre deputati questori curano collegialmente il buon andamento dell'Amministrazione, vigilando sull'applicazione delle relative norme e delle direttive del presidente. Il Collegio dei questori elabora annualmente il progetto di bilancio interno, che \u00e8 sottoposto successivamente all'esame dell'Ufficio di presidenza (di cui i deputati questori fanno parte) ed \u00e8 poi discusso e approvato dall'Assemblea.\nI questori sovraintendono alle spese della Camera, al cerimoniale, al mantenimento dell'ordine e alla sicurezza delle sedi della Camera, secondo le disposizioni del presidente. A tal fine, poich\u00e9 la forza pubblica non pu\u00f2 entrare nelle sedi della Camera senza autorizzazione del presidente, i questori dispongono degli assistenti parlamentari.\nConferenza dei presidenti di gruppo.\nLa Conferenza dei presidenti di gruppo \u00e8 presieduta dal presidente della Camera e costituita dai presidenti di tutti i gruppi Parlamentari. Il Governo \u00e8 sempre informato delle riunioni della Conferenza per farvi intervenire un proprio rappresentante (articolo 13, comma 1, del Regolamento).\nAlla Conferenza possono essere, inoltre, invitati i vicepresidenti della Camera e i presidenti delle Commissioni parlamentari, nonch\u00e9, ove la straordinaria importanza della questione da esaminare lo richieda, anche i rappresentanti delle componenti politiche del Gruppo misto alle quali appartengano almeno dieci deputati, nonch\u00e9 il rappresentante della componente formata dai deputati appartenenti alle minoranze linguistiche (articolo 13, comma 2, del Regolamento).\nFunzioni della Conferenza dei presidenti di gruppo.\nLa Conferenza dei presidenti di gruppo viene convocata dal presidente della Camera, ogni qualvolta lo ritenga utile, anche su richiesta del Governo o di un presidente di gruppo, per esaminare lo svolgimento dei lavori dell'Assemblea e delle Commissioni (articolo 13, comma 1, del Regolamento).\nAlla Conferenza spetta definire la programmazione dei lavori della Camera, attraverso la predisposizione del programma e del calendario dei lavori dell'Assemblea (articoli 23 e 24 del Regolamento). Il presidente della Camera pu\u00f2 convocare preliminarmente la Conferenza dei presidenti delle Commissioni permanenti.\nLa Conferenza delibera, inoltre, sulle richieste di urgenza relative a progetti di legge (articolo 69, del Regolamento), sul termine richiesto dal Governo per la conclusione dell'esame in Assemblea di un disegno di legge collegato alla manovra di finanza pubblica (articolo 123-bis del Regolamento), nonch\u00e9 sulla fissazione di un nuovo termine per la presentazione delle relazioni delle Commissioni su progetti di legge iscritti nel programma dei lavori dell'Assemblea, qualora il Governo, senza indicarne il motivo, abbia omesso di fornire nei tempi stabiliti i dati e le informazioni richiesti dalla Commissione (articolo 79, comma 7, del Regolamento).\nGruppi parlamentari.\nAi fini di un adeguato funzionamento della Camera, i parlamentari si ordinano secondo il loro orientamento politico. Questi raggruppamenti prendono il nome di \"Gruppi parlamentari\". \u00c8 previsto un gruppo misto per raccogliere i parlamentari che non riescono a formare un gruppo di almeno venti deputati o che non si iscrivono ad alcuna componente.\nI gruppi hanno un organo direttivo ed eleggono un presidente. I presidenti dei gruppi parlamentari si riuniscono per decidere i lavori della Camera, nella \"Conferenza dei presidenti\", partecipano alle consultazioni svolte dal presidente della Repubblica in occasione della formazione del Governo.\nVi \u00e8 un orientamento al voto negli appartenenti al gruppo; in casi rilevanti, coloro che si dissociano, possono venire espulsi e finire cos\u00ec nel gruppo misto.\nCommissioni permanenti.\nLa Camera ha istituito 14 \"Commissioni permanenti\". Questi i loro campi d'azione: affari costituzionali, giustizia, affari esteri, difesa, bilancio, finanze e tesoro, cultura e istruzione, ambiente, trasporti e telecomunicazioni, attivit\u00e0 produttive, lavoro, affari sociali, agricoltura, Unione europea.\nCommissioni speciali.\nDue sono, invece, le \"Commissioni speciali\": una si occupa dell'esame dei disegni di legge di conversione, l'altra \u00e8 un giur\u00ec d'onore che valuta la fondatezza delle accuse nel caso in cui un deputato si senta leso nella sua onorabilit\u00e0 da accuse mossegli nel corso di una discussione parlamentare.\nGiunte.\nI membri delle giunte sono nominati dal presidente dell'assemblea cercando di rispettare il criterio della proporzionalit\u00e0 fra i vari gruppi parlamentari.\nLe giunte per la Camera sono: giunta per il regolamento, giunta per le elezioni, giunta per le autorizzazioni a procedere, per gli affari delle Comunit\u00e0 europee.\nLe giunte per il Senato sono: giunta per il regolamento, giunta delle elezioni e delle immunit\u00e0 parlamentari, giunta per gli affari delle Comunit\u00e0 europee. Vi sarebbe inoltre la Commissione per la biblioteca e per l'archivio storico, anche se in considerazione della sua scarsa rilevanza, talvolta questa giunta parlamentare viene omessa.\nComitato per la legislazione.\nIl Comitato per la legislazione, organo parlamentare presente solo alla Camera - non esiste un corrispondente al Senato - \u00e8 un comitato composto da dieci deputati di nomina presidenziale, in numero pari tra maggioranza e opposizione. Il suo ruolo \u00e8 quello di esprimere un parere su alcuni progetti di legge (tutti quelli di conversione di un decreto-legge e di delega legislativa, nonch\u00e9 quelli per cui, in generale, tale parere \u00e8 stato chiesto da un quinto dei membri della Commissione che esamina il progetto in sede referente). Il parere del Comitato non si concentra tanto nel merito del provvedimento, quanto nella qualit\u00e0 del linguaggio giuridico con cui esso \u00e8 scritto (si valutano l'omogeneit\u00e0, la chiarezza espositiva ecc., nonch\u00e9 gli effetti che la legge avr\u00e0, se approvata, nell'ordinamento italiano).\nLa presidenza del Comitato varia ogni sei mesi, per permettere a tutti i dieci deputati che lo compongono di presiederlo nell'arco della legislatura (sei mesi per dieci deputati, cio\u00e8 cinque anni). L'articolo di riferimento nel Regolamento della Camera dei deputati \u00e8 il 16\"-bis\" (nonch\u00e9 il 96\"-bis\" sull'assegnazione dei decreti-legge); si vedano anche i pareri della Giunta per il Regolamento del 16 ottobre 2001 e del 6 ottobre 2009 nonch\u00e9 il dibattito avvenuto in seno al Comitato medesimo nella seduta del 9 ottobre 2012 (pag. 10 e 11)\nCommissioni parlamentari d'inchiesta.\nAll'interno della Camera si possono costituire delle commissioni d'inchiesta con il compito di indagare su avvenimenti di particolare importanza per la vita dello Stato. Esse sono normalmente di tipo \"bicamerale\", cio\u00e8 composte sia da senatori sia da deputati.\nQueste funzioni, previste dall'art. 82 della Costituzione, sono svolte con gli stessi poteri dei giudici penali, ma le commissioni non hanno il potere di comminare condanne penali. Alla fine dei lavori la commissione incaricata presenta una relazione al Parlamento, il quale potr\u00e0 occuparsi di prendere le misure legislative che riterr\u00e0 opportune oppure di rimuovere i ministri che hanno agito contra legem.\nUn esempio \u00e8 la \u00abcommissione parlamentare d'inchiesta sul fenomeno della criminalit\u00e0 organizzata\u00bb, istituita per la lotta alla mafia.\nGuarentigie.\nL'immunit\u00e0 di sede dei palazzi che ospitano la Camera si estende, per quanto riguarda palazzo Montecitorio, anche allo spazio tra l'ingresso principale e l'obelisco della piazza; la giurisdizione degli Assistenti Parlamentari, agli ordini dei deputati questori, cede alla forza pubblica esterna (polizia e carabinieri) soltanto su esplicito consenso del presidente della Camera.\nTale consenso \u00e8 stato accordato nel caso dell'inchiesta penale del 2009 per falso nelle timbrature della presenza di alcuni dipendenti nell'orario di servizio: sono stati effettuati controlli di polizia (seppure dall'Ufficio di polizia interno a Montecitorio) che trovano precedenti soltanto nei pedinamenti autorizzati nel 1935-1936 dal presidente Costanzo Ciano in un caso di pederastia che diede luogo al collocamento a riposo di un direttore dell'ufficio di questura.\nRiduzione del numero complessivo dei parlamentari.\nL'11 luglio 2019 \u00e8 stata approvata dal Senato, in seconda deliberazione, a maggioranza assoluta inferiore ai due terzi dei suoi componenti, la proposta di legge costituzionale recante \"Modifiche agli articoli 56, 57 e 59 della Costituzione in materia di riduzione del numero dei parlamentari\".\nL'8 ottobre 2019 la stessa proposta di legge costituzionale \u00e8 stata approvata dalla Camera dei deputati, in seconda deliberazione, a maggioranza dei due terzi dei propri componenti. Il 12 ottobre 2019 il testo \u00e8 stato pubblicato sulla Gazzetta Ufficiale della Repubblica.\nCome si evince dal testo della legge, a seguito dell'entrata in vigore della stessa e solo a partire dalla prossima legislatura, il numero dei deputati diminuir\u00e0 da 630 a 400 (di cui 8 eletti all'estero, invece dei 12 precedenti).\nL'11 gennaio 2020 \u00e8 stato depositato in Cassazione il quesito per indire un referendum sulla legge firmato da 71 senatori, superando cos\u00ec il minimo costituzionale di 64 (1/5 dei componenti di una Camera).\nIl 23 gennaio 2020 l'Ufficio centrale per il referendum della Corte di cassazione ha dichiarato che la richiesta di referendum \u00e8 conforme all'art. 138 Cost. ed ha accertato la legittimit\u00e0 del quesito referendario.\nIn seguito alla deliberazione del Consiglio dei Ministri (adottata nella riunione del 27 gennaio 2020), il Presidente della Repubblica ha indetto, il 28 gennaio 2020, tramite D.P.R., il referendum popolare, ed ha convocato i relativi comizi per domenica 29 marzo 2020. Il D.P.R. \u00e8 stato pubblicato sulla Gazzetta Ufficiale della Repubblica il 29 gennaio 2020.\nIl voto ha sub\u00ecto un rinvio al 20-21 settembre 2020 a causa delle misure di confinamento collegate alla pandemia di COVID-19. La riforma sottoposta a referendum \u00e8 stata approvata con il 69,96% dei voti ed \u00e8 divenuta la legge costituzionale n. 1/2020."}
{"id": "120644", "revid": "9282", "url": "https://it.wikipedia.org/wiki?curid=120644", "title": "Valle Trompia", "text": ""}
{"id": "120647", "revid": "9282", "url": "https://it.wikipedia.org/wiki?curid=120647", "title": "Valle Camonica", "text": ""}
{"id": "120648", "revid": "1610933", "url": "https://it.wikipedia.org/wiki?curid=120648", "title": "Selva Nera", "text": "Selva Nera \u00e8 un'area urbana del Municipio Roma XIV di Roma Capitale (zona \"O\" 10), situata in zona Z. XLVIII Casalotti.\n\u00c8 situata a nord-ovest della capitale all'esterno del Grande Raccordo Anulare, a sud della zona di Selva Candida. Fa parte del piano di Zona B16.\nStoria.\nAnticamente il luogo era coperto da una fitta boscaglia, talmente buia da darle il nome di Selva Nera.\nQui furono martirizzate le sante Rufina e Seconda."}
{"id": "120649", "revid": "1610933", "url": "https://it.wikipedia.org/wiki?curid=120649", "title": "Orice d'Arabia", "text": ""}
{"id": "120653", "revid": "729019", "url": "https://it.wikipedia.org/wiki?curid=120653", "title": "Anelasticit\u00e0 (economia)", "text": "Il concetto di anelasticit\u00e0, in economia, si manifesta come caso limite del concetto di elasticit\u00e0.\nL'elasticit\u00e0 \u00e8 la variazione della quantit\u00e0 richiesta di un prodotto al variare del suo prezzo.\nNel caso di anelasticit\u00e0 a determinate variazioni del prezzo corrispondono variazioni di intensit\u00e0 minore di domanda richiesta dal mercato. \nIn un diagramma cartesiano che rappresenti sulle ascisse (\"x\") il prezzo di un prodotto e sulle ordinate (\"y\") la domanda del prodotto in un dato periodo di tempo, la curva della domanda risulter\u00e0 essere una retta orizzontale, ovvero il grafico della relazione matematica formula_1 con k costante."}
{"id": "120657", "revid": "1222", "url": "https://it.wikipedia.org/wiki?curid=120657", "title": "Aepycerotinae", "text": ""}
{"id": "120658", "revid": "1754422", "url": "https://it.wikipedia.org/wiki?curid=120658", "title": "Materia strana", "text": "La materia strana \u00e8 la materia di quark contenente i quark strange. In natura si ipotizza che la materia strana si trovi nella parte interna particolarmente densa delle stelle di neutroni. \nLe particelle strane sono previste dal modello standard e la loro scoperta \u00e8 stata una validazione del modello del nucleo formato da quark. Le stelle fatte da questo tipo di materia sono dette \"stelle di quark\", che si forma in caso di collasso gravitazionale di una stella di neutroni.\nIpotesi.\n\u00c8 stato ipotizzato che quando il neutronio che forma una stella di neutroni viene sottoposto a una pressione, dovuta alla gravit\u00e0 della stella, sufficientemente alta i singoli neutroni si rompano. I quark che li costituiscono interagiscono tra loro ad altissima pressione e temperatura, quindi guadagnando molta energia, e formando quark strani. A questo stadio la stella viene chiamata stella strana o stella di quark. La materia strana \u00e8 composta da quark up, quark down e quark strange legati gli uni agli altri direttamente dalle interazioni fondamentali. Una \"stella strana\" \u00e8 essenzialmente un gigantesco nucleone. Essa si colloca tra le stelle a neutroni ed i buchi neri sia in termini di massa sia in termini di densit\u00e0; se si aggiungesse una quantit\u00e0 sufficiente di materia alla \"stella strana\", aumentando ancora la sua densit\u00e0 quindi, essa potrebbe collassare in un buco nero, proprio come ogni oggetto raggiunta la densit\u00e0 limite che lo porta al collasso.\nTeorie.\nAlcune teorie ipotizzano che la \"materia strana\" possa essere stabile al di fuori dell'intensa pressione che la produce; se cos\u00ec fosse, potrebbero esistere nello spazio piccoli frammenti substellari di \"stelle strane\" (talvolta chiamati \"strangelet\") in un ampio raggio di dimensioni costantemente al di sotto della scala atomica. Si pensa che la materia ordinaria, venendo a contatto con uno \"strangelet\", possa essere trasformata in \"materia strana\" dalla sua pressione; gli \"strangelet\" sarebbero quindi in grado di \"mangiare\" tutta la materia ordinaria con cui vengono a contatto, come pianeti o stelle. Essi aumenterebbero gradualmente di dimensioni perch\u00e9, dopo aver \"mangiato\" tutti i protoni dei nuclei, acquisterebbero una carica elettrica positiva che attrarrebbe gli elettroni circondandoli con una \"nuvola\" di cariche elettriche negative. Quando la carica divenisse abbastanza grande, lo \"strangelet\" inizierebbe a \"produrre\" elettroni e positroni intorno a s\u00e9 stesso. Ogni nucleo che passasse l\u00ec vicino, vedrebbe annichilirsi tutti i suoi elettroni dai positroni e la carica negativa dello \"strangelet\" lo spingerebbe all'interno. I maggiori fisici teorici, sebbene riconoscano questa possibilit\u00e0, ritengono che sia molto improbabile.\nSi ritiene che gli \"strangelet\" abbiano carica elettrica netta positiva che viene neutralizzata dalla presenza di elettroni degenerati che si dispongono leggermente al di l\u00e0 del confine dello \"strangelet\" come se rappresentassero una specie di \"atmosfera di elettroni\". Se un nucleo atomico di materia ordinaria incontra uno \"strangelet\" esso si avviciner\u00e0 finch\u00e9 inizier\u00e0 a penetrare questa \"atmosfera\" elettrica di carica negativa. A questo punto inizier\u00e0 a risentire del potenziale elettrico positivo e quindi subir\u00e0 una repulsione da parte dello \"strangelet\". I nuclei sufficientemente energetici o i neutroni, che non risentono della carica elettrica, possono raggiungere lo \"strangelet\" ed esserne assorbiti; il rapporto tra i quark up, down e strange verr\u00e0 riaggiustato mediante il decadimento beta.\nLa \"materia strana\" \u00e8 uno dei candidati costituenti della materia oscura prevista in numerose teorie cosmologiche."}
{"id": "120659", "revid": "767487", "url": "https://it.wikipedia.org/wiki?curid=120659", "title": "Tommy Stinson", "text": "Biografia.\nStinson aveva appena dodici anni quando si un\u00ec al fratello Bob, a Paul Westerberg e a Chris Mars per costituire i Replacements. Suon\u00f2 il basso nel gruppo fino al loro scioglimento nel 1991.\nDopo la fine dei Replacements, Tommy Stinson form\u00f2 i Bash and Pop, progetto che ebbe vita breve, e poi i Perfect, il cui album del 1997 \"Seven Days a Week\" non fu distribuito per problemi della casa discografica. Nel 1998 si un\u00ec ai Guns N' Roses.\nRocker vecchio stile, con massicce influenze punk, Stinson ha pubblicato nel 2004 il suo primo album solista \"Village Gorilla Head\", che molti ritengono uno dei migliori album rock degli ultimi 10 anni. Nello stesso anno venne finalmente distribuito anche l'album dei Perfect registrato nel 1997, con il nuovo titolo di \"Once Twice Three Times a Maybe\".\nStinson, oltre ai propri lavori, si occupa anche di altri artisti avendo prodotto l'album di esordio dei Bobot Adrenaline, giovane band punk statunitense.\nSuccessivamente ha collaborato con i Soul Asylum dopo la scomparsa del bassista Karl Mueller, aiutandoli a completare il loro ultimo album ed esibendosi in alcune date con loro\nInfine, \u00e8 in uscita il film \"Tutte le cose che non sai di lui\", con Jennifer Garner, in cui Stinson ha contribuito per la colonna sonora."}
{"id": "120660", "revid": "9498", "url": "https://it.wikipedia.org/wiki?curid=120660", "title": "Sidonius Apollinaris", "text": ""}
{"id": "120662", "revid": "287204", "url": "https://it.wikipedia.org/wiki?curid=120662", "title": "Disturbi respiratori nel sonno in et\u00e0 pediatrica", "text": "Il principale tra i disturbi respiratori nel sonno in et\u00e0 pediatrica, come ormai da alcuni anni definito dall\"American Thoracic Society\" \u00e8 la \"sindrome delle apnee ostruttive nel sonno\" (OSAS) in et\u00e0 pediatrica, ovvero \"un disturbo respiratorio che si verifica nel sonno ed \u00e8 caratterizzato da episodi prolungati di parziale ostruzione e/o di ostruzione completa intermittente (apnea ostruttiva) delle alte vie che disturbano la ventilazione notturna e l'architettura del sonno\".\nSintomi.\nIn et\u00e0 pediatrica i sintomi predominanti sono rappresentati dal russamento, dalla difficolt\u00e0 respiratoria nel sonno o dalla presenza di apnee e dallo sviluppo di disturbi neurocognitivi e comportamentali (iperattivit\u00e0, deficit di attenzione).\nIl russamento \u00e8 particolarmente rumoroso in questi bambini ed \u00e8 presente per la maggior parte della notte. Stabilire la diagnosi e determinare il tipo pi\u00f9 appropriato di intervento per un bambino con apnee ostruttive nel sonno si \u00e8 dimostrato negli ultimi anni un processo pi\u00f9 complicato di quanto inizialmente descritto in letteratura. Appare evidente infatti che quello che noi consideriamo la tipica presentazione delle OSAS nel bambino, l'apnea ostruttiva e l'ipossiemia, appaiono essere solo la punta dell'iceberg. \nI disturbi del sonno sono dunque come un continuum che include il \"russamento primario\", una condizione con minime alterazioni fisiologiche o complicanze; la \"sindrome da aumento delle resistenze delle alte vie respiratorie\" (UARS), un sottotipo o una variante della pi\u00f9 classica sindrome ostruttiva caratterizzata da un incremento delle resistenze delle alte vie e da un lavoro respiratorio durante il sonno associata a russamento con sintomi diurni di sonnolenza e/o diminuita capacit\u00e0 neuro-cognitiva, la \"ipoventilazione ostruttiva\", caratterizzata da una ostruzione parziale delle alte vie, russamento e aumento del lavoro respiratorio, pattern respiratori ipoventilanti spesso con assenza di apnee che portano ad incremento della CO2 per la maggior parte del sonno in assenza di patologia polmonare; ed infine la \"sindrome delle apnee ostruttive nel sonno\" (OSAS) con la classica presentazione di prolungate e parziali ostruzioni delle vie aeree con russamento interrotte da ostruzioni totali delle apnee che hanno come conseguenza sonno disturbato e sintomi diurni.\nIn taluni casi, quelli pi\u00f9 gravi, questo incremento di CO2 a danno dell'ossigenazione del sangue pu\u00f2 portare a casi rari di cianosi, con l'evidente colorazione bluastra intorno alle labbra."}
{"id": "120665", "revid": "122658733", "url": "https://it.wikipedia.org/wiki?curid=120665", "title": "Antilocapridae", "text": "Gli Antilocapridi sono una famiglia di Artiodattili endemica del Nord America. Sono tutti estinti da molto tempo con la sola eccezione dell'antilocapra.\nTassonomia.\nORDINE \"Artiodactyla\"\nDi tutti questi generi e specie, l'unico membro della famiglia a sopravvivere ancora \u00e8 l'antilocapra."}
{"id": "120666", "revid": "9", "url": "https://it.wikipedia.org/wiki?curid=120666", "title": "Carlo il Semplice", "text": ""}
{"id": "120667", "revid": "9", "url": "https://it.wikipedia.org/wiki?curid=120667", "title": "Luigi IX il Santo", "text": ""}
{"id": "120669", "revid": "287204", "url": "https://it.wikipedia.org/wiki?curid=120669", "title": "Terzo di Camollia", "text": ""}
{"id": "120670", "revid": "34928", "url": "https://it.wikipedia.org/wiki?curid=120670", "title": "Terzo di San Martino", "text": ""}
{"id": "120671", "revid": "34928", "url": "https://it.wikipedia.org/wiki?curid=120671", "title": "Terzo di Citt\u00e0", "text": ""}
{"id": "120672", "revid": "124466535", "url": "https://it.wikipedia.org/wiki?curid=120672", "title": "Hillary Clinton", "text": "Prima di intraprendere l'attivit\u00e0 politica, ha esercitato la professione di avvocato e docente di diritto penale, diventando la prima donna a essere ammessa come socio nel \u00abRose Law Firm\u00bb, uno degli studi legali pi\u00f9 antichi degli Stati Uniti; ha inoltre fatto parte dei consigli d'amministrazione delle multinazionali Walmart e Lafarge.\n\u00c8 sposata con Bill Clinton dal 1975; a seguito dell'elezione del marito alla carica di Presidente degli Stati Uniti d'America, \u00e8 stata \"first lady\" dal 1993 al 2001. Successivamente ha prestato servizio per otto anni come senatrice in rappresentanza dello Stato di New York (2001-2009), venendo eletta per il suo primo mandato mentre era ancora \"first lady\" e diventando quindi la prima moglie di un presidente a ricoprire una carica elettiva. Durante la sua permanenza al Congresso, sostenne apertamente l'intervento armato in Afghanistan e in Iraq, ma in un secondo momento critic\u00f2 la gestione delle operazioni militari da parte dell'amministrazione di George W. Bush.\nNel 2008 prese parte alle elezioni primarie del proprio partito in previsione delle consultazioni presidenziali dello stesso anno; dopo un aspro confronto fu sconfitta dal senatore Barack Obama, conseguendo tuttavia il maggior numero di suffragi popolari (quasi 18 milioni) nella storia delle primarie statunitensi. La senatrice annunci\u00f2 in seguito il proprio appoggio nei confronti di Obama, poi eletto presidente. Hillary Clinton svolse le funzioni di segretario di Stato fra il gennaio del 2009 e il febbraio del 2013, rinunciando all'incarico al termine del primo mandato di Obama e venendo sostituita da John Kerry.\nNel 2016 partecip\u00f2 nuovamente alle primarie democratiche: avendo conseguito il maggior numero di delegati, ottenne la candidatura ufficiale per le successive elezioni presidenziali, diventando la prima donna a correre per la presidenza in rappresentanza di uno dei due maggiori partiti politici, e la terza in assoluto dopo Tonie Nathan e Victoria Woodhull. Pur vincendo il voto popolare nazionale, perse il Collegio Elettorale e la Presidenza contro il candidato del Partito Repubblicano Donald Trump Il 5 marzo 2019 ha rinunciato a candidarsi per le elezioni presidenziali del 2020..\nDal 1\u00ba gennaio 2020 \u00e8 rettrice della Queen's University di Belfast.\nBiografia.\nInfanzia e giovinezza.\nHillary Diane Rodham nacque all'Edgewater Hospital di Chicago, Illinois, e crebbe a Park Ridge. Suo padre, Hugh Ellsworth Rodham, figlio d'immigrati inglesi, era dirigente di un'industria tessile a Scranton, Pennsylvania, mentre sua madre, Dorothy Emma Howell Rodham, \u00e8 una casalinga. Hillary ha due fratelli minori, Hugh e Tony. Il padre, successivamente, cre\u00f2 una fiorente attivit\u00e0 imprenditoriale per realizzare stampati sui tessuti, la Rodrik Fabrics.\nA Park Ridge, Hillary, da bambina era impegnata in diverse attivit\u00e0 della chiesa e della scuola, partecip\u00f2 attivamente a diverse discipline sportive ottenendo numerosi riconoscimenti nelle Girl Scouts of the USA. Prima di diplomarsi alla Maine South High School, frequent\u00f2 la Maine East High School, dove ricopr\u00ec il ruolo di rappresentante di classe, membro del consiglio degli studenti e membro della National Honor Society. Durante il suo ultimo anno di liceo, ricevette il primo premio in scienze sociali. Cresciuta in una famiglia conservatrice, lavor\u00f2, nel 1964, come volontaria nella campagna presidenziale per il candidato repubblicano Barry Goldwater. I suoi genitori le diedero libert\u00e0 di scelta su quale carriera intraprendere.\nNel 1965 entr\u00f2 al Wellesley College, divenne attiva in politica e ottenne la carica di presidente della sezione del Wellesley College dei College Republicans. In giovent\u00f9 fu investita dalla notizia della morte del \"leader\" dell'associazione per i diritti civili Martin Luther King che aveva conosciuto di persona nel 1962.\nDopo aver frequentato il programma \"Wellesley in Washington\", grazie all'insistenza del professor Alan Schechter, il suo orientamento politico divenne molto pi\u00f9 liberale, entrando a far parte del Partito Democratico. Rodham si laure\u00f2 nel 1969 con onore in Scienze politiche. Divenne la prima studentessa nella storia del Wellesley College a presentare la cerimonia di consegna dei diplomi. La Associated Press riport\u00f2 all'epoca che il discorso di Hillary ricevette un'ovazione pubblica durata sette minuti. Fu al centro di un articolo pubblicato dalla rivista \"Life\", a causa della reazione a una parte del suo discorso che criticava il senatore repubblicano Edward W. Brooke III, l'oratore che l'aveva preceduta.\nNel 1969, entr\u00f2 alla Yale Law School, al servizio del \"Board of Editors\" della Yale Review of Law and Social Action, lavorando con i bambini emarginati presso l'ospedale Yale-New Haven. Durante l'estate del 1970, le fu assegnata una borsa di studio per lavorare al Children's Defense Fund a Cambridge, Massachusetts, nello Stato del Massachusetts. Alla fine della primavera del 1971, inizi\u00f2 a frequentare Bill Clinton, anch'egli studente della Yale Law School. Durante l'estate del 1971, si trasfer\u00ec a Washington per lavorare nel sottocomitato sugli immigrati del Senatore Walter Mondale. Nel comitato aveva il compito di effettuare ricerche sui problemi degli emigrati in relazione alla loro capacit\u00e0 di adattamento e alla loro possibilit\u00e0 di accesso all'assistenza sanitaria e all'istruzione. Nell'estate del 1972, lavor\u00f2 negli Stati occidentali nella campagna del candidato democratico alle elezioni presidenziali, George McGovern. Durante il suo secondo anno alla scuola di legge, lavor\u00f2 come volontaria allo Yale Child Study Center, anche qui per studiare lo sviluppo del cervello nella prima fase dell'infanzia. S'interess\u00f2 inoltre di casi di abusi su minori presso l'ospedale di Yale-New Haven. Lavorando nei Servizi Legali della citt\u00e0, forn\u00ec un servizio di assistenza legale gratuito alle persone povere. Nel 1973 a Yale, ricevette una laurea \"Juris Doctor\", con una tesi sui diritti dei minori, specializzandosi in pedagogia e medicina presso lo Yale Child Study Center.\nMatrimonio e famiglia, carriera da avvocato e \"first lady\" dell'Arkansas.\nDurante i suoi studi immediatamente successivi alla laurea, collabor\u00f2 come avvocato, sia per il Children's Defense Fund, sia come consulente per il Carnegie Council on Children. Entr\u00f2 a far parte dello staff d'inchiesta dell\"impeachment\" presidenziale, informando il Comitato giudiziario durante lo scandalo Watergate. In seguito divenne un membro dell'University of Arkansas, Fayetteville School of Law, dove contemporaneamente insegnava Bill Clinton.\nL'11 ottobre 1975 Hillary Rodham e Bill Clinton si sposarono a Fayetteville, Arkansas; mantenne il proprio nome \"Hillary Rodham\". Vissero in quel luogo per un breve periodo, e successivamente si trasferirono nella capitale dello Stato, Little Rock, da dove Bill condusse la sua prima campagna per il congresso statunitense. Nel 1976, Hillary Rodham entr\u00f2 a far parte del Rose Law Firm, specializzandosi in casi di propriet\u00e0 intellettuale, proseguendo inoltre la carriera nell'avvocatura. Il presidente Jimmy Carter la inser\u00ec, nel 1978, nella prestigiosa lista del Legal Services Corporation.\nNello stesso anno, con l'elezione di suo marito come Governatore dell'Arkansas, Rodham divenne \"first lady\" dell'Arkansas, titolo che mantenne per 12 anni.\nNel 1979, divenne la prima donna a essere divenuta socia del Rose Law Firm.\nIl 27 febbraio 1980 diede alla luce una bambina, Chelsea Victoria, unica figlia dei Clinton.\nNello stesso anno Bill Clinton fu sconfitto nella corsa a governatore, cos\u00ec la famiglia Clinton fu costretta a lasciare la sede del governo. Nel febbraio 1982, Bill Clinton annunci\u00f2 la sua offerta per riottenere l'incarico, annuncio che avrebbe avuto in seguito esito favorevole. Nello stesso periodo, Rodham incominci\u00f2 a utilizzare il nome Hillary Rodham Clinton.\nCome \"first lady\" dell'Arkansas, presiedette l'Arkansas Educational Standards Commitee, dove, con successo, lott\u00f2 per migliorare la qualit\u00e0 professionale dei test attitudinali dei nuovi insegnanti. Fece inoltre parte del Rural Health Advisory Committee, introducendo un programma chiamato \"Arkansas' Home Instruction Program for Preschool Youth\", un programma di supporto prescolastico e di alfabetizzazione. Nel 1983 fu nominata Donna dell'Anno dell'Arkansas, mentre nel 1984, Madre dell'Anno dell'Arkansas.\nDurante la sua carriera come \"first lady\" dell'Arkansas, continu\u00f2 a operare in ambito giudiziario con il Rose Law Firm. Nel 1988 e nel 1991, il National Law Journal la nomin\u00f2 uno dei 100 avvocati pi\u00f9 influenti degli Stati Uniti. Partecip\u00f2 inoltre alla fondazione dell'Arkansas Advocates for Children and Families e oper\u00f2 nell'albo dei Servizi Legali dell'Arkansas Children's Hospital e per il Children's Defense Fund.\nDal 1985 al 1992, oper\u00f2 nel consiglio di amministrazione sia per il \"The Country's Best Yogurt\", sia per Wal-Mart; lavor\u00f2 inoltre per Lafarge, un'azienda industriale francese, la pi\u00f9 grande produttrice al mondo di manifatture in cemento.\n\"First lady\" degli Stati Uniti.\nQuando Bill Clinton divenne presidente degli Stati Uniti, nel gennaio 1993, Hillary Rodham Clinton divent\u00f2 la \"first lady\". Fu la prima ad aver conseguito una laurea, nonch\u00e9 la prima a vantare una carriera professionale di grande successo. \u00c8 considerata come la pi\u00f9 influente \"first lady\" americana dai tempi di Eleanor Roosevelt.\nNel 1993 il Presidente nomin\u00f2 sua moglie capo dell'unit\u00e0 sulla Riforma della Sanit\u00e0 Nazionale. Il suggerimento di questa unit\u00e0, comunemente chiamata \"Clinton health care plan\" e soprannominata \"Hillarycare\" dai suoi oppositori, non riusc\u00ec a ottenere il supporto sufficiente per poter giungere al voto in entrambe le camere del Congresso, nonostante queste fossero a maggioranza Democratica. Il progetto venne dunque abbandonato nel settembre del 1994. Nel suo libro, \"Living History\", Hillary Clinton riconobbe che la sua inesperienza politica aveva certamente contribuito alla sconfitta, ma anche tanti altri fattori ne erano responsabili. Dieci anni dopo, la parola \"Hillarycare\" veniva ancora utilizzata come una sorta di \"marchio\", a volte, fuori luogo screditante, di tutti i piani concepiti per migliorare la sanit\u00e0 a livello universale. In quel periodo, nel bel mezzo delle elezioni del 1994, i Repubblicani usarono la sua impopolarit\u00e0 come grimaldello nella campagna elettorale, testimoni di un netto incremento di seggi dei Repubblicani, con 53 alla Camera dei Rappresentanti, e 7 al Senato.\nAlcuni critici considerarono inappropriato che una \"first lady\" giocasse un ruolo centrale nelle questioni politiche. Al contrario, chi la sosteneva, replic\u00f2 che Hillary Clinton non era affatto diversa dagli altri consiglieri della Casa Bianca e che gli elettori erano consapevoli del ruolo attivo che avrebbe avuto durante la Presidenza del marito. Infatti, durante la campagna elettorale, Bill Clinton aveva dichiarato che votare per lui significava prendere \u201c\"due al prezzo di uno\"\u201d. Questa osservazione port\u00f2 alcuni oppositori a riferirsi ai Clinton come ai \"co-Presidenti\", a volte anche soprannominati \u201c\"Billary\"\u201d.\nSenatrice per lo Stato di New York.\nA seguito del ritiro dalla politica del senatore Daniel Patrick Moynihan, avvenuto nel novembre del 1998, diversi membri del Partito Democratico, tra cui il membro della Camera dei rappresentanti, Charles B. Rangel, insistettero affinch\u00e9 si candidasse, nel 2000, alle successive elezioni del Senato degli Stati Uniti, come rappresentante dello Stato di New York. La donna accett\u00f2, divenendo cos\u00ec la prima \"first lady\" degli Stati Uniti a candidarsi per una carica elettiva. Non essendo per\u00f2 mai vissuta a New York prima delle elezioni del 2000 e non avendo mai partecipato attivamente alla vita politica dello Stato, fu accusata dai suoi oppositori di \"carpetbagger\". Suo avversario del Partito Repubblicano fu inizialmente l'allora sindaco di New York Rudy Giuliani, il quale per\u00f2 si ritir\u00f2 dalla campagna elettorale dopo che gli fu diagnosticato un cancro alla prostata, venendo sostituito da Rick Lazio.\nNel corso della campagna elettorale, Hillary Clinton visit\u00f2 ogni singola contea dello Stato di New York, promettendo ai cittadini di migliorare la loro situazione economica, di creare nuovi posti di lavoro e di investire nelle imprese, soprattutto in quelle del settore \"high-tech\". Le elezioni si conclusero il 7 novembre del 2000 con la vittoria dell'allora \"first lady\", la quale ottenne il 55,27% dei voti, contro il 43,01% di Rick Lazio.\nHillary Clinton ha sostenuto con forza l'azione militare statunitense del 2001 in Afghanistan, cos\u00ec come nell'ottobre 2002 ha votato a favore della risoluzione del Congresso sulla guerra d'Iraq, che ha autorizzato il presidente George W. Bush a usare la forza militare contro l'Iraq.\nCandidatura alle Primarie del Partito Democratico per le Elezioni presidenziali del 2008.\nNel 2007 Hillary Clinton annunci\u00f2 la propria candidatura alle elezioni primarie in vista delle Elezioni Presidenziali 2008.\nLa candidatura era gi\u00f9 stata ventilata nel 2000 al termine del secondo mandato del marito Bill. Il 20 gennaio 2007, dal proprio sito web, annunciava la formazione di un comitato esplorativo a cui erano stati stanziati oltre 50 milioni di dollari, mentre i Clinton avevano chiuso il \"blind trust\" con cui era stata appoggiata la candidatura di Bill, per evitare polemiche, circa ombre sul finanziamento, dichiarando di aver costituito un patrimonio di oltre 100 milioni di dollari tra libri, discorsi pubblici e altre attivit\u00e0, una volta lasciata la Presidenza. Lo slancio alla sua candidatura venne data dal rifiuto di candidarsi dagli ultimi due candidati presidenti nel 2000 e 2004 Al Gore e John Kerry, .\nI sondaggi davano la Clinton come grande favorita (con un consenso tra 30-40%) tra tutti i candidati democratici tra cui spiccavano, soprattutto, il giovane senatore afroamericano dell'Illinois, Barack Obama (23%) e l'ex senatore della Carolina del Nord ed ex candidato vicepresidente democratico nel 2004 John Edwards, (16%) vicini per i sondaggi e nella raccolta fondi. A costoro si aggiungeranno dei candidati minori come Joe Biden, Chris Dodd, Mike Gravel, Dennis Kucinich e Bill Richardson che si ritireranno dopo il primo voto.\nIl 3 gennaio 2008, nel primo \"caucus\" dell'Iowa, Obama vinse, a sorpresa, con il 38% mentre la favorita Clinton fu superata persino da Edwards con il 30% contro il 29%. Infatti il giovane senatore nero, aveva impostato il suo messaggio su un forte programma di cambiamento al grido di \"Yes, we can\", rafforzato dall'essere un afroamericano di umili origini che per la prima volta correva per divenire Presidente creando un movimento di popolo intorno alla sua figura che appannava la candidatura di una prima donna, forse troppo legata alla vecchia politica. Questa campagna elettorale inoltre fu la prima in cui ebbero un ruolo fondamentale i \"social network\", utilizzati soprattutto da Obama per lanciare il suo messaggio di cambiamento e speranza, anche in antitesi con la grande macchina organizzativa dei Clinton, costituita di volontari e porta a porta.\nTuttavia questa organizzazione port\u00f2 ad arginare la prima vittoria di Obama, consentendo alla Clinton di conquistare, sul filo del rasoio, le primarie del New Hampshire (39%-36%) e anche quelle del ricco Nevada (51%-45%) nonostante molti dei \"superdelegati\", ovvero i \"leader\" non eletti del Partito che votano alla Convention in questi Stati, si fossero schierati pi\u00f9 con Obama che con la Clinton, mentre a livello nazionale la maggioranza era con lei.\nDi fronte all'avanzata di Obama, gli animi iniziarono a riscaldarsi tra i due candidati maggiori. Bill Clinton accus\u00f2 Obama di essere nulla di pi\u00f9 di un \"candidato nero\", affermando anche in un comizio in South Carolina che i diritti dei neri dovevano ringraziare la lungimiranza del bianco presidente Lyndon B. Johnson nell'approvare il \"Civil Rights Act\", ridimensionando il ruolo del predicatore nero Martin Luther King, morto pochi giorni prima in una marcia pacifica per i diritti a Memphis nel 1968. La \"gaffe\" di Clinton ebbe un effetto dirompente nella campagna elettorale danneggiando irrimediabilmente la sua campagna, spezzando quell'antico legame tra i Clinton e le comunit\u00e0 afroamericane, solidissimo ai tempi della sua Presidenza, spostandolo sulla figura di Obama. Tuttavia anche Obama attacc\u00f2 pi\u00f9 volte Hillary come emblema di un passato controverso fatto di molte scelte politiche sbagliate, prima fra tutte, il suo voto in Senato favorevole alla guerra in Iraq. Il voto nelle primarie della Carolina del Sud vide quindi trionfare Obama con il 55%, lasciando Clinton al 33% ed Edwards al 18%, che si ritir\u00f2. Ora la sfida divenne un duello a due tra Obama e Clinton. Pochi giorni dopo, Hillary stravinse a mani basse nel voto in due grandi e importanti Stati come Michigan (55%-50%) e Florida (50%-33%). Tuttavia il voto fu caratterizzato da ricorsi e controricorsi, in quanto il nome della candidata era l'unico a essere presente sulle schede, mentre gli altri candidati, tra cui principalmente Obama, si erano rifiutati di essere inseriti in contrasto con la decisione locale di anticipare il voto in questi importanti Stati, decisione che aveva aperto sia dispute legali con il Comitato nazionale Democratico, sia un'affluenza tra le pi\u00f9 basse di sempre. Infine, dopo una lunga mediazione tra il Comitato democratico nazionale e i comitati locali, si decise di far valere alla \"Convention\" la met\u00e0 i delegati e superdelegati di questi Stati, determinando cos\u00ec sempre la vittoria della Clinton, ma meno nettamente di quanto si pensasse, in quanto molti si schierarono con Obama.\nIl 5 febbraio, il \"SuperTuesday\", che metteva in palio 23 Stati, avvenne in un clima di ritrovata unit\u00e0 e di tensioni sopite, dopo che il clima era diventato incandescente. Obama ricevette tuttavia il supporto importante di Ted Kennedy e di altri membri della famiglia Kennedy che lanciarono la voltata finale quando anche i sondaggi avevano consolidato una sua inversione di tendenza a suo favore. Obama trionf\u00f2 nettamente in alcuni Stati del profondo sud povero con forti minoranze afroamericane tra i democratici e tradizionalmente repubblicani come Alabama (42%-56%), Alaska (25%-75%), Georgia (31%-66%), Idaho (17%-80%) Dakota del Nord (37%-61%), Missouri (48%-49% quasi pareggio), Kansas (26%-74%), Utah (39%-57%) e diversi Stati dell'East Coast Democratica come Connecticut (47%-51%) e Delaware (42%-53%), oltre a Stati bianchi industrializzati come il Minnesota (32%-66%) o Stati in bilico a composizione mista come il Colorado (32%-67%) e senza considerare l'importante Illinois (33%-65%), suo Stato natale di cui era anche senatore, dove stravinse senza problemi. Clinton tuttavia non demordette, anzi ottenne enormi successi anche se pi\u00f9 risicati. Nonostante gli Stati rurali e piccoli premiassero Obama, la vittoria negli Stati pi\u00f9 grandi dove concentrava tutte le sue risorse di tempo e denaro come California (51%-43%), Stato di New York (57%-40%, Stato di cui era senatrice), Massachusetts (56%-41% nonostante l'appoggio dei Kennedy a Obama), New Jersey (54%-44%) ma anche in alcuni Stati importanti del Sud in cui le minoranze nere ma soprattutto latine erano ancora fedeli ai Clinton come Arizona (50%-42%), Arkansas (70%-26%, Stato di origine di Bill di cui fu governatore), Nuovo Messico (49%-48% quasi pareggio), Oklahoma (55%-31%) e Tennessee (54%-40%) riusc\u00ec a pareggiare e addirittura a vincere per un pugno di delegati con 1\u00a0056 delegati totali contro 1\u00a0036 di Obama, che per\u00f2 vinse i delegati del voto popolare. Obama ha vinto soprattutto nei \"caucus\", tra i giovani, tra gli afroamericani, tra gli uomini sotto i 45 anni e con titoli universitari superiori, nel Nord-West, nel Mid East e nell'East Coast; Clinton ha vinto invece nelle grandi primarie grazie alla mobilitazione capillare della sua macchina organizzativa tra le donne bianche, tra gli elettori superiori ai 65 anni, tra le persone con titoli di studi pi\u00f9 modesti e nel Sud dei grandi Stati.\nA febbraio, dopo il sostanziale pareggio del \"SuperTuesday\", Clinton decise di prestare 5 milioni di tasca sua alla campagna elettorale. La mossa fu giudicata male dai suoi investitori, segnalando possibili difficolt\u00e0 di rilanciarsi nella sfida, che oramai vedeva Obama come netto favorito. Infatti, dopo pochi giorni, il comitato di Obama comunic\u00f2 di aver raccolto in poco tempo oltre 32 milioni di dollari e portato il numero di volontari oltre i 500\u00a0000 collaboratori. Nelle primarie intanto, Obama si rafforzava ovunque. Vinse bene nella grande Louisiana (36%-57%) e nettamente nello Stato di Washington (31%-68%), oltre che nei piccoli \"caucus\" di Nebraska (32%-68%), Isole Vergini (7%-90%) e Maine (40%-59%). Trionf\u00f2 anche con forza nel cosiddetto \"Democrats Abroad\" (32%-66%), ovvero il voto dei Democratici all'estero, segnando la sua popolarit\u00e0 acquisita in tutto il mondo e doppiando Hillary. Vittorie importanti anche nel Distretto di Columbia (24%-75%), Maryland (36%-61%), Virginia (35%-64%), Hawaii (24%-76%) e nel popoloso Wisconsin (41%-58%) con vittorie chiare e nette segnando come l'apparato democratico avesse oramai abbandonato l'ex favorita Clinton per convergere sulla nuova stella di Obama, come dimostrato da molti superdelegati passati con lui.\nNonostante la minimizzazione la campagna di Hillary era fortemente in difficolt\u00e0. Cominciarono i primi licenziamenti e la possibilit\u00e0 di perdere l'enorme vantaggio di cui si godeva dall'inizio. Tuttavia, grazie all'incondizionato supporto di anziani bianchi, classe operaia democratica e latini, come previsto dai sondaggi, Hillary ottenne una sorprendente vittoria sul filo di lana nei due Stati chiave di Ohio (53%-45%) e Texas (51%-47%) ma anche nel piccolo Rhode Island (58%-40%), anche se di pochi punti rispetto ai 10-20 previsti. Inoltre questo si determin\u00f2 dall'emergere di alcuni scandali di Obama come quelli di un suo collaboratore, Tony Retzko, a processo per corruzione a Chicago, o di contatti ambigui con il Canada sulla discussione di una nuova bozza di Trattato di Libero Scambio Nordamericano che avrebbe favorito alcuni sponsor. Inoltre le TV di questi Stati vennero inondate da uno spot che divenne celebre, nel quale, da un telefono rosso giungeva una chiamata dalla \"Situation room\" per avvisare il Presidente di un'emergenza improvvisa con un Obama impacciato e impreparato ribadendo il concerto dell'esperienza, uno dei cavalli di battaglia della Clinton.\nPer la prima volta dalle primarie Clinton ricevette un numero maggiore di delegati, anche se il voto delle primarie in Florida e Michigan incise per la met\u00e0, come stabilito dalle delegazioni. Obama per\u00f2 vinse facilmente con alte percentuali nei \"caucus\" del Vermont (39%-59%), dello Wyoming (38%-68%) e del Mississippi (37%-61%). Inoltre Obama ricevette l'appoggio dei delegati di tutti i candidati minori ritiratisi, soprattutto quelli di Edwards e di Richarson, che aveva ricoperto importanti ruoli nel Governo Clinton.\nDopo tutto questo, anche tra i \"media\" e giornali, inizi\u00f2 a serpeggiare la convinzione che la vittoria della Clinton fosse sempre meno probabile, nonostante gli imminenti voti di Pennsylvania e North Carolina, visto oramai un vantaggio considerevole dell'avversario. Clinton, infatti, avrebbe dovuto vincere entrambe queste sfide, convincere a far valere totalmente il voto dei delegati contestati in Michigan e in Florida e inoltre, convincere diversi superdelegati ad abbandonare Obama per sostenerla. Sia gli stessi vertici del Partito sia la \"speaker\" Nancy Pelosi, sconsigliarono di delegittimare il candidato vincitore dei voti popolari. Inoltre erano forti le voci di riunire il partito dietro Obama, dato che si temeva una \"Open Convention\", cio\u00e8 una \"Convention\" senza un chiaro vincitore, e che questo avrebbe permesso la vittoria del presunto candidato repubblicano, il senatore dell'Arizona e l'ex eroe-prigioniero di guerra John McCain, che, dopo la sua vittoria, aveva compattato il partito repubblicano sul suo nome. Tuttavia Clinton non solo decise di non mollare, ma rilanci\u00f2, tramite \"YouTube\", il sermone di un predicatore nero vicino a Obama, in cui chiedeva a Dio la forza per punire tutti i torti subiti dalla comunit\u00e0 afroamericano e da cui il senatore non si era mai dissociato, e garantendo che avrebbe ottenuto la vittoria per la nomination democratica.\nIl 22 aprile, Hillary ottenne un'importante vittoria chiara nella industrializzata Pennsylvania (55%-45%), determinando la sua forza tra l'elettorato bianco, anziano e industrializzato al contrario di Obama, forte tra i giovani e gli afroamericani. Tuttavia, dopo pochi giorni, il senatore dell'Illinois, il 5 maggio, ottiene forse la vittoria decisiva nella Carolina del Nord (42%-56%), vincendo di oltre 15 punti mentre Hillary vinse per 2 soli punti nell'Indiana (51%-49%).\nA questo punto, Obama, nonostante non avesse ancora un numero sufficiente di delegati vincolanti, secondo gli esperti, avrebbe avuto la certezza della nomina democratica, tanto da concentrarsi in un discorso contro McCain invece che Clinton.\nPochi giorni dopo, altri superdelegati svincolati, cambiarono idea decidendo il sostegno al senatore nero, portandolo a superare per la prima volta Hillary, anche tra i superdelegati. A questo punto una vittoria appariva impossibile.\nTuttavia la Clinton sorprendentemente vinse le primarie in Virginia Occidentale (67%-26%) e in Kentucky (66%-37%), soprattutto grazie al sostegno degli Indiani Appalachi, che preferivano il suo nome a quello di Obama, ma la vittoria di Obama in Oregon (41%-59%) sembr\u00f2 spegnere di nuovo ogni speranza. Egli stesso, in uno storico discorso a Des Moines, in Iowa, primo test delle primarie dove il suo nome era emerso a sorpresa fino a raggiungere il primato, afferm\u00f2: \"Ci avete messo alla portata la nomination democratica come Presidente degli Stati Uniti. \u00c8 storia. Grazie a tutti voi\". Clinton comunque decise di far ricorso al Comitato nazionale democratico chiedendo la pienezza del voto per i delegati di Michigan e Florida, boicottate per vizi dagli altri concorrenti. Quest'ultimo decise di venirle incontro reintegrando totalmente i delegati del Michigan e lasciando a met\u00e0 il valore di voto di quelli della Florida. Comunque anche qualora fossero stati considerati tutti pienamente, Clinton avrebbe avuto bisogno di un numero di superdelegati disposti ad abbandonare Obama per convergere sul suo nome, visto che Obama contava ancora ben 137 delegati prima di Porto Rico, vinto poi da Clinton (68%-32%), grazie ai Latini.\nIl 3 giugno, le primarie finali in Montana (41%-56%) e Sud Dakota (55%-45%) vedono la vittoria di Obama nel primo e di Clinton nel secondo. Tuttavia gi\u00e0 la sera prima, con il vincolo di alcuni superdelegati che avevano giurato fedelt\u00e0 a Obama, quest'ultimo era diventato il candidato presunto superando la soglia dei 2.117. Clinton di fronte alle pressioni che chiedevano di riconoscere il risultato, rimand\u00f2 la decisione all'indomani. Il giorno dopo, attraverso una lettera aperta a sostenitori e militanti, spedita tramite mail, afferm\u00f2 che \"continuer\u00e0 a combattere per le sue idee da realizzarsi mediante l'elezione di Barack Obama a Presidente degli Stati Uniti d'America, congratulandosi con lui per la bella campagna e dandogli il suo pieno supporto\".\nQueste primarie hanno registrato il pi\u00f9 alto numero di votanti in assoluto pari al 27% del corpo elettorale totale e superando il precedente record del 25.9% delle primarie del 1972. L'affluenza \u00e8 stata elevata soprattutto negli Stati tradizionalmente repubblicani dove, caso rarissimo, l'affluenza dei democratici super\u00f2 anche quella dei repubblicani.\nA fine competizione, Hillary Clinton ottenne il maggior numero di voti popolari in assoluto in tutte le elezioni primarie nella storia di entrambi gli schieramenti totalizzando 17\u00a0857\u00a0501 voti (quasi 300\u00a0000 in pi\u00f9 di Obama, secondo miglior record) pari al 48%. Vinse 23 Stati e conquist\u00f2 1978 delegati.\nNella \"Convention\" di Denver in Colorado, che incoron\u00f2 Obama candidato democratico, Hillary Clinton pronunci\u00f2 un suo famoso discorso in cui, ribadendo la forte amarezza per non essere riuscita a vincere, si disse molto orgogliosa perch\u00e9 \"per la prima volta, quel vetro di cristallo che impedisce a una donna di raggiungere anche il traguardo pi\u00f9 alto, avr\u00e0 da oggi 17\u00a0857\u00a0501 crepe in pi\u00f9 e che un giorno sar\u00e0 rotto\".\nSegretario di Stato.\nQuando Obama venne eletto presidente nel 2008, molti politici americani scommisero sul fatto che egli avrebbe affidato a Hillary Clinton il dipartimento di Stato, ma pi\u00f9 volte Hillary disse di voler rifiutare il ruolo, in quanto impaziente di riprendere il posto di senatrice al Congresso. Nonostante ci\u00f2, Hillary Clinton accett\u00f2 il ruolo e nel gennaio 2009 giur\u00f2 come 67\u00b0 segretario di Stato.\nLe sfide pi\u00f9 importanti che dovette affrontare furono la cattura di Osama bin Laden, le crescenti minacce del terrorismo, gli attacchi al consolato di Bengasi, le sfide dei mutamenti climatici, le scelte riguardanti la primavera araba, la politica del \"reset\" con la Russia.\nAl termine del suo mandato, il segretario Clinton aveva visitato centododici Paesi e viaggiato per oltre un milione e mezzo di chilometri e acquisito una visione globale dei principali avvenimenti del XXI secolo. Ha inoltre contribuito a organizzare un regime di isolamento diplomatico e di sanzioni internazionali contro l'Iran, nel tentativo di costringere il ridimensionamento del programma nucleare di quel Paese.\nLa guerra in Libia.\nAllo scoppio della prima guerra civile in Libia, Hillary fu la principale sostenitrice dell'intervento militare della NATO nel paese in sostegno ai ribelli islamisti che combattevano il regime del \"leader\" libico Mu\u02bfammar Gheddafi, nonostante l'opposizione interna di alcuni settori dell'amministrazione statunitense, che l'hanno accusata di avere deliberatamente violato la legge che proibisce di condurre azioni belliche per pi\u00f9 di 60 giorni senza l'approvazione del Congresso. Le responsabilit\u00e0 e le conseguenze della guerra, che ha condotto al rovesciamento e all'uccisione di Gheddafi e ha visto la Libia cadere preda dell'instabilit\u00e0 e della guerriglia tra bande, sono diventate oggetto di acceso dibattito.\nLa guerra in Siria.\nDurante la guerra civile in Siria, Hillary Clinton e l'amministrazione Obama hanno ripetutamente chiesto al presidente siriano Bashar al-Assad di abbandonare il potere, impegnandosi, insieme ai governi turco, saudita e del Qatar, nel fornire assistenza militare ai cosiddetti \"ribelli\", che si opponevano al regime di Assad in Siria. Il giornalista d'inchiesta statunitense Seymour Hersh ha accusato Hillary Clinton di aver approvato l'invio ai ribelli siriani, tramite la Turchia, del gas sarin, impiegato nell'attacco chimico di Gh\u016b\u1e6da del 21 agosto 2013, di cui gli Stati Uniti e altri governi occidentali incolparono Assad nel tentativo di trovare un pretesto per l'invasione della Siria, iniziativa poi scongiurata dalla mediazione della Russia.\nTensioni con la Russia.\nNel dicembre 2011 ci sono state grandi e inaspettate proteste a Mosca dopo le elezioni parlamentari russe: le opposizioni avevano accusato il governo di brogli. Hillary Clinton, in un viaggio a Vienna, ha affermato che le elezioni russe non sono state \u00abn\u00e9 libere n\u00e9 eque\u00bb e che c'erano \u00abgravi preoccupazioni\u00bb circa la correttezza delle elezioni, schierandosi apertamente a sostegno delle proteste anti-governative. Il ministero degli Affari esteri russo ha definito i commenti della Clinton \u00abinaccettabili\u00bb e l'allora primo ministro russo Vladimir Putin ha ribadito che Hillary Clinton aveva \u00abil tono di alcuni attivisti dell'opposizione\u00bb e che \u00abagisce in conformit\u00e0 con un noto scenario e nei propri interessi politici mercenari\u00bb. Nuove tensioni si sono verificate, nel maggio 2012, in occasione della rielezione di Putin come presidente della Russia.\nNel 2013, quando aveva cessato di ricoprire la carica di segretario di Stato, Hillary si \u00e8 recata a Jalta, in Crimea nel tentativo di convincere l'Ucraina a entrare nell'Unione europea, proprio alla vigilia della rivoluzione ucraina che condusse al rovesciamento del presidente ucraino Viktor Janukovy\u010d. Clinton ha definito la creazione dell'Unione economica eurasiatica da parte della Russia un tentativo di \u00abrisovietizzazione\u00bb del proprio \u00abgiardino di casa\u00bb.\nCandidatura alle Primarie del Partito Democratico per le Elezioni presidenziali del 2016.\nIl 15 aprile 2015, Hillary Clinton fu la prima esponente del Partito Democratico ad annunciare la propria candidatura alle primarie del 2016, candidatura che venne ufficializzata con un evento a New York. I suoi principali sfidanti furono Bernie Sanders, senatore del Vermont, e Martin O'Malley, ex governatore del Maryland.\nIl 1\u00ba febbraio, con il primo \"caucus\" nell'agricolo e bianco Iowa, nonostante i sondaggi la dessero avanti parecchio, vinse per un solo soffio: 48.9% contro 48.7%, pari a soli 3 voti facendole conquistare 23 delegati contro i 21 dell'avversario. Tuttavia tutti i 6 superdelegati ovvero i \"leader\" del partito locale, schierati ovunque con Clinton, fecero aumentare la distanza. La settimana seguente nelle primarie del bianco industrializzato New Hampshire, vicino al Vermont e situato nell'East Cost democratica, il socialista prevalse nettamente sull'ex \"First lady\" con un sonoro 60%-38%; in Nevada Hillary ottenne una risicatissima vittoria di 53% a 47%, nonostante i sondaggi la vedessero favorita. Tuttavia la sua candidatura si riprese prepotentemente con la vittoria nella Carolina del Sud, dove il voto delle minoranze nere da sempre fedeli ai Clinton polverizz\u00f2 con 73% a 26% un bianco senatore del lontano Vermont, che in queste zone povere del profondo Sud apparve addirittura sconosciuto.\nIl 1\u00ba marzo, nel primo \"Supertuesday\", Clinton vinse con percentuali bulgare in ben 8 Stati su 12 grazie alle minoranze nere e latine da sempre fedeli ai Clinton: Alabama (78%-19%), Arkansas (66%-30%, Stato di origine del marito Bill di cui fu governatore due volte), Georgia (71%-28%), Samoe Americane (68%-23%), Tennessee (66%-32%) Texas (65%-33%) e Virginia (64%-35%).\nIl 15 marzo ci fu il secondo \"SuperTuesday\" negli Stati pi\u00f9 importanti di solito \"in bilico\", dove la Clinton ottenne una stratosferica vittoria vincendo nettamente in cinque Stati su cinque: Florida vittoria con il 64% contro il 33%, Carolina del Nord vittoria con il 54% contro il 41%, Ohio vittoria con il 56% contro il 43% mentre vinse sul filo di lana in Illinois (lo Stato di Obama) 50,6% contro il 48,6% e ancora di pi\u00f9 nel Missouri 49,6% contro il 49,4%. Con la vittoria in questi importanti Stati e grazie al supporto dei superdelegati, la candidatura di Hillary si rafforz\u00f2 in maniera decisiva, tanto che circolava l'ipotesi di un ritiro dalla corsa di Sanders, che tuttavia afferm\u00f2 di continuare a lottare fino alla \"Convention\".\nIl 19 aprile, le primarie dello Stato di New York, di cui Hillary era stata senatrice per otto anni, videro la conferma dell'ex First Lady con il 57% contro il 42% di Sanders, che aveva investito tutto su questo Stato dopo la serie di vittorie consecutive che potevano definitivamente affossare la prospettiva di vittoria della rivale; Il 26 aprile Hillary prese il volo vincendo nel mega marted\u00ec dell'East Coast (proprio tra quella maggioranza bianca pi\u00f9 arrabbiata) in Connecticut (sul filo di lana, 52%-46%), Delaware (60%-39%) Maryland (62%-34%) e anche nel sempre \"Swing State\" Pennsylvania (56%-43%).\nIl 4 giugno trionf\u00f2 nelle Isole Vergini americane con l'84,2% dei voti vincendo tutti i delegati. Il giorno dopo vinse anche a Porto Rico, grazie alla spinta dei latini con il 59% contro il 39% del senatore socialista. Sanders decise di non ritirarsi, affermando che una volta vinte le primarie pi\u00f9 importanti in assoluto, quelle della California, avrebbe avuto il numero pi\u00f9 alto di voti e delegati da non poter negare la \"nomination\" nonostante la stragrande maggioranza di superdelegati legati all\"establishment\" garantissero una vittoria gi\u00e0 certa di Hillary.\nNella serata di luned\u00ec 6 giugno, alla vigilia dell'ultimo \"Supertuesday\", venne data la notizia che Hillary Clinton aveva superato il \"quorum\" dei 2383 delegati necessari per ottenere la \"nomination\" ma voleva attendere a darne conferma in quanto tenderebbe a vincere in Stati molto importanti con un alto numero di delegati, tra cui California e New Jersey su cui anche Sanders si giocava tutto.\nNella giornata di marted\u00ec 7 giugno vinse nelle primarie pi\u00f9 grandi della \"liberal\" California, anche se per poco, con il 53% contro il 46% di Sanders diventando ufficialmente la \"candidata presunta\" del Partito Democratico e vincendo definitivamente sul senatore del Vermont nonostante che questi avesse vinto in Montana (51%-44%) e Dakota del Nord (64%-26%). Hillary trionf\u00f2 nettamente anche nel fortino blu del New Jersey (63% a 37%) mentre vinse sul filo in Nuovo Messico (51,5%-48,5%) e Dakota del Sud (51%-49%). Nonostante che la Clinton avesse ufficialmente vinto le primarie, Sanders si rifiut\u00f2 di riconoscerne la vittoria e ritirarsi, promettendo di arrivare fino all'ultima sfida nel Distretto di Columbia tra la contrariet\u00e0 del Partito e del Presidente Obama, per la paura di fratture insanabili tra le anime.\nIl 14 giugno, le ultime primarie nel Distretto di Columbia, dove ha sede la capitale federale, Washington DC grazie al supporto dell'apparato federale di funzionari del DNC, Hillary trionf\u00f2 con il 78%.\nLa Clinton fu la candidata Democratica ma Sanders non si ritir\u00f2, promettendo battaglia fino alla \"Convention\" per cambiare le regole delle primarie giudicate \"antidemocratiche\" e per condizionare la piattaforma democratica con le sue idee e battaglie che avevano mosso un popolo. A primarie concluse Hillary Clinton contava 2\u00a0843 delegati, 16\u00a0914\u00a0722 voti popolari, 34 Stati vinti e il 55,23% dei voti totali. Tra i superdelegati ottenne invece oltre il 90% pari a 570 \"leader\" su 712 senza i quali non avrebbe ottenuto la maggioranza determinando una \"open Convention\". Inoltre ha perso 1 milioni di voti netti dal 2008.\nIl 22 luglio 2016, a pochi giorni dalla \"Convention\", Hillary present\u00f2 il senatore della Virginia Tim Kaine, ex governatore della Virginia ed ex presidente del DNC, quale candidato vicepresidente nel \"running mate\". Una scelta critica in quanto tutti erano certi di un \"ticket\" tutto rosa con la senatrice progressista sanderiana Elizabeth Warren mentre la scelta di Kaine, ritenuto da tutti poco carismatico, appariva pi\u00f9 politica per garantirsi la conquista di uno Stato da sempre considerato \"swing\".\nIl 28 luglio, al termine della \"Convention\" Democratica di Filadelfia \u2013 presenziata dal Presidente Barack Obama, dalla \"First Lady\" Michelle Obama, dal Vicepresidente Joe Biden, dagli ex Presidenti Bill Clinton e Jimmy Carter, dagli ex Vicepresidenti Al Gore e Walter Mondale, dagli ex candidati Presidenti John Kerry e Michael Dukakis, dagli ex candidati vicepresidenti John Edwards e Joe Lieberman, dai \"leader\" alla Camera l'ex Speaker Nancy Pelosi e Steny Hoyer, dai \"leader\" del Senato Harry Reid e Dick Durbin, dall'ex Presidente \"pro-tempore\" del Senato, Patrick Leahy, dal Presidente dei Governatori Democratici Dannel Malloy, dal Sindaco di New York Bill De Blasio, dal Governatore di New York Andrew Cuomo, dal Senatore del Vermont ed ex principale rivale alle primarie 2016 Bernie Sanders, dalla Senatrice del Massachusetts Elizabeth Warren, dal Senatore del New Jersey Cory Booker, dall'indipendente Michael Bloomberg, ex Sindaco repubblicano di New York, oltre che dalla figlia Chelsea Clinton e da diverse \"celebrities\" come Katy Perry, Demi Lovato, Sarah Silverman e Lady Gaga, ricevette formalmente la candidatura democratica alle Elezioni Presidenziali degli Stati Uniti d'America del 2016, diventando cos\u00ec la prima donna a concorrere per la Casa Bianca in rappresentanza di uno dei due maggiori partiti del sistema politico statunitense (la prima donna in assoluto era stata Victoria Woodhull per l'Equal Rights Party mentre nel 1984 proprio i Democratici candidarono la prima donna vicepresidente di uno dei partiti maggiori con Geraldine Ferraro)\nEndorsements\nLa candidatura di Hillary Clinton ha beneficiato del sostegno (\"endorsement\") di numerosi \"leader\" politici, tra cui lo stesso presidente Obama, e di personaggi pubblici come Lady Gaga, Madonna, Stevie Wonder, Bruce Springsteen, Demi Lovato, Beyonc\u00e9, Katy Perry, Nicki Minaj, Jay Z, Pharell Williams, Adele, Jared Leto, Logan Lerman, Robert Downey Jr, Mark Ruffalo, Scarlett Johansson, Stanley Tucci, Samuel L Jackson, Tom Hanks, Mark Hamill, Dane DeHaan, Andy Serkis e molti altri. A settembre 2016 \"Save the day\" ha rilasciato un video a cui parteciparono persone famose, tra cui Robert Downey Jr, Mark Ruffalo, Scarlet Johansson, Stanley Tucci, Shonda Rhimes, e persone comuni, in cui chiedevano pubblicamente di non votare per Trump, dando un \"endorsement\" alla candidata democratica.\nNel campo della stampa Hillary Clinton si aggiudic\u00f2 la battaglia degli \"endorsement\" dei giornali con un risultato senza precedenti, 57 a 2. Per contro Trump \u00e8 il candidato presidenziale che ha ricevuto meno \"endorsement\" da parte dei 100 giornali pi\u00f9 importanti in tutta la storia americana. Clinton, da parte sua, non solo ha ricevuto l\"endorsement\" delle testate pi\u00f9 importanti, che da mesi denunciavano i pericoli di una presidenza Trump, ma anche di diverse storiche testate conservatrici da sempre schierate con i repubblicani, come il \"Dallas Morning News\", l\"Arizona Republic\" e il \"San Diego Union-Tribune\". Altre testate conservatrici, pur non arrivando a consigliare espressamente di votare la democratica, hanno esplicitamente chiesto ai propri elettori di non votare per il repubblicano. Tra i giornali pi\u00f9 famosi, quasi tutti si sono schierati in favore dell'ex Segretario di Stato, in particolare il \"The New York Times\", il \"Los Angeles Times\", l\"USA Today\", il \"St. Louis Post Dispatch\" e molti altri ancora.\nQuando il 7 giugno 2016 \u00e8 diventata la candidata democratica \"in pectore\" riceve l\"endorsement\" dell'ex avversario e governatore del Maryland Martin O'Malley mentre il 12 luglio 2016 ha ottenuto l'appoggio di Bernie Sanders, il suo principale rivale durante le primarie. Il 20 settembre lo staff dell'ex Presidente repubblicano George H.W Bush fece sapere che avrebbe votato per Hillary Clinton, dandole cos\u00ec il suo appoggio ufficiale. Fu la prima volta nella storia delle elezioni statunitensi che un ex Presidente decise di appoggiare un candidato del Partito avversario.\nApertura dell'indagine sull'emailgaite\nDurante la campagna elettorale l'FBI annunci\u00f2 di aver aperto un'inchiesta sull'uso del server privato di posta elettronica della candidata democratica ai tempi in cui era Segretario di Stato, che si concluse con la dichiarazione di negligenza non intenzionale e di non aver trovato abbastanza materiale per un'incriminazione.\nPrecarie condizioni di salute\nL'11 settembre 2016, alla commemorazione delle vittime dell'attentato di 15 anni prima, Hillary Clinton fu costretta a lasciare la cerimonia a causa di un malore dovuto al caldo, secondo i membri dello staff. La candidata democratica per\u00f2 venne vista farsi portare a braccetto; si rec\u00f2 a casa della figlia Chelsea e ricomparve poco dopo in forma molto migliore. Dovette per\u00f2 dichiarare ufficialmente che le era stata diagnosticata una polmonite il venerd\u00ec precedente e fu costretta a prendersi una pausa dalla campagna elettorale. Per alcuni giorni si fece sostituire nei comizi da familiari e politici a lei vicini, come i senatori Elizabeth Warren e Bernie Sanders, il vice Tim Kaine, la figlia Chelsea, il marito Bill, il Presidente Obama e la \"first lady\" Michelle.\nI dibattiti televisivi\nLa candidata democratica usc\u00ec vincitrice, a detta dei pi\u00f9, nei tre dibattiti televisivi, tenutisi il 26 settembre, il 9 ottobre, e il 19 ottobre 2016.\nNel primo dibattito, due candidati hanno evidenziato le loro posizioni nei confronti dei vari temi. Questo dibattito fu il pi\u00f9 seguito di sempre nella storia dei dibattiti TV con \"audience\" media di 84 milioni di telespettatori e altri che lo hanno seguito in \"streaming\" e su \"YouTube\".\nAl secondo dibattito, con la formula del \"town hall meeting\" i candidati hanno risposto anche a domande poste direttamente dal pubblico; questo dibattito \u00e8 stato trasmesso il giorno dopo la diffusione delle frasi sessiste di Trump.\nNel terzo dibattito i candidati si sono scambiati le loro idee sull'aborto, sulle armi e sulla politica estera; l'ex Segretario di Stato attacc\u00f2 l'avversario di avere legami filo-russi e lui attacc\u00f2 la Democratica sui legami tra \"leader stranieri\" e la Clinton Foundation.\nRiapertura dell'indagine sull'Emailgaite\nIl 28 ottobre, a una settimana circa dal voto, il direttore dell'FBI annunci\u00f2 di aver riaperto le indagini sulle e-mail della Clinton, avendo trovato 600\u00a0000 messaggi privati nel computer di Anthony Wheiner, marito della collaboratrice Huma Abedin, accusato di \"sexting\" (scambio di immagini a sfondo sessuale) con una minorenne. Anche questa volta il direttore James Comey conferm\u00f2 la decisione presa a luglio, chiudendo ufficialmente il caso a due giorni dal voto.\nSondaggi\nHillary Clinton rest\u00f2 sempre in testa nei sondaggi nazionali fin dall'estate 2015 e per tutto il 2016; a luglio e agosto addirittura aveva un vantaggio del 10%. Nel periodo successivo al problema di salute dell'11 settembre e precedente il primo dibattito televisivo, Trump si avvicin\u00f2 alla Clinton, ma poi, complici anche le rivelazioni delle frasi sessiste di Trump, la Clinton cominci\u00f2 a ricrescere a livello nazionale e negli \"swing state\". Dopo la riapertura dello scandalo mail il suo vantaggio si era ridotto moltissimo, fino quasi a 1 punto percentuale, ma nonostante tutto rimaneva comunque la netta favorita per la vittoria finale.\nConclusione della campagna elettorale\nHillary Clinton tenne un'ultima manifestazione a Philadelphia insieme al marito Bill, la figlia Chelsea, il Presidente Obama e la \"first lady\" Michelle Obama. Nella giornata dell'8 novembre \u00e8 andata a votare insieme al marito Bill in un seggio a Chappaqua nello Stato di New York dove hanno la residenza. La notte elettorale la pass\u00f2 a New York.\nIl 9 novembre 2016 perse la corsa alla Casa Bianca contro Donald Trump, contrariamente alla maggior parte dei pronostici. Tuttavia prevalse, nel voto popolare, con quasi 3 milioni di voti di vantaggio sul repubblicano. La mattina del 9 novembre telefon\u00f2 a Trump, ammettendo la sconfitta e dicendosi pronta a collaborare con il presidente eletto per il bene e l'unit\u00e0 del Paese.\nPersone chiave nella campagna elettorale\n\u25aa John Podesta, presidente della campagna elettorale e precedentemente capo di gabinetto delle amministrazioni di Bill Clinton e co-presidente della fase di transizione di Obama\n\u25aa Huma Abedin, vicepresidente della campagna elettorale\n\u25aa Robby Mook, manager della campagna elettorale\n\u25aa Joel Benenson, strategista della campagna elettorale\n\u25aa Jim Margolis, stagista dei media della campagna elettorale\n\u25aa Jennifer Palmieri, direttrice delle comunicazioni\n\u25aa Brian Fallon, addetto stampa\nIl quartier generale della campagna elettorale si trovava a Brooklyn, New York. Tra i vari slogan i principali furono \"fighting for us\" (\"combattendo per noi\"). \"I'm with her\" (\"Io sono con lei\"), \"Love Trumps Hate\" (\"L'amore supera l'odio di Trump\") e \"stronger together\" (\"pi\u00f9 forti insieme\"). Tra i sostenitori pi\u00f9 fedeli ci furono Tim Kaine, Bernie Sanders, Elizabeth Warren, il marito Bill, la figlia Chelsea e la famiglia Obama.\nDopo la campagna elettorale\nDopo la bruciante sconfitta nelle presidenziali Hillary non \u00e8 pi\u00f9 uscita in pubblico, salvo qualche camminata nei boschi di Chappaqua, dove vive. Intervenne in una conferenza stampa del Children's Defense Fund a Washington dove ha incitato tutti i sostenitori a non mollare mai e le donne a non abbattersi, dichiarando che qualche donna prima o poi diventer\u00e0 presidente.\nIl 24 novembre la candidata del Partito Verde Jill Stein annunci\u00f2 di aver iniziato una raccolta fondi per richiedere il riconteggio dei voti in tre Stati chiave e dove la vittoria di Trump \u00e8 paragonabile a un punto percentuale: Wisconsin, Michigan e Pennsylvania. Il 26 novembre riusc\u00ec a raggiungere il denaro necessario per richiedere il riconteggio in questi Stati. La campagna di Hillary Clinton annunci\u00f2 di partecipare anch'essa al riconteggio; non sono mancate le critiche di Trump, che dichiar\u00f2 inappropriato il comportamento di Stein e che Hillary gli aveva gi\u00e0 riconosciuto a vittoria.\nA dicembre fu annunciato che Hillary Clinton, insieme al marito, agli ex Presidenti Jimmy Carter e George W Bush, e all'ex first lady Laura Bush avrebbe partecipato alla cerimonia d'insediamento di Donald Trump.\nIl 20 gennaio ha partecipato alla cerimonia d'insediamento di Trump con un classico vestito bianco, lo stesso indossato al secondo dibattito. Alla \"cena presidenziale\" della serata del 20 gennaio dedicarono una \"standing ovation\" ai coniugi Clinton, per cercare di unire il Paese, anche quelle persone che non hanno votato per lui; questo non sembra aver funzionato, date le numerose proteste, in particolare la pi\u00f9 importante; la Women's March, a cui parteciparono circa 500\u00a0000 persone soltanto a Washington e circa 2\u00a0600\u00a0000 persone in tutto il mondo; tra le persone famose parteciparono Katy Perry, Lady Gaga, Rachel Platten, Kamala Harris e molte altre.\nNella sua prima intervista pubblica dopo l'insediamento di Trump, Hillary ha ammesso che la sconfitta era soltanto sua, dicendo per\u00f2 che se le elezioni si fossero tenute il 27 ottobre, ora lei sarebbe stata presidente (incolpando l'FBI di aver riaperto lo scandalo mail il 28 ottobre e la Russia di Putin) e che ora avrebbe fatto parte della \"resistenza\" (coloro che si oppongono alle politiche di Donald Trump).\nIl 5 maggio 2017 ha lanciato un movimento di resistenza politica, \"Onward Together,\" per fare opposizione a Trump. A settembre 2017 ha pubblicato \"What Happened\", un libro in cui fa chiarezza su alcuni fattori che hanno determinato la sconfitta alle elezioni dell'anno prima.\nRettrice della Queen's University Belfast.\nNel gennaio 2020, \u00e8 stata annunciata la sua nomina a rettrice della Queen's University Belfast, incarico di durata quinquennale; \u00e8 succeduta cos\u00ec al precedente rettore Thomas Moran, scomparso durante il mandato. Hillary Clinton, da segretario di Stato, ha stabilito forti legami con l'Irlanda del Nord, oltre ad aver contribuito al processo di pace insieme al marito Bill, all'epoca della presidenza di quest'ultimo.\nPensiero politico.\nHillary Clinton \u00e8 di tendenza democratica liberale, anche se, come detto da lei stessa, preferisce definirsi \"progressista\". Durante la campagna elettorale si \u00e8 detta favorevole ai matrimoni gay, \u00e8 convinta nel problema del surriscaldamento globale e di doverlo contrastare. Sul fronte dell'immigrazione era disposta a formare nuovi percorsi che portino alla cittadinanza per gli irregolari gi\u00e0 presenti da tempo negli USA.\nIn politica estera, Hillary Clinton ha guadagnato la fama di \"falco\": ha votato nel mese di ottobre 2002 a favore dell'autorizzazione all'uso della forza militare contro l'Iraq, voto di cui anni dopo ha affermato di essersi \"pentita\". Ha favorito la consegna di armamenti ai ribelli nella guerra civile in Siria nel 2012 e ha chiesto il rovesciamento del presidente siriano Bashar al-Assad. Ha sostenuto i bombardamenti della NATO sulla Jugoslavia nel 1999 e l'intervento militare della NATO in Libia, volto a spodestare l'ex \"leader\" libico Mu\u02bfammar Gheddafi nel 2011. Hillary Clinton \u00e8 a favore del mantenimento dell'influenza statunitense nel Vicino Oriente. Ha dichiarato dinanzi all'American Israel Public Affairs Committee (AIPAC) che \"l'America non potr\u00e0 mai essere neutrale quando si tratta della sicurezza e della sopravvivenza di Israele\". Clinton ha espresso sostegno al diritto di Israele a difendersi nel corso della guerra del Libano del 2006 e del conflitto tra Israele e Gaza del 2014.\nCritiche e casi controversi.\nLo scandalo Lewinsky e il rapporto con il marito.\nNel 1998, la relazione dei coniugi Clinton divenne oggetto di un gran numero di polemiche e speculazioni a seguito del cosiddetto \"Scandalo Lewinsky\" quando l'allora presidente Clinton ebbe una relazione extraconiugale con una stagista della Casa Bianca, Monica Lewinsky.. In un primo momento la \"first lady\" fu convinta che le accuse contro il marito fossero il prodotto di una \u00abgrande cospirazione dell'ala destra del Congresso\u00bb. Dopo che l'evidenza degli incontri tra il presidente e la Lewinsky divenne inconfutabile, continu\u00f2 comunque ad affermare che il suo matrimonio sarebbe rimasto solido. In entrambe le autobiografie dei coniugi venne rivelato che il caso Lewinsky fu un periodo molto doloroso, che mise seriamente in crisi il loro matrimonio.\nDurante la maggior parte della propria carriera politica, Bill Clinton fu perseguitato dalle voci su una relazione extra-coniugale, le quali acquisirono maggiore credibilit\u00e0 durante lo scandalo Lewinsky. Nella sua autobiografia, l'ex presidente conferm\u00f2 di aver intrattenuto una \u00abrelazione che non avrei dovuto avere\u00bb con la ex dipendente dello Stato dell'Arkansas Gennifer Flowers. Queste rivelazioni e indiscrezioni generarono un insieme molto vario di reazioni pubbliche riguardanti la \"first lady\". Alcune donne ammiravano la sua determinazione e la sua disinvoltura nella resa pubblica di fatti privati, altre simpatizzavano con lei nell'essere vittima dell'atteggiamento insensibile del marito, altre la criticavano per essere complice nel consentire rivelazioni sulle indiscrezioni riguardanti il presidente, oltre al fatto di non richiedere il divorzio. Nel suo libro \"Living History\", la Clinton spiega come il motivo che la spinse a continuare il matrimonio fu l'amore che provava per Bill: \u00abNessuno mi capisce meglio, e nessuno mi fa ridere come lo fa Bill. Anche dopo tutti questi anni, lui \u00e8 ancora la persona pi\u00f9 interessante, energica e piena di vita che abbia mai conosciuto. Bill e io abbiamo iniziato un discorso nella primavera del 1971, e pi\u00f9 di trenta anni dopo non lo abbiamo ancora terminato\u00bb.\nQuando l'ex presidente ebbe la necessit\u00e0 di affrontare un'immediata operazione al cuore nell'ottobre 2004, presso il Centro Medico della Columbia University dell'Ospedale Presbiteriano di New York, la Clinton, allora senatrice per lo Stato di New York, cancell\u00f2 i suoi impegni pubblici per essere al suo fianco.\nL'attentato al consolato di Bengasi.\nHillary Clinton fu criticata sulla cattiva gestione degli attacchi terroristici al consolato di Bengasi in Libia dove mor\u00ec anche l'ambasciatore Chris Stevens, avvenuti nel periodo in cui fu Segretario di Stato \nLa controversia delle e-mail.\nNel marzo del 2015 fu reso noto che Hillary Clinton, nel corso del suo mandato come segretario di Stato, fece abitualmente uso del proprio \"mail server\" privato per scambiare comunicazioni istituzionali tramite posta elettronica. In particolare, fu accertato che il \"server\" personale dell'ex \"first lady\" aveva ospitato 113 messaggi contenenti informazioni riservate, tra cui 22 documenti classificati \"top secret\". Molti detrattori dell'ex senatrice hanno aspramente criticato tale condotta, ritenendola gravemente inappropriata e potenzialmente lesiva della sicurezza nazionale.\nNel luglio del 2016, il Federal Bureau of Investigation (FBI) port\u00f2 a termine un'inchiesta formale sull'accaduto, giudicando il comportamento di Hillary Clinton \u00abestremamente negligente\u00bb ma \u00abnon passibile di azione penale\u00bb.\nIl 28 ottobre 2016 l'FBI annunci\u00f2 la riapertura delle indagini, motivata dall'individuazione di nuovi indizi a carico dell'ex segretario di Stato. Il successivo 6 novembre 2016, a due giorni dalla data fissata per le elezioni presidenziali, il direttore dell'ente investigativo comunic\u00f2 formalmente al Congresso che non erano emersi elementi \u00abtali da modificare le conclusioni gi\u00e0 formulate a luglio\u00bb.\nRisultati elettorali.\nInizialmente lo sfidante repubblicano fu Rudy Giuliani, allora sindaco di New York \nIn queste elezioni primarie Hillary Clinton ottenne quasi 18 milioni di voti popolari (il miglior risultato in un'elezione primaria), ma fu Obama a vincere ottenendo la maggioranza dei delegati nei singoli Stati e il numero pi\u00f9 alto di superdelegati favorevoli (463 su 823).\nIn queste elezioni primarie Hillary Clinton ha vinto la nomination democratica con il 55,23% del voto popolare, pari a 16.914.722 voti, 2843 delegati e 27 Stati vinti: Iowa, Nevada, South Carolina, Alabama, Arkansas, Georgia, Massachusetts, Tennessee, Texas, Virginia, Louisiana, Mississippi, North Carolina, Missouri, Illinois, Florida, Ohio, Arizona, New York, Connecticut, Delaware, Maryland, Pennsylvania, Kentucky, California, New Jersey, Nuovo Messico, Dakota del Sud e in pi\u00f9 Washington D.C e 5 territori associati: Porto Rico, Guam, Isole Vergini americane, Samoa Americane e le Marianne Settentrionali.\nElezioni presidenziali degli Stati Uniti del 2016\nIn queste elezioni Hillary Clinton ha ottenuto circa 2\u00a0800\u00a0000 preferenze in pi\u00f9 di Donald Trump, ma ha perso in ragione del sistema elettorale statunitense, che segue il meccanismo dei collegi elettorali. L'ex \"first lady\" ha vinto in 21 Stati: California, Hawaii, Oregon, Washington, Nevada, Minnesota, Virginia, New Mexico, Colorado, New York, Vermont, New Hampshire, Massachusetts, Illinois, New Jersey, Maryland, Rhode Island, Connecticut, Delaware, Washington D.C. e Maine (dove ha ottenuto 3 Grandi elettori su quattro, mentre il quarto \u00e8 andato a Trump, perch\u00e9 oltre al Nebraska questo \u00e8 l'unico Stato che assegna i Grandi Elettori in modo proporzionale), per un totale di 227 grandi elettori contro i 304 del rivale"}
{"id": "120673", "revid": "77358", "url": "https://it.wikipedia.org/wiki?curid=120673", "title": "Hillary Rodham Clinton", "text": ""}
{"id": "120674", "revid": "124011490", "url": "https://it.wikipedia.org/wiki?curid=120674", "title": "Rio Grande do Norte", "text": "Rio Grande do Norte \u00e8 uno degli stati del Brasile, situato nell'estremit\u00e0 orientale del paese affacciato sull'Oceano Atlantico. \u00c8 lo Stato sudamericano pi\u00f9 vicino all'Africa e all'Europa, con culmine al famoso Capo San Rocco. La capitale \u00e8 Natal. Lo stato ha l'1,7% della popolazione brasiliana e produce solo l'1% del PIL brasiliano. \nTra le principali attivit\u00e0 economiche vi \u00e8 sicuramente il turismo, soprattutto balneare, accanto al quale si possono menzionare la pesca e l'artigianato. \u00c8, altres\u00ec, il maggiore produttore di sale marino del Brasile ed il secondo maggior produttore di petrolio. In particolare, Mossor\u00f3, la seconda citt\u00e0 pi\u00f9 grande dello Stato, ospita il pi\u00f9 grande sito di produzione petrolifero dell'intero Brasile.\nA partire dalla met\u00e0 degli anni novanta il Rio Grande do Norte ha avuto un notevole incremento dell'attivit\u00e0 turistica, diventando una delle prime mete nel Nord Est brasiliano, grazie soprattutto alla bellezze naturali e alla minor pericolosit\u00e0 sociale, relativamente ad altre zone e citt\u00e0 brasiliane. Il punto di entrata turistico rimane sempre la capitale dello Stato, Natal, in particolare la spiaggia ed il quartiere turistico di Ponta Negra. Notevoli e facilmente raggiungibili sono anche altre localit\u00e0 della costa quali, nel litorale sud di Natal, le spiagge di Piranji, B\u00fazios, Pipa, Barra de Cunha\u00fa, Ba\u00eda Formosa (con la vicina \"lagoa da Coca-Cola\"); nel litorale nord, quelle di Genipabu, Muri\u00fa, Maracaja\u00fa, Barra de Puna\u00fa, Zumbi e S\u00e3o Miguel do Gostoso."}
{"id": "120675", "revid": "9", "url": "https://it.wikipedia.org/wiki?curid=120675", "title": "Inferno (Dante)", "text": ""}
{"id": "120677", "revid": "7", "url": "https://it.wikipedia.org/wiki?curid=120677", "title": "Paul Bradley Couling", "text": ""}
{"id": "120678", "revid": "7", "url": "https://it.wikipedia.org/wiki?curid=120678", "title": "Alessia Aquilani", "text": ""}
{"id": "120679", "revid": "327773", "url": "https://it.wikipedia.org/wiki?curid=120679", "title": "Osservazione degli uccelli", "text": "L'osservazione degli uccelli od osservazione ornitologica (\"birdwatching\" in inglese) \u00e8 un passatempo inerente all'osservazione e allo studio degli uccelli in natura, nonch\u00e9 all'ascolto e il riconoscimento dei loro canti e richiami.\nColui che pratica l'osservazione degli uccelli \u00e8 detto osservatore degli uccelli od osservatore ornitologico.\nQuando osservare gli uccelli.\nL'osservazione degli uccelli \u00e8 un'attivit\u00e0 che pu\u00f2 essere svolta durante tutto l'arco dell'anno. Per praticare quest'hobby sono essenziali un binocolo e una guida di riconoscimento. Le specie di uccelli osservabili in Italia sono oltre 500: ciascuna con piumaggi, canti e comportamenti differenti e tipici. L'osservazione degli uccelli racchiude in s\u00e9 molte conoscenze: distinguere il canto, il verso, riconoscere la sagoma dell'uccello in volo o da posato, avere nozioni sul suo comportamento e sulla sua biologia. Un fenomeno che permette di osservare le specie pi\u00f9 insolite \u00e8 la migrazione. Molti uccelli si spostano per riprodursi, per cercare cibo e per vincere condizioni climatiche proibitive. Grazie a questo \u00e8 possibile osservare, oltre agli uccelli stanziali (che non migrano), i migratori, cio\u00e8 le specie che stanno migrando e che si trovano in quell'area solo di passaggio.\nHabitat.\nL'osservazione degli uccelli pu\u00f2 avvenire in luoghi completamente differenti. I tipi di ambiente in cui essa viene praticata sono generalmente:\nGeneralmente i \"birdwatcher\" amano gli ambienti naturali, ma anche in citt\u00e0 \u00e8 possibile osservare gli uccelli \"stanziali\", \"migratori stagionali\" e \"di passo\".\nEuropa.\nIn Italia.\nSono presenti numerose oasi gestite dalla Lega Italiana Protezione Uccelli e WWF su tutto il territorio nazionale, oltre a parchi nazionali, parchi regionali, riserve regionali, e altre aree naturali protette nei quali praticare questa attivit\u00e0, tra le quali:\nAntartide.\nNelle zone costiere e nelle isole si possono avvistare enormi branchi di pinguini in particolare i pinguini imperatore (\"Aptenodytes forsteri\"), oltre a numerosi uccelli marini.\nAbbigliamento e attrezzatura.\nL'abbigliamento dipende ovviamente dal clima nel quale si desidera praticare l'osservazione degli uccelli. Comunque \u00e8 consigliabile un abbigliamento comodo e non troppo appariscente rispetto all'ambiente circostante, dunque utilizzo di abbigliamento mimetico pu\u00f2 essere particolarmente idoneo. Pu\u00f2 essere utile (osservando specie sospettose diventa indispensabile) un \"capanno\" che pu\u00f2 essere fatto con un semplice telo mimetico da portare come un mantello che copra la testa e lasci solo un'apertura per il binocolo o il teleobiettivo o anche una struttura fissa pi\u00f9 sofisticata e pi\u00f9 comoda per l'osservatore ornitologico all'interno, o ancora una ghillie suit che possa facilitare l'approccio alla fauna e per ottenere scatti il pi\u00f9 ravvicinati possibile, senza tuttavia disturbare e spaventare gli uccelli.\nL'osservazione avviene generalmente tramite l'ausilio di binocolo (consigliabile almeno 7x) o cannocchiale montato su cavalletto.\nOgni appassionato di osservazione degli uccelli ha una guida che aiuta al riconoscimento degli uccelli avvistati. Esistono guide di ampio raggio e, per questo motivo, con schede molto stringate oppure di dimensione piuttosto scomoda. Per alcune aree esistono guide che si riferiscono solo alla fauna locale con cartine ed informazioni pi\u00f9 dettagliate.\nColoro che desiderano tenere traccia degli avvistamenti possono farlo utilizzando un taccuino oppure apposite liste di controllo con le specie gi\u00e0 scritte e nella quale vengono spuntate quelle avvistate, indicando il numero e qualche altra informazione. In alcuni capanni costruiti appositamente per l'osservazione degli uccelli potrebbero essere presenti una sorta di diari per potere tenere memoria degli avvistamenti e delle specie presenti durante l'arco dell'anno.\nFotografia.\nMolti osservatori ornitologici uniscono all'osservazione anche la passione per la fotografia utilizzando obiettivi molto potenti e luminosi. Sono consigliati corpi macchina di tipo reflex abbinati ad ottiche di lunghezza focale non inferiore a 300 o 400\u00a0mm (formato 35mm), possibilmente ma non obbligatoriamente stabilizzate e autofocus. Obbligatorio, invece, l'uso di un treppiede. Alcuni cannocchiali possono essere montati come teleobiettivi della macchina fotografica. La tecnica che consente di ottenere foto ad ingrandimenti molto elevati abbinando una fotocamera digitale (compatta o reflex) ad un cannocchiale \u00e8 detta digiscopia."}
{"id": "120681", "revid": "712828", "url": "https://it.wikipedia.org/wiki?curid=120681", "title": "Pomona Sprite", "text": ""}
{"id": "120682", "revid": "712828", "url": "https://it.wikipedia.org/wiki?curid=120682", "title": "Percy Weasley", "text": ""}
{"id": "120683", "revid": "712828", "url": "https://it.wikipedia.org/wiki?curid=120683", "title": "Bill Weasley", "text": ""}
{"id": "120684", "revid": "712828", "url": "https://it.wikipedia.org/wiki?curid=120684", "title": "Charlie Weasley", "text": ""}
{"id": "120685", "revid": "183976", "url": "https://it.wikipedia.org/wiki?curid=120685", "title": "Molvan\u00eea", "text": ""}
{"id": "120686", "revid": "183976", "url": "https://it.wikipedia.org/wiki?curid=120686", "title": "Molvania", "text": ""}
{"id": "120687", "revid": "135224", "url": "https://it.wikipedia.org/wiki?curid=120687", "title": "Ceratotherium simum", "text": "Il rinoceronte bianco (\"Ceratotherium simum\" ), detto anche rinoceronte camuso, \u00e8 la pi\u00f9 grande specie esistente di rinoceronte. La parola \"white\", bianco, usata per indicare il rinoceronte camuso, deriva dalla parola afrikaans \"wyd\", che significa \"largo\", in inglese \"wide\", e non bianco. Diversamente dal rinoceronte nero, il rinoceronte bianco presenta una bocca larga usata per pascolare a livello del terreno, oltre ad essere la specie pi\u00f9 sociale tra tutte le specie di rinoceronte. Il rinoceronte bianco ha due sottospecie: il rinoceronte bianco meridionale, di cui, nel 2015, sono stati stimati circa 19.682-21.077 esemplari selvatici, ed il rinoceronte bianco settentrionale, molto pi\u00f9 raro. La sottospecie settentrionale \u00e8 pressoch\u00e9 estinta, con soli due esemplari conosciuti in vita nel 2018 (due femmine; Fatu di 18 anni, e Najin di 29 anni), entrambe in cattivit\u00e0. Sudan, l'ultimo rinoceronte bianco settentrionale maschio conosciuto al mondo, mor\u00ec in Kenya, il 19 marzo 2018.&lt;br&gt;\nIl suo nome in lingua zulu \u00e8 Mkhombe.\nDescrizione.\nLa sua colorazione non \u00e8 bianca ma grigiastra, e dipende anche dal fango nel quale si rotola: la pelle \u00e8 infatti dello stesso colore del rinoceronte nero. La denominazione \u00abbianco\u00bb deriva da un'errata traduzione dell'aggettivo Afrikaans \"wyd\" (\"largo\") che era stato attribuito dai colonizzatori afrikaner al pachiderma, e in particolare alle sue labbra, o al corrispondente aggettivo inglese \"wide,\" che cre\u00f2 un'assonanza con \"white\".\nMediamente questa specie ha una lunghezza testa-tronco di 320-370 cm, un'altezza al garrese di 190-200 cm e un peso di ; qualche maschio pu\u00f2 raggiungere una lunghezza di 5 metri e un peso di o , ma si tratta di casi molto rari. Il corno anteriore pu\u00f2 arrivare a essere lungo anche 170 cm. Le labbra sono di foggia quadrata, e lo rendono dunque un animale da pascolo.\nSottospecie.\nEsistono due sottospecie:\nBiologia.\nL'habitat naturale del rinoceronte bianco sono le grandi savane africane. \n\u00c8 di indole relativamente pi\u00f9 tranquilla rispetto a quella del parente \"nero\", e talvolta forma piccoli branchi che possono superare i 10 individui. La gestazione di questo animale dura circa 16-17 mesi, al termine dei quali nasce un solo piccolo, in casi eccezionali anche due. Ha una longevit\u00e0 di circa 50-60 anni. \nGrazie alla sua possente mole, non ha nemici naturali. In caso di fuga, i piccoli hanno l'abitudine di correre davanti alla madre, ci\u00f2 li protegge dalle aggressioni di iene e leoni.\nConservazione.\nNel passato il rinoceronte bianco meridionale \"(Ceratotherium simum simum)\" si \u00e8 trovato in gravissimo rischio di estinzione a causa della caccia eccessiva. Pare che nel 1880 ne fossero rimasti appena 25 o 30 esemplari a \"Umfolozi\", in Sudafrica. L'adozione di misure protettive, pi\u00f9 tempestiva che per altri animali del continente, ne favor\u00ec la ripresa. Negli anni 1960, grazie all'\"Operazione rinoceronte\", molti esemplari in eccesso, furono catturati e trasferiti per ripopolare altri parchi e riserve africane, ma anche ceduti agli zoo-parchi in tutto il mondo.\nBen diversa la sorte del rinoceronte bianco settentrionale \"(Ceratotherium simum cottoni)\", un tempo diffuso in vari paesi dell'Africa centrale e orientale a sud del Sahara. Nel 1970 ne esisteva una popolazione di circa 500 esemplari, ridottisi, sotto i colpi del bracconaggio, a soli 5-10 esemplari nel 2006. Dal 2008 \u00e8 dichiarato \"probabilmente\" estinto in natura.\nNel 2016 si contavano solamente tre rinoceronti: si trovavano nello Zoo di Dv\u016fr Kr\u00e1lov\u00e9 nella Repubblica Ceca. Nel 2009 vennero trasferiti a \"Ol Pejeta\", una riserva privata in Kenya, nel tentativo di farli riprodurre in natura. Le speranze di ripresa della sottospecie, comunque sono ridotte a zero. Nel marzo 2018 \u00e8 scomparso Sudan, l'ultimo esemplare maschio della sottospecie, a causa dell'et\u00e0 avanzata e di una grave malattia che da tempo lo aveva colpito. Oggi rimangono in vita esclusivamente due esemplari femmine, per cui la riproduzione \u00e8 limitata alle tecniche di fertilizzazione in vitro."}
{"id": "120688", "revid": "1862047", "url": "https://it.wikipedia.org/wiki?curid=120688", "title": "Gli indomabili", "text": "Gli indomabili \u00e8 un romanzo di Filippo Tommaso Marinetti, composto nel 1921-1922 e pubblicato in quest'ultimo anno dalle edizioni Porta di Piacenza.\nCon quest'opera, Marinetti rinuncia parzialmente alle Parole in libert\u00e0 teorizzate nel \"Manifesto tecnico della letteratura futurista\" (1912) e sperimentate in \"Zang Tumb Tumb\" (1912) e 8 anime in una bomba, tornando allo stile allegorico e alle suggestioni africane del suo primo romanzo, \"Mafarka il Futurista\" (1909).\nTrama.\nIn un'isola tropicale, forse \"nell'interno mare di lava di un vulcano\", due \"negri\", dal volto costretto in una museruola di ferro, Volkur e Mazzap\u00e0, fanno la guardia agli Indomabili: uomini sapienti e abietti, gi\u00e0 \"importanti e ricchi\", che ora giacciono nudi e incatenati in un fossato. Unico sollievo concesso agli Indomabili, nella calura del mezzogiorno, \u00e8 ricordare i crimini commessi nel passato, torturandosi le piaghe a vicenda con le punte aguzze dei loro collari. Tanta furia \u00e8 per\u00f2 destinata a placarsi come ogni giorno verso il tramonto, col sopraggiungere dei misteriosi e leggerissimi Cartacei, padroni dell'Isola. \nSono loro a condurre ogni sera gli Indomabili e i loro carcerieri attraverso una grande Oasi verde, a un meraviglioso Lago, di cui per\u00f2 non potranno ricordare nulla la mattina dopo. Immergendosi nelle acque del Lago, gli Indomabili riscoprono la dolcezza e la bont\u00e0 e si riappacificano coi loro carcerieri, unendosi a loro in un girotondo acquatico. Al termine di questo rito di purificazione, la voce del \"Grande Cartaceo\" li invita a entrare nella Citt\u00e0 \"di Carta e di Luce\".\n\u00c8 proprio nella citt\u00e0 che si chiarisce la natura dei Cartacei, esseri nati dalle pagine di grandi libri, che bruciando costruiscono la loro casa \"di vapore e luce\". \nMa i Cartacei non sono i soli abitanti della Citt\u00e0: vi sono anche \"uomini semiluminosi\", simili agli Indomabili, e \"Fluviali\", uomini \"flosci e serpentini\" che lavorano senza posa agli enormi macchinari della Citt\u00e0.\nGli Indomabili hanno la ventura di arrivare proprio nel momento di una sollevazione: in una piazza un Cartaceo perora la causa dei Fluviali, che chiedono di poter accedere anch'essi alle gioie del Lago. Mirmofim, il pi\u00f9 carismatico degli Indomabili (gi\u00e0 sadico chirurgo di guerra), si 'improvvisa' capo della sommossa, e guida Fluviali e Cartacei alle chiuse di cartone che impediscono alle acque dell'Oasi di arrivare in citt\u00e0. \nLa rivoluzione ha successo, ma Indomabili e carcerieri per sfuggire alle acque devono percorrere a ritroso il percorso nell'Oasi, fino a tornare alla \"fornace solare\" da cui erano partiti. Nel frattempo l'avventura notturna \u00e8 gi\u00e0 stata dimenticata: Mirmofim e Mazzap\u00e0 si azzuffano, e il primo uccide il secondo a morsi. La storia sembra finire dove era cominciata; ma non tutto \u00e8 andato perduto: Mirmofim scopre di aver conservato il ricordo dell'Oasi e del Lago, e di poterlo comunicare ai compagni. \"...Cos\u00ec, pi\u00f9 forte delle crudit\u00e0 cacofoniche del Sole e del Sangue, finalmente la sovrumana frescalata Distrazione dell'Arte operava la metamorfosi degli Indomabili\".\nInterpretazione.\nI critici sono unanimi nel considerare \"Gli indomabili\" un'allegoria politica: nel testo vengono rielaborati spunti contenuti nei manifesti politici di Marinetti (raccolti in \"Democrazia futurista\" (1919), \"Al di l\u00e0 del Comunismo\" (1920), \"Futurismo e Fascismo\" (1924). Dopo aver partecipato alla fondazione dei Fasci di combattimento 1919, Marinetti se ne era distaccato l'anno successivo, disapprovando la svolta reazionaria e filoborghese del fascismo (un successivo riavvicinamento a Mussolini sarebbe avvenuto nel 1924, molto dopo la marcia su Roma seppur per, come dichiarato successivamente dallo stesso Marinetti, esclusivamente per la vicinanza con le sue istanze anticlericali e antimonarchiche).\nNel romanzo la rivolta dei lavoratori (i \"Fluviali\") sembra considerata ineluttabile, anche se per Marinetti dev'essere un'\u00e9lite di artisti e intellettuali (gli \"Indomabili\") a guidarla: non gi\u00e0 (come previsto da Marx) alla conquista dei mezzi di produzione, bens\u00ec verso \"il Lago della Poesia\", che per Marinetti rappresenta la forza consolatrice dell'Arte, in grado di riscattare la meccanica monotonia del lavoro. Come l'autore aveva anticipato nell'ultima pagina di \"Al di l\u00e0 del Comunismo\" (1920): \"Non avremo il paradiso terrestre, ma l'inferno economico sar\u00e0 rallegrato e pacificato dalle innumerevoli feste dell'arte\".\nFortuna.\nLa riscoperta del romanzo si deve a Luciano De Maria, che nel 1968 lo pubblica nella prima importante antologia marinettiana, \"Teoria e Invenzione Futurista\" (Mondadori). La scelta di De Maria, oltre a gettare luce sull'opera del Marinetti politico e ideologo, intendeva anche dimostrare il valore letterario delle sue opere: prima tra tutte proprio \"Gli Indomabili\", definito \"vetta suprema del Marinetti prosatore \u00abtradizionale\u00bb\". Nel 2003 il romanzo \u00e8 stato ripubblicato negli Oscar Mondadori."}
{"id": "120690", "revid": "812213", "url": "https://it.wikipedia.org/wiki?curid=120690", "title": "Salto di Bidone", "text": ""}
{"id": "120691", "revid": "396099", "url": "https://it.wikipedia.org/wiki?curid=120691", "title": "Risalto idraulico", "text": "Il risalto idraulico, o salto di Bidone, \u00e8 un fenomeno idraulico descritto per la prima volta nel 1820, che consiste in un brusco innalzamento del pelo libero di un liquido in movimento. Questo fenomeno si manifesta quando la corrente del fluido passa da una condizione veloce a una lenta, per esempio a causa di una diminuzione di pendenza dell'alveo. Ci\u00f2 provoca una dissipazione di energia: parte dell'energia cinetica \u00e8 convertita in energia potenziale, provocando l'innalzamento improvviso della quota del pelo libero, e la restante parte viene invece dissipata generando vortici e turbolenze, quindi sotto forma di calore e rumore.\nPrende il nome dal professor Giorgio Bidone (1781-1839) dell'Universit\u00e0 degli Studi di Torino, che lo studi\u00f2.\nIl fenomeno \u00e8 molto sfruttato ai fini pratici per dissipare l'energia di una corrente veloce. \nOrigine.\nLe correnti a pelo libero si distinguono in correnti veloci (dette anche supercritiche) e correnti lente (subcritiche). La velocit\u00e0 rispetto alla quale una corrente si definisce veloce o lenta \u00e8 detta \"velocit\u00e0 critica\" e rappresenta la celerit\u00e0 relativa con cui si propagano le onde di piccola ampiezza nelle correnti a superficie libera. Tali onde possono dunque propagarsi solo verso valle se la corrente \u00e8 veloce (supercritica, ossia di velocit\u00e0 maggiore alla velocit\u00e0 critica), anche verso monte se la corrente \u00e8 lenta (subcritica, ossia di velocit\u00e0 inferiore alla velocit\u00e0 critica).\nPer una portata e una geometria dell'alveo fissate, alla velocit\u00e0 critica corrisponde un certo valore dell'altezza del pelo libero detta \"altezza critica\". Una corrente lenta si caratterizza da un'altezza maggiore rispetto all'altezza critica; viceversa per quanto riguarda l'altezza di una corrente veloce.\nQuando in uno stesso alveo una corrente lenta sussegue a una corrente veloce, il raccordo tra le due diverse altezze del pelo libero si verifica attraverso un risalto idraulico, un fenomeno di tipo ondoso, con o senza frangimento.\nSecondo l'United States Bureau of Reclamation, il risalto idraulico si classifica in base al numero di Froude della corrente a monte, in:"}
{"id": "120692", "revid": "1896180", "url": "https://it.wikipedia.org/wiki?curid=120692", "title": "Videogioco di ruolo", "text": "Un videogioco di ruolo, spesso abbreviato semplicemente in gioco di ruolo (GdR), \u00e8 un tipo di videogioco che tradizionalmente usa elementi di gioco presi da giochi di ruolo \"carta e penna\". I videogiochi di ruolo moderni racchiudono una grande variet\u00e0 di stili di gioco e di motori di gestione. Un altro acronimo usato per indicarli \u00e8 \"CRPG\" (\"Computer Role Playing Game\").\nElementi del gioco di ruolo si possono trovare anche nei videogiochi di strategia in tempo reale, negli sparatutto in prima persona, ed in alcuni altri tipi di videogiochi come i MMORPG.\nGeneralit\u00e0.\nIn generale i giochi di ruolo al computer sono un derivato di quelli \"carta e penna\", come \"Dungeons &amp; Dragons\". Per esempio la gran parte di essi assegna varie Caratteristiche, come punti ferita, punti magia e livelli. Questi giochi tendono a prendere in prestito anche la struttura narrativa di molti giochi di ruolo carta e penna: solitamente ad un gruppo di eroi (un \"party\") viene assegnata una missione (dette solitamente quest) di qualche tipo. Nel corso del viaggio gli avventurieri affrontano continui attacchi di nemici e mostri (spesso ispirati alla mitologia reale).\nUn tipico \"schermo di stato\" di un videogioco di ruolo, include il nome del personaggio, il suo ritratto, livello (Lv), punti ferita correnti/massimi (HP) e punti mana (magici) correnti/massimi. Altre informazioni includono statistiche di base ed il tipo di armi, armature ed equipaggiamento del personaggio/i.\nI videogiochi di ruolo a volte comprendono trame complicate e sviluppo dei personaggi, mediante una grande quantit\u00e0 di statistiche, oggetti ed abilit\u00e0. I giocatori devono di solito scegliere quale delle diverse possibili combinazioni, spesso attraverso classi, di queste cose acquisire per i loro personaggi per poter procedere e, se possibile, vincere il gioco.\nStoria.\nI videogiochi di ruolo iniziarono come discendenti dei primi giochi stile \"Rogue\" (detti roguelike) su sistemi Unix, essi stessi ovviamente ispirati ai giochi di ruolo carta e penna, ma anche i MUD (\"Multi user dungeon\") fornirono molti concetti e idee al genere. Un precoce roguelike, anteriore allo stesso \"Rogue\", \u00e8 \"dnd\" (1975), sviluppato sul PLATO. I videogiochi di ruolo testuali si evolvettero dalle avventure testuali, dai cloni di \"Rogue\" e dai MUD. Tra i primi ci fu \"\" (di Richard Garriott, 1980), che diede origine alla famosa serie di \"Ultima\".\nI primi giochi delle serie \"Ultima\" e \"Wizardry\" sono forse quelli ad avere la pi\u00f9 grande influenza sui videogiochi di ruolo ora popolari. Molte innovazioni di \"Ultima III: Exodus\" sono infine diventate praticamente standard per tutti i giochi di ruolo, sia per console (anche se in qualche maniera semplificate per adattarsi all'uso del joystick o del keypad) che per il mercato dei Personal computer\nIl primo videogioco di ruolo per console \u00e8 stato il titolo dell'Intellivision \"AD&amp;D Treasure of Tarmin\" (1982). Molto pi\u00f9 tardi, nel 1986, la Enix pubblic\u00f2 \"Dragon Quest\" per il NES (intitolato \"Dragon Warrior\" nel Nord America). A questo seguirono in breve tempo adattamenti dei giochi per computer \"Wizardry\" e \"Ultima III\", e da \"Final Fantasy\" (1987) della Square. Entrambi questi giochi si dimostrarono popolari e diedero vita ad una serie di seguiti, ancora oggi diffusi.\nSia \"Dragon Quest\" che \"Final Fantasy\" presero a prestito alcuni elementi da \"Ultima\". Per esempio si pu\u00f2 far riposare e guarire i personaggi sostando in una taverna o locanda, in modo da far recuperare loro tutte le forze. Lo stile di combattimento di \"Dragon Quest\" fu basato su quello di un altro gioco per Personal Computer: \"Wizardry\".\nGiochi moderni.\nNegli anni novanta sono comparsi sempre pi\u00f9 videogiochi di ruolo multigiocatore. Per esempio \"Diablo\" (1996) \u00e8 caratterizzato da un sistema che permette a giocatori differenti di entrare nello stesso mondo e di cooperare contro i nemici, scambiare l'equipaggiamento o, se lo desiderano, uccidersi a vicenda. I Massively multiplayer online role-playing games (MMORPGs), sono enormi mondi aperti con centinaia di partecipanti che interagiscono fra loro, tra i pionieri di questi giochi ci sono stati \"Ragnarok Online\", \"Ultima Online\", \"Lineage 2\", \"EverQuest\" e \"World of Warcraft\" che, pubblicato nel 2004, \u00e8 ormai diventato il pilastro dei MMORPG, essendo riuscito a far appassionare decine di milioni di giocatori in tutto il mondo.\nUna variante interessante \u00e8 stato \"Pok\u00e9mon\", una serie di giochi la cui innovazione principale \u00e8 stata di sostituire al gruppo di avventurieri delle creature che potevano essere catturate, collezionate ed addestrate per il combattimento. Il suo successo \u00e8 stato fenomenale, ed ha dato vita a tutta una serie di prodotti derivati, inclusi altri giochi, cartoni animati, e un'intensa attivit\u00e0 di merchandising di ogni genere di gadget.\nOggi il numero di appassionati del genere \u00e8 talmente elevato che numerosi programmatori non professionisti si dilettano nella creazione di GDR freeware, spesso ottenendo ottimi risultati a volte persino migliori delle loro controparti commerciali.\nPi\u00f9 recentemente l'avvento di giochi come \"Deus Ex\" e \"\", ha cominciato a confondere i confini tra i videogiochi di ruolo ed altri tipi di videogiochi. Molti videogiochi non di ruolo stanno presentando sempre pi\u00f9 elementi tradizionalmente appartenenti ai videogiochi di ruolo, come un sistema di abilit\u00e0, esperienza e problemi da risolvere. Nel frattempo molti videogiochi definiti di ruolo, per esempio la serie \"The Legend of Zelda\", ignora del tutto elementi tradizionali dei videogiochi di ruolo. L'espansione degli elementi tradizionali dei CRPG nei motori di gioco tridimensionali sta creando una miriade di categorie di gioco ibride.\nLa rappresentazione di elementi dei videogiochi di ruolo negli sparatutto in prima persona (FPS) ed in quelli in terza persona (TPS) \u00e8 indistinguibile da un gioco che incorpora semplicemente una storia con scene inserite e problemi tradizionali degli FPS e sviluppi per incorporare le caratteristiche usuali di costruzione del personaggio (come ottenere armi migliori). Con lo sviluppo ed incremento di caratteristiche negli FPS rimane da vedere se questi giochi continueranno a essere chiamati FPS (o TPS), creeranno una nuova categoria di giochi o adotteranno semplicemente il nome di videogiochi di ruolo.\nDifferenze culturali.\nA causa di differenze culturali tra le compagnie che sviluppano questi giochi, dipendenti dalla loro nazione di origine, esistono almeno due \"famiglie\" certe di CRPG grafici. Le differenze sono incentrate principalmente sulla grafica e sulla costruzione della trama, ma anche sul sistema di statistiche, magia ecc.. Al livello base sono abbastanza similari, con attributi, statistiche e livelli che dominano lo stile di gioco e personaggi e personalit\u00e0 che dominano lo sviluppo della trama.\nLa prima famiglia \u00e8 quella giapponese dei videogiochi di ruolo grafici (per esempio le serie \"Final Fantasy\",\" The Legend of Zelda\", \"The Legend of Dragoon\", \"Phantasy Star\", \"Grandia\", \"Lunar\" e \"Wild ARMs\"). Questi sono spesso pi\u00f9 coloriti e brillanti delle loro controparti occidentali ed includono la tendenza orientale a miscelare fantasy e spiritualit\u00e0. I personaggi in questi giochi sono spesso simili a quelli degli anime con personalit\u00e0 estreme. La trama spesso coinvolge una battaglia epica e definitiva tra le forze del bene e quelle del male, ed i personaggi sono quasi sempre alleati del bene. Le razze dei personaggi in questo tipo di giochi \u00e8 di solito limitata ad una scelta di esseri umani, uomini/donne bestia, esper (simili agli elementali dell'universo di Dungeons &amp; Dragons), elfi e androidi. I sistemi basati su D&amp;D tra questi giochi sono al meglio molto rari. Generalmente usano un sistema di avanzamento da un livello minimo di 1, ad un livello massimo di 99, con possibilit\u00e0 di modificare i parametri del personaggio in quantit\u00e0 molto ridotta. La colonna sonora viene curata con particolare attenzione da artisti ed autori che sono diventati famosi anche a livello internazionale, come ad esempio Nobuo Uematsu.\nL'altra famiglia di videogiochi di ruolo grafici \u00e8 quella occidentale (per esempio Gothic (videogioco) \"Baldur's Gate\", \"Diablo\" e \"Neverwinter Nights, The Witcher, , Fallout 2\"). Questi giochi sono spesso pi\u00f9 oscuri di quelli orientali, quasi horror in stile e progetto, in certi esempi, o pi\u00f9 semplicemente possono avventurarsi verso territori pi\u00f9 Low fantasy ed i personaggi presentati sono pi\u00f9 variati di quelli delle loro controparti giapponesi, puntando pi\u00f9 sul realismo. La trama \u00e8 spesso pi\u00f9 oscura, ed il tema principale \u00e8 di solito una lotta in atto, praticamente quasi mai senza una vittoria definitiva sul \"nemico\". Le razze fantasy sono diverse e generalmente ispirate dai romanzi scritti da Tolkien, per\u00f2 le razze in alcuni casi non esistono affatto oppure non sono molto predominanti (razze diverse da quella umana). Questi videogiochi di ruolo grafici di solito basano il loro sistema di statistiche su D&amp;D D20 system, sebbene non sia inusuale l'uso di sistemi completamente differenti.\nIl videogioco di ruolo Pok\u00e9mon non fa parte di nessuna delle due famiglie.\nRapporti tra CRPG e giochi di ruolo tradizionali.\nAlle volte i CRPG sono trattati con sufficienza dai giocatori di giochi di ruolo \"carta e penna\". Ci sono diverse ragioni per questo, come per esempio la tendenza dei CRPG di enfatizzare semplicemente la costruzione di un personaggio potente in opposizione alla sua storia e motivazioni. Molti giocatori di GdR carta e penna lo considerano \"powergaming\" rispetto al \"reale\" gioco di ruolo.\nForse ancora pi\u00f9 importante, \u00e8 stato argomentato che \u00e8 impreciso usare il termine \"gioco di ruolo\" per descrivere giochi che permettono di costruire un personaggio ma nel quale il giocatore non pu\u00f2 prendere alcuna decisione significativa, cio\u00e8 agire \"in personaggio\" ed influenzare significativamente sia la personalit\u00e0 del personaggio ed il progresso globale del gioco. In giochi come questi il giocatore non interpreta ma si limita semplicemente a prendere decisioni tattiche.\nMentre \u00e8 vero che molti giochi sono pubblicizzati come forniti di \"elementi di giochi di ruolo\", questi sono completamente lineari, e non offrono opportunit\u00e0 di gioco di ruolo maggiori di quelle che si ottengono guardando un film o leggendo un libro; si deve anche far notare che questo non \u00e8 vero per tutti i videogiochi di ruolo sul mercato. Anche se ovvie limitazioni tecniche e pratiche assicurano che un videogioco di ruolo non possa essere aperto e libero come i giochi di ruolo carta e penna, dove l'unica limitazione reale agli eventi che si svolgono \u00e8 l'immaginazione dei partecipanti, \u00e8 da far notare che diversi giochi permettono una considerevole variet\u00e0 nei modi in cui procede la loro storia, a seconda delle decisioni del giocatore e delle caratteristiche del personaggio.\nDate, comunque, le buone vendite di titoli di CRPG e in particolare dei MMORPG, le nuove edizioni di alcuni giochi di ruolo hanno preso in prestito alcune delle meccaniche dei CRPG, sebbene mantengano una complessit\u00e0 e variet\u00e0 paragonabile comunque alle precedenti incarnazioni, come nel caso di D&amp;D 4\u00aa Edizione.\nCronologia dei CRPG.\n\"Nota:\" Questa non \u00e8 una lista completa di tutti i videogiochi di ruolo per console o computer, ma una lista dei pi\u00f9 significativi, influenti o conosciuti di tutti i tempi.\nElenco di aziende.\nSegue una lista di produttori di videogiochi che si sono specializzati o che hanno creato CRPG celebri."}
{"id": "120693", "revid": "2176804", "url": "https://it.wikipedia.org/wiki?curid=120693", "title": "Safari", "text": "Il termine safari indica un'escursione naturalistica in parchi o riserve con l'obiettivo di avvistare e/o cacciare fauna selvatica, soprattutto nell'Africa orientale ed australe (Tanzania, Kenya, Mozambico, Zimbabwe, Botswana, Namibia, Sudafrica e cos\u00ec via); per distinguerla dal safari inteso come battuta di caccia, questo tipo di escursione viene anche chiamata safari fotografico o fotosafari. A causa della notevole estensione dei parchi e delle distanze fra di essi, la visita dei grandi parchi africani (per esempio quelli della pianura di Serengeti) assume spesso le caratteristiche di un vero e proprio \"(lungo) viaggio\", come vorrebbe il significato originale swahili della parola \"safari\".\nTipi di safari.\n\"Game drive\".\nIl safari \"classico\", o \"game drive\", si svolge di giorno, in fuoristrada o pulmini 4x4. A seconda dei regolamenti vigenti nei vari parchi e di eventuali particolarit\u00e0 stagionali, i veicoli utilizzati possono essere completamente aperti, con tettuccio apribile, o chiusi. Le ore preferite sono generalmente quelle dell'alba e del tardo pomeriggio; in queste ore, infatti, i predatori sono generalmente pi\u00f9 attivi, le condizioni per la fotografia naturalistica sono migliori e (soprattutto nella stagione estiva) la temperatura pi\u00f9 gradevole. Nei grandi parchi, comunque, il safari pu\u00f2 protrarsi da mattina a sera; nella maggior parte dei parchi si trovano aree di sosta protette in cui \u00e8 possibile scendere in sicurezza dai veicoli e consumare un pranzo al sacco (detto pasto in \"lunch box\" o \"packed lunch\").\nIl \"game drive\" consente incontri anche molto ravvicinati con i grandi felini o altri animali pericolosi, ma che difficilmente tenterebbero di assaltare un veicolo chiuso; si mantengono invece rispettose distanze dagli animali potenzialmente in grado di \"caricare\" (per esempio elefanti, rinoceronti e grossi bufali). A seconda del tipo di parco, della pericolosit\u00e0 della fauna e di altre condizioni ambientali, pu\u00f2 essere consentito ai visitatori il game drive sul proprio veicolo, senza l'assistenza di una guida (questa possibilit\u00e0 viene data, per esempio, in quasi tutti i parchi del Sudafrica).\nSafari notturno.\nIl safari notturno in fuoristrada, o night game drive, normalmente su fuoristrada dotati di luce \"spot\", consente di avvistare la fauna notturna dei parchi (per esempio manguste, genette, serval, oritteropi, mellivore) e avere maggiori possibilit\u00e0 di assistere a scene di caccia. Nella maggior parte dei parchi nazionali, tuttavia, questo tipo di safari non \u00e8 autorizzato (in quanto \u00e8 del tutto vietata la circolazione notturna in automobile); il night game drive \u00e8 quindi possibile quasi esclusivamente in riserve private.\nSafari a piedi.\nIl safari a piedi (walking safari) \u00e8 una escursione svolta spesso con l'accompagnamento di guide o ranger armati. Come per il safari notturno, il safari a piedi non \u00e8 consentito ovunque; oltre alle riserve private, tuttavia, anche alcuni parchi nazionali (per esempio in Tanzania e in Kenya) lo autorizzano. Il primo a sperimentare i safari a piedi in Africa sudorientale fu Norman Carr, statista del Luangwa del Sud, alla met\u00e0 del XX secolo. La pratica del safari a piedi (anche notturni) \u00e8 quella pi\u00f9 comune in Madagascar; la rendono preferibile l'assenza di grandi predatori e la piccola taglia della fauna locale (principalmente costituita da lemuri e camaleonti), che potrebbero essere pi\u00f9 difficili da avvicinare in automobile o fuoristrada. Il gorilla trekking \u00e8 una particolare forma di safari a piedi, tipico dell'Uganda, che consente l'osservazione ravvicinata dei rari gorilla di montagna.\nSafari in barca.\nIl safari in barca rende possibile l'avvistamento ravvicinato della fauna di fiumi e laghi; \u00e8 indicata soprattutto per osservare ippopotami, coccodrilli e una parte significativa dell'avifauna dei parchi. Anche la maggior parte dei mammiferi terrestri spesso converge verso laghi e fiumi per abbeverarsi o fare il bagno. Il tipo di imbarcazione pu\u00f2 variare di zona in zona: nel delta dell'Okavango, per esempio, si utilizzano canoe e barche veloci; nel Selous barche a fondo piatto. Il safari in barca \u00e8 la principale forma di safari in Malawi, essendo buona parte del territorio occupata dal lago omonimo.\nSafari di caccia.\nA causa di una distorta informazione dei mass-media, si \u00e8 portati a ritenere che gli animali africani siano tutti protetti e che, chi li uccide, sia per forza un bracconiere. In realt\u00e0 il safari di caccia \u00e8 consentito in quasi tutti i paesi sub-sahariani: solamente il Kenya, dal 1977, ha vietato la caccia nel suo territorio.\nEsistono molte riserve di caccia statali e terreni privati in cui la selvaggina viene \"gestita\", per cui, dopo avere pagato profumatamente il \"permesso di caccia\", \u00e8 consentito abbattere legalmente anche gli animali protetti, ad esempio elefanti e rinoceronti. &lt;br&gt; \nIn particolare, in Sudafrica molte fattorie si sono convertite in \u201callevamenti\u201d di selvaggina africana. Vengono allevati per scopi venatori antilopi, zebre e bufali, ma anche leoni e rinoceronti. Ovviamente, dati gli alti costi, tali \"safari\" sono riservati a personaggi facoltosi, i quali, in genere, non amano questo tipo di pubblicit\u00e0.\nAbbigliamento.\nL'abbigliamento da safari \u00e8 piuttosto simile all'abbigliamento da escursionismo. Si prediligono i colori poco squillanti perch\u00e9 infastidiscono meno gli animali, e in particolare quelli chiari (come il classico color kaki) perch\u00e9 attirano meno le zanzare. Sono in genere consigliati cappelli con visiera o a larghe tese per proteggersi dal sole; nei game drive in veicoli scoperti si usano in genere cappelli con laccio e occhiali da sole per proteggere gli occhi dalla sabbia delle piste in terra battuta.\nImpatto ambientale.\nI safari fotografici in riserve e parchi nazionali pongono il problema dei possibili impatti sull'ambiente, specialmente in quelle aree di riconosciuto valore naturalistico (molti parchi e riserve africani, per esempio, rappresentano un patrimonio dell'umanit\u00e0 riconosciuto dall'UNESCO). Un esempio di problema ben noto \u00e8 il fatto che la presenza di turisti pu\u00f2 disturbare le attivit\u00e0 da cui dipende la sopravvivenza degli animali; per esempio, \u00e8 stato dimostrato che l'efficienza di caccia dei leoni che vivono nelle aree pi\u00f9 frequentate dai turisti \u00e8 molto inferiore che altrove e spesso appena sufficiente al sostentamento; e ancora maggiore \u00e8 probabilmente il danno fatto ai predatori prevalentemente diurni come il ghepardo. Inoltre i parchi devono essere attrezzati con strutture ricettive (campi tendati, hotel, \"guesthouse\", lodge), con la conseguente necessit\u00e0 di trattamento dei rifiuti, delle acque di scarico e cos\u00ec via. D'altra parte, il turismo nei parchi pu\u00f2 avere anche conseguenze positive dal punto di vista ambientale; per esempio, rispetto al problema del bracconaggio (che i governi di paesi poveri come la Tanzania hanno difficolt\u00e0 a controllare attraverso guardie armate e ranger) la presenza di (numerosi) turisti sul territorio fornisce un contributo spesso essenziale di sorveglianza indiretta."}
{"id": "120699", "revid": "1684799", "url": "https://it.wikipedia.org/wiki?curid=120699", "title": "Hair metal", "text": "L'hair metal (chiamato anche glam metal) \u00e8 un sottogenere dell'heavy metal che si \u00e8 sviluppato soprattutto negli Stati Uniti d'America verso la met\u00e0 degli anni ottanta e ha raggiunto una grande diffusione fra gli anni ottanta e novanta. Pu\u00f2 essere considerato come un'evoluzione ed estremizzazione delle caratteristiche del pop metal (sebbene le due denominazioni siano in alcuni casi usate come sinonimi).\nFra gli elementi che definiscono il genere c'\u00e8 un approccio fortemente commerciale e melodico, l'enfatizzazione delle \"power ballad\", la produzione di maggiore qualit\u00e0 rispetto al pop metal degli anni precedenti, e una grande cura per l'aspetto visivo dei gruppi (fondamentale nell'epoca dell'avvento di MTV), con abbigliamento e acconciature vistosi in gran parte ispirati a quelli degli artisti glam rock.\nIn diversi contesti questo termine pu\u00f2 assumere un significato spregiativo o neutrale. Il genere ottenne un enorme successo nei successivi anni ottanta e nei primi anni novanta, per poi declinare e scomparire dalle scene soppiantato dal movimento grunge. A segnare l'esplosione dell'ondata hair metal furono i M\u00f6tley Cr\u00fce nel 1981, gli Europe nel 1986 con l\u2019album \"The Final Countdown,\" i Bon Jovi con \"Slippery When Wet\" e i Def Leppard nel 1987 con Hysteria.\nSignificato.\nDa sempre la critica ha teso a considerare come sinonimi i termini pop metal, hair metal e glam metal. Tuttavia, nonostante molti vedano questi come un'unica entit\u00e0, esistono altre fonti che distinguono il significato dei termini in questione, che seppur affini, non identificherebbero esattamente lo stesso concetto. Nel caso i tre termini vengano contraddistinti, si possono delineare nei seguenti modi:\nSignorelli ha poi citato, all'interno dell'enciclopedia, altre band solitamente incluse nella scena hair metal, come Dokken, Def Leppard o Guns N' Roses senza per\u00f2 definirle glam, al contrario dei gruppi precedentemente citati, lasciando intendere come il glam metal vero e proprio risultasse qualcosa di pi\u00f9 ristretto che non includesse quindi tutti i gruppi etichettati come hair/pop metal. Effettivamente non tutte le hair/pop metal band sfoggiavano un \"look\" prettamente \"glamour\", e pertanto, non sempre sarebbero definite o definibili glam, sebbene gran parte della critica si sia espressa nel definire queste categorie come un unico calderone. Molte band della corrente hair/pop metal, come ad esempio Def Leppard, Shy, White Lion, Skid Row, o addirittura Twisted Sister, hanno pi\u00f9 volte rifiutato l'etichetta \"glam\" o di far parte della scena glam. Bisogna per\u00f2 far presente che le opinioni personali dei gruppi riguardo alla loro esclusione o inclusione in determinate etichette musicali non possono influenzare o sostituire la valutazione neutra, obiettiva e professionale degli esperti del settore, gli unici che devono esprimersi sulle classificazioni musicali. Il termine glam metal, come il pop metal, era gi\u00e0 largamente utilizzato negli anni ottanta.\nLe prime tre categorie, ammesso che vengano dissociate, sono comunque strettamente correlate, e tendono ad essere considerate un unico movimento o calderone, sebbene i loro significati possano essere diversificati. Al contrario, lo sleaze metal \u00e8 una sottocategoria maggiormente definita per le sue peculiarit\u00e0 unanimemente riconosciute.\nStoria.\nNascita e successo commerciale.\nLo hair metal nacque come termine derisivo applicato alle band particolarmente influenzate dal pop metal sorte verso la seconda met\u00e0 degli anni ottanta.\nQueste band enfatizzarono la formula dei gruppi arena rock degli anni settanta (cori trascinanti, ritmi semplici, produzioni di qualit\u00e0, \"power ballad\", ecc.), ma a differenza di questi, adottarono un \"look\" pi\u00f9 distintivo e caratteristico, questo per via della costante esposizione tramite i media, ed in particolare sul canale musicale MTV, emittente che prese piede proprio negli anni ottanta. Vestendo indumenti appariscenti e sgargianti, trucchi e fondotinta e capelli spesso cotonati, l'aspetto di questi gruppi poteva rivelarsi pi\u00f9 particolare e rilevante della musica stessa, bench\u00e9, a partire dai primi anni novanta il movimento cominci\u00f2 a venire ignorato e dimenticato.\nLa scena hair metal era concentrata principalmente attorno all'area di Los Angeles, considerata la capitale del genere, o generalmente in California, ed era portata avanti da gruppi come Van Halen, Ratt, Great White, M\u00f6tley Cr\u00fce, W.A.S.P. e molti altri. Sono per\u00f2 associate alla scena anche band esterne alla localit\u00e0 di Los Angeles, o alla California in genere: ad esempio, i Kiss provenivano da New York, Alice Cooper da Detroit, Michigan, gli Aerosmith e gli Extreme da Boston, Massachusetts, tra i tanti. La maggior parte delle band della scena decise per\u00f2 di ricollocarsi a Los Angeles, dove avrebbero ottenuto pi\u00f9 facilmente un contratto discografico e il successo. Molte altre provenivano dal vicino Canada, ad esempio Helix, Kick Axe e Brighton Rock.\nVi erano anche importanti band europee come i britannici Def Leppard e Whitesnake, gli svedesi Europe, i norvegesi TNT e Stage Dolls, i danesi Pretty Maids, i finlandesi Hanoi Rocks, i tedeschi Scorpions, Bonfire e Axel Rudi Pell, gli svizzeri Krokus e i nederlandesi Sleeze Beez. Pi\u00f9 a oriente salirono alla ribalta gli australiani Heaven, i giapponesi Ezo e i russi Gorky Park.\nDopo che i Nirvana portarono il grunge e l'alternative rock ai primi posti delle classifiche nel 1991, le band hair metal cominciarono a declinare, perdendo tutto il loro supporto da parte delle grandi etichette e dei fan. Alcuni di questi gruppi tentarono di adattarsi al nuovo sound in voga, mentre altri rimasero ancorati alle loro radici senza ottenere alcun successo. Comunque diverse band sopravvissero nei met\u00e0 anni novanta, adottando sonorit\u00e0 pi\u00f9 dure, ma mantenendo comunque i richiami al pop e alla melodia.\nIl declino.\nGli anni novanta rappresentarono la decadenza dell'hair/pop metal, dopo un intero decennio di successi. Proprio con l'avvento del grunge, che da l\u00ec a poco sarebbe divenuto il genere di maggior successo, molte band hair metal si accorsero che le loro etichette discografiche non offrivano pi\u00f9 loro supporto. Molte \"major\" anzi cominciarono ad interessarsi alle band grunge, sciogliendo i contratti proprio con la maggior parte dei gruppi hair metal (esempio eclatante proprio quello della Geffen nei confronti dei Nirvana). Un articolo sul \"Q Magazine\" una volta scrisse ai suoi lettori che \"il successo pi\u00f9 grande di Kurt Cobain fu quello di aver distrutto l'hair metal\".\nMolte band grunge o alternative rock, che avevano fatto strada professando atteggiamenti anticonformisti, firmarono contratti con le pi\u00f9 grandi case discografiche, mentre al contrario molte band hair metal, ormai considerate \"fuori moda\" e snobbate da fans critici e major discografiche, si ritrovarono costrette a firmare con piccole etichette indipendenti. Il fenomeno grunge infatti provoc\u00f2 lo scioglimento ed il declino di molte band della corrente. Altri gruppi, come Poison, M\u00f6tley Cr\u00fce, L.A. Guns o Warrant, paradossalmente decisero di introdurre proprio sonorit\u00e0 affini al grunge e all'alternative rock per non sprofondare ed evitare di venire scaricati dalle loro etichette, anche per poter mantenere alto il numero di copie vendute, ma risultando spesso un buco nell'acqua.\nSi pu\u00f2 riconoscere come le due correnti portassero avanti filosofie completamente opposte. L'hair metal trattava di bella vita, party, macchine veloci, amore, donne, sesso, divertimento, gioia di vivere, mentre il grunge sosteneva temi come depressione, solitudine, sofferenza, rabbia, frustrazione di vivere, tristezza, ribellione. L'hair metal, presentava caratteristiche tipiche dell'heavy metal come la tecnica strumentale notevolmente sviluppata, i frequenti virtuosismi, assoli di batteria, voci alte e acute ecc, al contrario i grunge musicalmente si basava su riff semplici e scarsa tecnica strumentale, nonch\u00e9 sonorit\u00e0 raramente melodiche, ma anzi pi\u00f9 caotiche, moderne e distanti dalle radici del rock &amp; roll.\nUn altro caso di rivalit\u00e0 tra le due correnti fu l'incontro tra Axl Rose dei Guns N' Roses e Kurt Cobain. Infatti, durante gli MTV Video Music Awards del 1992, i due vennero alle mani. Axl Rose era un grane fan dei Nirvana e chiese a Cobain di aprire, con la sua band, i concerti dei Guns N' Roses in un tour congiunto; Kurt per tutta risposta schern\u00ec Axl con la stampa. Dopo aver declinato l'offerta, Cobain inizi\u00f2 a parlare male dei Guns N' Roses e di Rose a diversi media, sostenendo che erano \"patetici e senza talento\" (ironicamente, entrambe le band erano sotto contratto con la Geffen). Rose in risposta sfid\u00f2 Cobain ad una lotta durante gli stessi MTV Video Music Awards del 1992 dopo che la moglie di Cobain Courtney Love, aveva chiesto scherzosamente a Rose se volesse essere il padrino della loro figlia Frances Bean.\nDiversi gruppi hair metal attribuirono a Kurt Cobain la colpa del declino del loro genere; ad esempio i Tuff pubblicarono nel 2001 il disco \"The History of Tuff\", in cui nel brano d'apertura \"American Hair Band\" condannarono Cobain ed il grunge, elogiando gli anni ottanta e le hair metal band.\nLa crisi delle band.\nLe vendite del genere calarono notevolmente, e tutto ci\u00f2 provoc\u00f2 una crisi all'interno della scena. Ad esempio Vince Neil fu cacciato dai M\u00f6tley Cr\u00fce, mentre C.C. DeVille lasci\u00f2 i Poison. Il risultato di questa crisi fece in modo che molte band sparirono dalla luce dei riflettori come i Ratt, Lita Ford, Twisted Sister, Winger, Cinderella e molti altri.\nMolte band invece si sciolsero definitivamente perch\u00e9 non pi\u00f9 supportate e scaricate dalle loro etichette come Ratt, Vain, Faster Pussycat, Vixen, Pretty Boy Floyd, Bad English, Black 'N Blue, Britny Fox, Giant, Hurricane, Lizzy Borden, London, White Lion, Stryper, Nitro e tante altre. Alcune invece adottarono nuove sonorit\u00e0 pi\u00f9 melodiche come i Bon Jovi o gli Aerosmith. Altre ancora decisero di trovare una nuova formula per non sprofondare ed evitare di venire scaricati dalle etichette, anche per poter mantenere alto il numero di copie vendute, ma risultando spesso un buco nell'acqua; queste si adattarono alle tendenze del grunge e alternative rock o comunque a sonorit\u00e0 pi\u00f9 moderne, come Danger Danger, Warrant, Vixen, Kiss, Poison, Def Leppard, M\u00f6tley Cr\u00fce, L.A. Guns, BulletBoys, Lita Ford, D-A-D e molti altri.\nI Warrant pubblicarono \"Ultraphobic\" (1995) e i Poison \"Native Tongue\" (1993) ed entrambi non riuscirono a vendere quanto gli album precedenti. I M\u00f6tley Cr\u00fce (dopo aver licenziato il cantante Vince Neil e assumendo John Corabi) diedero alla luce l'album omonimo \"M\u00f6tley Cr\u00fce\" (1994). Il disco \u00e8 lontano anni luce dal sound glam metal degli anni ottanta e cre\u00f2 un forte malcontento tra i sostenitori storici del gruppo. I W.A.S.P., dopo il successo di \"The Crimson Idol\" (1992), tentarono di modernizzarsi con \"Kill Fuck Die\" (1997), un album aggressivo come agli esordi ma con l'aggiunta di marcati elementi di musica elettronica. Il lavoro venne bocciato dai fans, costringendo il gruppo di Blackie Lawless a cambiare ancora stile. Gli Extreme pubblicano \"Waiting for the Punchline\" (1995), disco orientato sulle sonorit\u00e0 grunge che provocher\u00e0 il declino del quintetto.\nI Faster Pussycat declinarono con l'uscita dell'album \"Whipped!\" che provoc\u00f2 lo scioglimento del gruppo. Gli Skid Row sfornarono un album pi\u00f9 sperimentale, anche se molto criticato, ovvero \"Subhuman Race\" (1995), seguito dall'abbandono di Sebastian Bach dal gruppo, abbandono che amareggi\u00f2 molti fans del quintetto. I Cinderella pubblicarono \"Still Climbing\" (1994), un album che pass\u00f2 quasi inosservato. I White Lion pubblicarono \"Mane Attraction\" (1991), che caus\u00f2 lo scioglimento del gruppo. Il cantante Mike Tramp dar\u00e0 vita ai Freak of Nature, dalle sonorit\u00e0 pi\u00f9 oscure e distanti dal Hair Metal rispetto ai White Lion. Alcuni gruppi come gli Enuff Z'nuff e i Tyketto continuarono a registrare album senza cambiare genere e generalmente non riuscirono a raggiungere buoni successi di vendita. Invece i Bon Jovi si allontanarono parzialmente dal pop/hair metal, sfornando album dal rock molto melodico e pi\u00f9 maturo come \"Keep the Faith\" (1992) e \"These Days\" (1995) che comunque ottennero un buon successo commerciale permettendo al gruppo di rimanere \"in vita\"\nAnche i gruppi precursori del genere, come i Kiss, fecero un passo falso. La band di Paul Stanley pubblic\u00f2 \"\" (1997), definito dalla critica come uno dei peggiori album della formazione, con sonorit\u00e0 vicine al grunge e alla musica elettronica. Gli Scorpions dopo album considerati hair metal come \"Love at First Sting\", \"Savage Amusement\" e \"Crazy World\" pubblicarono nel 1993 \"Face the Heat\", album molto pi\u00f9 duro e meno commerciale rispetto ai precedenti.\nUn discorso a parte meritano i Guns N' Roses. Anche loro vennero criticati da molti loro fans con gli album \"Use Your Illusion I\" (1991) e \"Use Your Illusion II\" (1991), comunque vicino all'hair e allo sleaze del primo album, ma le loro vendite furono comunque molto alte (essi raggiunsero negli Stati Uniti 25 milioni di copie vendute ciascuno). Tra il 1993 e il 1996, nonostante il loro successo fosse stato scalfito solo minimamente dalla crisi che aveva colpito le altre band del genere, tensioni e rancori di natura personale tra il frontman Axl Rose e gli altri membri originali portarono questi ultimi ad abbandonare il gruppo, causandone cos\u00ec la caduta.\nIl declino fu quindi causa di nuove tendenze musicali emergenti, che cominciarono a prendere piede negli anni novanta rimpiazzando la corrente hard rock/heavy metal che aveva caratterizzato tutti gli anni ottanta.\nIl \"Revival\".\nVerso la seconda met\u00e0 degli anni novanta torn\u00f2 in parte l'interesse per questo genere e diverse band della prima e seconda ondata si riunirono o pubblicarono nuovo materiale; vi fu poi un'altra ondata di nuovi gruppi dal sound pi\u00f9 moderno.\nLa ripresa delle band.\nI M\u00f6tley Cr\u00fce videro il ritorno di Vince Neil e pubblicarono \"Generation Swine\" (1997), seguito da una tour di successo negli Stati Uniti. Anche i Poison si riunirono con C.C. DeVille, ed anche per loro segu\u00ec un tour di successo nel 1999. Inoltre nel 2000, i concerti di band come Poison, Cinderella, Slaughter e Dokken ebbero un notevole successo. Sempre nel 2000, si riformarono altre band, sciolte in precedenza, come L.A. Guns, Ratt, W.A.S.P. che intrapresero un tour assieme. Motley Crue e Poison nel frattempo continuavano a pubblicare nuovi album che progressivamente si riavvicinarono al loro sound originale. Si riunirono i Lord Tracy e pubblicarono materiale inedito, mentre gli Hardline nel 2002 pubblicarono \"Hardline II\", 10 anni dopo l'uscita del primo album. Anche la compilation \"Monster Ballads\" vendette bene.\nGli Skid Row dopo anni di silenzio, si riunirono nel 1999 con il nuovo cantante Johnny Solinger e il nuovo batterista Phil Varone pubblicando l'album \"Thickskin\" (2003). I Guns N' Roses annunciarono il loro ritorno con \"Chinese Democracy\", un album pubblicato poi soltanto nel 2008, ma la band partecip\u00f2 a festival e concerti. Anche i Twisted Sister si riformarono nel 2003, pubblicando \"Still Hungry\" (2004) e \"A Twisted Christmas\" (2006). I Britny Fox si riformano nel 2000 e pubblicano \"Springhead Motorshark\" nel 2003 assieme a due live album e tre raccolte. Gli Europe tornarono nel 2003 e pubblicarono \"Start from the Dark\" nel 2004, che sancisce il ritorno della band e nel 2006 e 2009 uscirono nuovamente sul mercato discografico rispettivamente con \"Secret Society\" e \"Last Look at Eden\".\nLe nuove band.\nSul finire degli anni novanta, dopo che la diffusione del grunge raggiunse il suo punto di saturazione, iniziarono ad affacciarsi nuovi gruppi che presentavano una musica molto accostabile all'hair metal.\nTuttavia, sarebbe impreciso parlare di un ritorno vero e proprio del genere, poich\u00e9 le band di questa nuova ondata presentavano solitamente un sound pi\u00f9 duro e moderno, che aveva poco a che fare col genere originale se non per qualche accenno.\nIn questi anni si affacciano gruppi come i britannici The Darkness che ottennero un buon successo commerciale, gli Hardcore Superstar, Hellacopters, Murderdolls, Gemini Five, Vains of Jenna, Gluecifer, Turbonegro, The 69 Eyes, Kid Ego, Buckcherry, Wig Wam, Crashd\u00efet, Reckless Love, Santa cruz, Private Line e Steel Panther. Molti si ispirano allo stile e all'immagine di gruppi come M\u00f6tley Cr\u00fce e Guns N' Roses ma presentano, allo stesso tempo, sonorit\u00e0 moderne e attitudini punk di scuola Sex Pistols e Damned, rifacendosi pi\u00f9 allo sleaze metal moderno, che al classico hair metal.\nI Turbonegro, invece, si rifanno ai canoni stilistici dello shock rock di Alice Cooper, con le loro performance dal vivo dal sapore truculento e orrorifico. I The 69 Eyes si distinguono dagli altri per il marcato elemento gothic metal che caratterizza la loro musica."}
{"id": "120705", "revid": "599013", "url": "https://it.wikipedia.org/wiki?curid=120705", "title": "Tbc", "text": ""}
{"id": "120707", "revid": "1573940", "url": "https://it.wikipedia.org/wiki?curid=120707", "title": "Muruwwa", "text": "Il termine muruwwa () identificava, specie in et\u00e0 preislamica (\"j\u0101hiliyya\"), la somma delle qualit\u00e0 umane che rendevano, allora come ora, agli occhi degli Arabi peninsulari l'uomo degno della massima stima e considerazione. \nEsse consistevano in: \nNon essere accreditato di \"muruwwa\" (dalla radice &lt;m-r-'&gt;, \"essere umano\") significava non avere onore ed essere indegno di stima."}
{"id": "120711", "revid": "599013", "url": "https://it.wikipedia.org/wiki?curid=120711", "title": "Eeg", "text": ""}
{"id": "120715", "revid": "670021", "url": "https://it.wikipedia.org/wiki?curid=120715", "title": "Comunit\u00e0 montana Cinque Valli Bolognesi", "text": "La Comunit\u00e0 montana Cinque Valli Bolognesi era una comunit\u00e0 montana della provincia di Bologna, comprende le valli dei fiumi Idice, Savena, Sambro, Setta e Reno (da est ad ovest).\n\u00c8 stata sciolta nel 2009 ed i comuni che ne erano membri sono, in parte, stati aggregati alla Comunit\u00e0 montana Alta e Media Valle del Reno e, in parte, hanno formato l'Unione Montana Valli Savena-Idice.\nEra costituita dai comuni di:\nLa Comunit\u00e0 confinava a nord con i comuni di Casalecchio di Reno e Bologna; a sud con le Provincia di Firenze e Prato; a est con la Comunit\u00e0 montana Valle del Santerno; a ovest con la Comunit\u00e0 montana Alta e Media Valle del Reno e con la Comunit\u00e0 montana Valle del Samoggia.\nIl territorio \u00e8 stato interessato dai lavori del progetto ferroviario del treno ad alta velocit\u00e0 (TAV) e dal progetto di potenziamento dell'Autostrada del Sole, noto come \"variante di valico\".\nNel 2006 si \u00e8 concluso l'iter per la costituzione della riserva naturale del Contrafforte pliocenico, che ha un'estensione di circa 757 ettari nei territori della Comunit\u00e0 montana.\nScioglimento della comunit\u00e0 montana.\nNel 2008 la legge regionale n. 10 della Regione Emilia-Romagna propone lo scioglimento della Comunit\u00e0 montana e una riorganizzazione territoriale come segue:\nIl 31 ottobre 2009 il processo di scioglimento si completa e si delinea il nuovo assetto proposto dalla Regione, e vede cos\u00ec la luce la nuova Unione Montana Valli Savena-Idice."}
{"id": "120717", "revid": "6923", "url": "https://it.wikipedia.org/wiki?curid=120717", "title": "Repubblica Democratica Popolare di Corea", "text": ""}
{"id": "120723", "revid": "129019", "url": "https://it.wikipedia.org/wiki?curid=120723", "title": "Ren\u00e9 Char", "text": "Autore di diverse poesie, tra cui \"Il martello senza padrone\" (1934), nella quale l'autore riflette la sua esperienza surrealista, e \"Fogli di Hypnos\" (1946), opera consistente in brevi e fulminanti riflessioni ispirate dall'esperienza partigiana, vissuta personalmente da Ren\u00e9 Char (col soprannome di \"Capitano Alexandre\") nell'ambito della resistenza francese, conosciuta dal pubblico italiano grazie alla traduzione di Vittorio Sereni.\nAlcune opere dell'autore sono raccolte nel volume \"Poesie e prose scelte\" edito nel 1957.\nLa sua opera poetica ha suscitato notevole interesse anche da parte del poeta ebreo di lingua tedesca Paul Celan, il quale dedic\u00f2 a Ren\u00e9 Char una delle sue pi\u00f9 celebri poesie, intitolata \"Argumentum e silentio\", incentrata sul senso della parola poetica come parola di resistenza.\nBiografia.\n1907-1929.\nRen\u00e9 \u00c9mile Char era l'ultimo dei quattro figli di \u00c9mile Char, commerciante, nato nel 1863 a L'Isle-sur-la-Sorgue, e di Marie-Th\u00e9r\u00e8se Rouget, che \u00c9mile aveva sposato nel 1888 in seconde nozze. Marie-Th\u00e9r\u00e8se era la sorella della sua prima moglie, Julia Rouget, morta nel 1886 di tubercolosi dopo un anno di matrimonio. Il padre di Ren\u00e9 fu sindaco di Isle-sur-la-Sorgue a partire dal 1905, e divenne amministratore delegato della societ\u00e0 degli intonacatori di Valchiusa. Ren\u00e9 trascorse l'infanzia ai \u00ab N\u00e9vons \u00bb, la grande casa di famiglia la cui costruzione, all'interno di un parco, era stata terminata proprio alla sua nascita. In essa abitavano anche i nonni. Fu circondato dall'affetto di suo padre e fu molto affezionato alla nonna paterna, alla sorella Julia, alla sua madrina Louise Roze e alla di lei sorella Ad\u00e8le, ma sub\u00ec il rifiuto ostile di sua madre, di idee opposte a quelle del marito e di suo fratello. La famiglia era solita trascorrere l'estate nella propriet\u00e0 La Parellie, che si trovava fra l'\"Isle\" e La Roque-sur-Pernes.\nNel 1913 Ren\u00e9 inizi\u00f2 le scuole. Nel 1917, a causa del morso del suo cane che aveva contratto la rabbia, fu uno dei primi a ricevere il vaccino messo a punto da Louis Pasteur presso l'ospedale di Marsiglia. Le condizioni finanziarie della famiglia divennero precarie dopo la morte del padre, avvenuta il 15 gennaio 1918 a causa di un tumore al polmone.\nVerso il 1921 Ren\u00e9 strinse amicizia con Louis Curel, cantoniere, lettore appassionato della Comune di Parigi e membro del Partito Comunista Francese. A Curel Char si ispir\u00f2 per il personaggio di Auguste Abondance nell'opera \"Le Soleil des eaux\", in cui anche altre persone reali trovarono collocazione: fra queste Jean-Pancrace Nougier detto l'Armurier, che riparava i vecchi fucili, citato anche in \"Le Po\u00e8me pulv\u00e9ris\u00e9\", i pescatori della Sorgue e qualche vagabondo dal parlare poetico: personaggi che il poeta defin\u00ec in seguito i \"Trasparenti\".\nDotato di un fisico imponente, quasi due metri di altezza, e di carattere impulsivo, Char pratic\u00f2 il rugby insieme all'amico Jean Garcin. Nel 1923 Ren\u00e9 lasci\u00f2 il liceo Mistral di Avignone, in cui si era iscritto nel 1918, a causa di una lite con un docente che derideva i suoi primi tentativi poetici. Nel 1924 fece un viaggio in Tunisia, dove suo padre aveva creato un piccolo laboratorio di intonacatura; nel 1925 segu\u00ec i corsi della Scuola di Commercio di Marsiglia cui tuttavia non dimostr\u00f2 grande interesse. Lesse Plutarco, Fran\u00e7ois Villon, Racine, i romantici tedeschi, Alfred de Vigny, G\u00e9rard de Nerval, Charles Baudelaire, Rimbaud, Mallarm\u00e9, Lautr\u00e9amont e poesie di Paul \u00c9luard.\nDopo aver lavorato a Cavaillon in una ditta di spedizioni di frutta e verdura, nel 1927 Char prest\u00f2 servizio militare a N\u00eemes, assegnato alla biblioteca degli ufficiali. In tale occasione scrisse la sua prima critica, relativa a un romanzo di Andr\u00e9 de Richaud, per la rivista parigina \"Le Rouge et le Noir\", con la quale collabor\u00f2 fino al 1929. Nel 1928, grazie all'aiuto finanziario della nonna morta nel dicembre del 1926, la rivista pubblic\u00f2 anche la sua prima raccolta \"Les Cloches sur le c\u0153ur\", realizzata con le poesie scritte fra il 1922 e il 1926. In seguito Ren\u00e9 distrusse la maggior parte dei 153 esemplari di tale pubblicazione. Nel 1928 pubblic\u00f2 un articolo sulla citt\u00e0 di Uz\u00e8s nella rivista \"La Cigale uz\u00e9geoise\" e nel 1929 una vecchia poesia su \"Le Feu\" di Aix-en-Provence.\n1929-1939.\nAll'inizio del 1929, aiutato finanziariamente dal direttore della ditta di spedizioni di Cavaillon dove aveva lavorato, Ren\u00e9 Char con Andr\u00e9 Cayatte, conosciuto durante il servizio militare, fond\u00f2 la rivista \"M\u00e9ridiens\", di cui uscirono tre numeri da maggio a dicembre. Nel secondo numero Char pubblic\u00f2 una lettera inedita del sindaco di Charenton-Saint-Maurice sulla morte del Marchese de Sade, ritrovata nella biblioteca delle sorelle Roze. In settembre invi\u00f2 uno dei ventisei esemplari fuori commercio della sua seconda raccolta di poesie, \"Arsenal\", pubblicata in agosto a N\u00eemes, a Paul \u00c9luard, che gli fece visita in autunno all\u2019Isle-sur-la-Sorgue, dove trascorse tre settimane. A fine novembre Char giunse a Parigi, dove incontr\u00f2 fra gli altri Louis Aragon, Andr\u00e9 Breton e Ren\u00e9 Crevel. Char ader\u00ec al gruppo surrealista nel momento in cui Robert Desnos, Jacques Pr\u00e9vert e Raymond Queneau lo abbandonavano, e pubblic\u00f2 a dicembre \"Profession de foi du sujet\" nel dodicesimo numero de \"La r\u00e9volution surr\u00e9aliste\". Per quattro anni collabor\u00f2 alle attivit\u00e0 del movimento, di cui divenne tesoriere nel biennio 1931/1932. Nel dicembre del 1934 tuttavia si distacc\u00f2 dal gruppo, scrivendo ad Antonin Artaud: \u00ab Il surrealismo \u00e8 morto per il settarismo imbecille dei suoi adepti\u00bb.\nNel 1930 Char venne ferito da una coltellata all'inguine durante una rissa in un bar di Parigi. In quel periodo Char condivise con \u00c9luard una vita libera e fastosa; in maggio i due amici accolsero nella propria abitazione \u00abNusch\u00bb (Maria Benz), figurante senza lavoro e senza tetto e futura moglie di \u00c9luard dal 1934. Mentre si dedicava alla lettura dei presocratici e dei grandi alchimisti, Char diede alle stampe una seconda edizione rielaborata di \"Arsenal\". Nel mese di aprile pubblic\u00f2 a N\u00eemes \"Le Tombeau des secrets\", poesie corredate da dodici fotografie, fra cui un collage di Breton e di \u00c9luard, e \"Ralentir travaux\", dal titolo ispirato ad un cartello stradale, poesie scritte fra il 25 e il 30 marzo in collaborazione con Breton ed \u00c9luard fra Avignone e Valchiusa. Nel luglio del 1930, insieme ad Aragon, Breton, ed \u00c9luard fu tra i fondatori della rivista \"Il Surrealismo\". Char, durante l'estate, torn\u00f2 in Provenza, vicino a Cannes e con Nusch e \u00c9luard si imbarc\u00f2 a Marsiglia, facendo scalo a Barcellona per fermarsi qualche tempo a Cadaqu\u00e9s a casa di Salvador Dal\u00ed e di sua moglie Gala. Nel mese di novembre le poesie di \"Artine\" uscirono nelle Edizioni Surrealiste di Jos\u00e9 Corti, con un'incisione di Dal\u00ec.\nNel febbraio del 1931 \u00c9luard torn\u00f2 a visitare Char a l'Isle in compagnia di Jean e Valentine Hugo. Il gruppo visit\u00f2 M\u00e9nerbes, Gordes, Lacoste e in particolare Saumane-de-Vaucluse, i cui due castelli appartenevano alla famiglia del Marchese de Sade. Nel 1931 Char firm\u00f2 i volantini surrealisti per il film \"L'\u00e2ge d'or\", realizzato da Dal\u00ed e Bu\u00f1uel, che venne attaccato dalle formazioni di destra. Nel luglio del 1931 Char pubblic\u00f2 infine \"L'action de la justice est \u00e9teinte\". \nDilapidata ormai l'eredit\u00e0 ricevuta da suo padre, nel 1932 Char and\u00f2 ad abitare in Rue Becquerel, nell'appartamento arredato da \u00c9luard per Gala, prima che quest'ultima lo lasciasse per sposare Dal\u00ed. Durante l'estate Char con Francis Curel visit\u00f2 la Spagna dove, sulla spiaggia di Juan-les-Pins, incontr\u00f2 Georgette Goldstein, che divenne sua moglie a Parigi nell'ottobre dello stesso anno. \u00c9luard fu uno dei testimoni. Nel gennaio del 1933 Char si concesse un breve soggiorno a Berlino con \u00c9luard e firm\u00f2 un volantino antifascista. Nel 1934 sovrintese alla pubblicazione in 500 copie del \"Marteau sans ma\u00eetre\" presso l'editore Jos\u00e9 Corti. Il testo, rifiutato da Gallimard, era illustrato con un'incisione donatagli da Kandinsky. Nel 1934 Char conobbe anche il poeta francese Gilbert Lely, con cui coltiv\u00f2 una lunga amicizia.\nNel 1935 ospit\u00f2 Tristan Tzara con la moglie Greta Knutson a l'Isle, dove, nel 1936, si sistem\u00f2 con Georgette rinunciando all'appartamento parigino, e dove venne nominato amministratore delegato della societ\u00e0 degli Intonacatori di Valchiusa, che era stata diretta da suo padre. Una forma di setticemia lo costrinse tuttavia a rinunciare all'incarico nel maggio del 1937. Durante la lunga convalescenza, durata oltre un anno, Char lesse le opere di D'Alembert, di D'Holbach, di Helv\u00e9tius. \u00c9luard e Man Ray aiutarono Char a preparare \"D\u00e9pendance de l'adieu\", illustrato con un disegno di Picasso che \u00c9luard gli aveva presentato. Il testo venne pubblicato a maggio da GLM, la stessa casa editrice con cui nel 1936 pubblic\u00f2 \"Moulin premier\" con l'aiuto economico di \u00c9luard.\nNel 1937 Char e Georgette ricevettero a C\u00e9reste la coppia dei surrealisti belgi Louis Scutenaire e Ir\u00e8ne Hamoir; Char si innamor\u00f2 di Ir\u00e8ne ma il marito intervenne per interrompere immediatamente la relazione. Nello stesso 1937 Char pubblic\u00f2 \"Placard pour un chemin des \u00e9coliers\", dedicato ai figli delle vittime della guerra civile spagnola.\nNel febbraio del 1938 Char propose a Christian Zervos i suoi primi lavori sui pittori Corot e Courbet. Nello stesso anno Char s'innamor\u00f2 appassionatamente della pittrice Greta Knutson, passione durata fino al 1944. Insieme a Greta, gi\u00e0 separatasi da Tristan Tzara, Char trascorse il mese d'agosto a Maubec, nel Luberon, dove inizi\u00f2 a comporre le poesie del \"Visage nuptial\", impregnate della presenza di lei. Al fianco di Greta Char scopr\u00ec il romanticismo tedesco e, in particolare, l'opera di H\u00f6lderlin, cos\u00ec come la filosofia di Martin Heidegger. In settembre Char venne richiamato e nel 1939 venne destinato a N\u00eemes come soldato semplice.\n1939-1945.\nDurante l'occupazione Ren\u00e9 Char, sotto il nome di \u00abCapitaine Alexandre\u00bb, partecip\u00f2 attivamente alla Resistenza. Fu destinato al Comando del Servizio di azione paracadutismo del settore della Durance e il suo quartier generale fu installato a C\u00e9reste. I \"Feuillets d\u2019Hypnos\", poi riproposto nel volume \"Fureur et myst\u00e8re\", e le sue annotazioni sulla resistenza \"sono calcolati per restituire l'immagine di una particolare attivit\u00e0, di una particolare concezione della Resistenza e, innanzitutto, di un particolare individuo, con la sua molteplicit\u00e0 interiore, le sue alternanze e anche la sua differenziazione, che il poeta non \u00e8 mai disposto a dimenticare. L'apparente frammentariet\u00e0 del racconto mostra l'allergia di Ren\u00e9 ad ogni sorta di retorica, a quelle transizioni, introduzioni e spiegazioni che costituiscono il tessuto interno di ogni corpo narrativo normalmente costituito; poich\u00e9 non sussistono, separatamente, che le parti viventi, ci\u00f2 d\u00e0 ai \"Feuillets d'Hypnos\" una falsa aria di raccolta di aforismi o di diario intimo, mentre la composizione d'insieme e perfino le annotazioni sono molto calcolate. Il tutto mostra un'immagini meno comuni e pi\u00f9 approfondite di ci\u00f2 che fu la resistenza europea al nazismo\".\nI \"Billets \u00e0 Francis Curel\", datati dal 1941 al 1948 e raccolti nell'opera \"Recherche de la base et du sommet\" sono complementari alla lettura dei \"Feuillets d'Hypnos\", e chiariscono ci\u00f2 che fu per Char la Resistenza: il rifiuto di pubblicare durante l'occupazione, la denuncia del nazismo e del collaborazionismo francese, gli acuti e dolorosi interrogativi sulle sue azioni e sulle sue missioni e infine il distacco al termine della guerra.\n1946-1988.\nIl dopoguerra lasci\u00f2 Char profondamente pessimista sulla situazione politica francese e su quella internazionale per tutto il resto della vita, come testimoniano le opere \"\u00c0 une s\u00e9r\u00e9nit\u00e9 crisp\u00e9e\" e \"L\u2019\u00c2ge cassant\" (quest'ultima inserita nel volume \" Recherche de la base et du sommet\"). Sotto tale aspetto le sue percezioni sono molto vicine a quelle de \"L'Homme r\u00e9volt\u00e9\" di Albert Camus, autore con il quale Char instaur\u00f2 una profonda amicizia.\nIl 9 luglio del 1949 Char divorzi\u00f2 da Georgette Goldstein. Durante gli anni cinquanta e sessanta, malgrado brevi e sfortunate esperienze in campo teatrale e cinematografico, Char raggiunse la sua piena maturit\u00e0 poetica, pubblicando \"Les Matinaux\", \"La Biblioth\u00e8que est en Feu\", \"Lettera amorosa\", \"Retour Amont\" (raccolto poi nel volume \"La Parole en Archipel et Le Nu perdu\"). Char avvert\u00ec la necessit\u00e0 di rendere omaggio ai poeti e ai pittori che lo avevano accompagnato e che avevano nutrito la sua ispirazione, coloro che nella \"Recherche de la base et du sommet\" defin\u00ec i \"grandi impegnativi\" e gli \"alleati sostanziali\". Pur rifiutando ogni forma di letteratura impegnata, nel 1966 Ren\u00e9 Char partecip\u00f2 attivamente alle manifestazioni contro l'installazione dei missili a testata nucleare sul Plateau d'Albion.\nNegli ultimi due decenni di vita Char pubblic\u00f2 alcune raccolte quali \"La Nuit talismanique qui brillait dans son cercle\", \"Aromates Chasseurs\" e \"Chants de la Ballandrane\", oltre al \"Cahier de l'Herne\" (1971); la Biblioth\u00e8que de la Pl\u00e9iade pubblic\u00f2 l'opera completa nel 1983.\nNell'ottobre del 1987 Char spos\u00f2 l'editrice Marie-Claude de Saint-Seine, e l'anno successivo si spense a causa di una crisi cardiaca, all'et\u00e0 di 80 anni. L\u2019H\u00f4tel Campredon o \"Maison Ren\u00e9 Char\", a l\u2019Isle-sur-la-Sorgue, espose una collezione di manoscritti, disegni, dipinti e oggetti d\u2019arte appartenuti \u00e0 Ren\u00e9 Char.\nL'opera.\nMaurice Blanchot, in \"La Part du feu\", e soprattutto in \"L'entretien infini\" osservava come la poesia di Char sul piano formale trovasse la sua espressione privilegiata nel verso aforistico, nel frammento, nella poesia in prosa: \u00abLa parola non \u00e8 mai scritta in vista dell'unit\u00e0. Di per se stessa appare nella propria lacerazione, come un frammento di meteora staccatosi da un cielo sconosciuto, impossibile da ricollegare a qualunque altra cosa conosciuta. Le frasi sono isole di senso; pi\u00f9 che coordinate, sono poste le une dopo le altre, e conferiscono un senso di potente stabilit\u00e0 come le pietre dei grandi templi egizi\u00bb.\nNella prefazione all'edizione tedesca delle \"Poesie\" di Char, uscita nel 1959, Albert Camus scrisse: \u00abRitengo che Ren\u00e9 Char sia il nostro maggiore poeta vivente e che \"Fureur et myst\u00e8re\" sia ci\u00f2 che la poesia francese ci ha dato di pi\u00f9 sorprendente dopo \"Les Illuminations\" e \"Alcools\". [...] In effetti la novit\u00e0 di Char \u00e8 strepitosa. Egli \u00e8 senza dubbio passato per il surrealismo, ma prestandosi e non donandosi, per il tempo necessario ad accorgersi che i suoi passi erano pi\u00f9 sicuri quando camminava da solo. Dalla pubblicazione di \"Seuls demeurent\", una manciata di poesie \u00e8 bastata comunque a sollevare sulla nostra poesia un vento libero e vergine. Dopo tanti anni in cui i nostri poeti, votati anzitutto alla fabbricazione di \"ninnoli di vacuit\u00e0\", non avevano fatto altro che lasciare il liuto per prendere la tromba e la poesia diventava una salubre sgobbata. [...] L'uomo e l'artista, che camminano con lo stesso passo, si sono immersi ieri nella lotta contro il totalitarismo hitleriano, e oggi nella denuncia dei nichilismi contrari e complici che dilaniano il nostro mondo. [...] Poeta della rivolta e della libert\u00e0, egli non ha mai accettato il compiacimento, n\u00e9 ha confuso, secondo la sua espressione, la rivolta con l'umore. [...] Senza averlo voluto, e soltanto per non aver rifiutato niente dei suoi tempi, Char, allora, fa molto di pi\u00f9 che esprimere la nostra realt\u00e0 attuale: egli \u00e8 anche il poeta dei nostri giorni avvenire. Bench\u00e9 solitario, egli riunisce, accomuna e, all'ammirazione che suscita, si mescola quel grande calore fraterno nel quale l'umanit\u00e0 produce i suoi frutti migliori. Siamone certi, \u00e8 ad opere come questa che noi potremo ormai fare ricorso e chiedere chiaroveggenza\u00bb.\nRen\u00e9 Char attinse alle forze creatrici della pittura, appassionandosi all'opera di Georges de La Tour e dedicando ai quadri i testi poetici in \"Fureur et myst\u00e8re\" e in \"Le Nu perdu\", dove il legame fra stilistica e opera pittorica veniva inasprito."}
{"id": "120725", "revid": "767487", "url": "https://it.wikipedia.org/wiki?curid=120725", "title": "Qionghai", "text": "Qionghai \u00e8 una citt\u00e0 della provincia cinese di Hainan di 459.070 abitanti. \u00c8 una citt\u00e0-contea amministrata direttamente dalla provincia."}
{"id": "120726", "revid": "13825", "url": "https://it.wikipedia.org/wiki?curid=120726", "title": "Rete punto a punto", "text": ""}
{"id": "120728", "revid": "235834", "url": "https://it.wikipedia.org/wiki?curid=120728", "title": "De jure", "text": ""}
{"id": "120729", "revid": "110157", "url": "https://it.wikipedia.org/wiki?curid=120729", "title": "Helge von Koch", "text": "Figlio di Richert Vogt von Koch, militare di carriera, e Agathe Henriette Wrede, frequenta una buona scuola superiore e finisce i suoi studi nel 1887, quindi si iscrive all'Universit\u00e0 di Stoccolma.\n\u00c8 autore di numerosi lavori sulla teoria dei numeri."}
{"id": "120730", "revid": "287204", "url": "https://it.wikipedia.org/wiki?curid=120730", "title": "De iure", "text": "De iure (scritto anche de jure) \u00e8 una locuzione latina per dire \"per legge\" ed \u00e8 usata soprattutto per questioni che riguardano la legge, il governo o tecniche (come gli standard), in contrasto con \"de facto\" che significa \"di fatto\".\nAd esempio viene chiamato \"standard\" de iure\"\" uno standard ufficializzato da ISO o altri enti, mentre gli \"standard\" de facto\"\" sono quelli che si sono composti a seguito delle dinamiche di mercato..\nDiritto internazionale.\nNell\u2019ambito del diritto internazionale, uno Stato \u00e8 definito indipendente \u201cde iure\u201d qualora la sua indipendenza non solo sia fattuale, ovvero se il Paese gestisce autonomamente la propria sovranit\u00e0 (indipendenza \u201cde facto\u201d), ma anche riconosciuta dalla comunit\u00e0 internazionale."}
{"id": "120731", "revid": "63756", "url": "https://it.wikipedia.org/wiki?curid=120731", "title": "Indirizzi IP", "text": ""}
{"id": "120733", "revid": "2166030", "url": "https://it.wikipedia.org/wiki?curid=120733", "title": "Edoardo I d'Inghilterra", "text": "Era noto come gambelunghe (in inglese \"Longshanks\") e martello degli Scoti, appellativo ottenuto per aver conquistato il Galles e combattuto la Scozia.\nEra figlio del re d'Inghilterra e duca d'Aquitania, Enrico III, e di Eleonora di Provenza.\nBiografia.\nEdoardo nacque a Westminster il 17 o 18 giugno del 1239 e regn\u00f2 per circa trentacinque anni, salendo sul trono d'Inghilterra il 21 novembre del 1272, dopo la morte del padre, re Enrico III.\nGli anni giovanili e le Crociate.\nDopo che suo padre Enrico III disconobbe nel 1264 gli statuti di Oxford e Simone V di Montfort stava preparando la guerra per risolvere le profonde divergenze tra baroni e casa reale, Edoardo si procur\u00f2 il sostegno delle Marche gallesi. Dopo la vittoria, riportata nella battaglia di Lewes il 14 maggio 1264, Simone assunse il governo del regno e il 20 gennaio 1265 convoc\u00f2 il parlamento che decret\u00f2 senza l'assenso del re.\nMentre Simone V si occupava del Galles, il principe Edoardo prese l'iniziativa e si impossess\u00f2 di Gloucester; allora Simone chiese l'aiuto del figlio, Simone VI di Montfort, che si mise in marcia con le sue truppe, ma a Kenilworth, prima di ricongiungersi al padre, fu sconfitto da Edoardo, che il 4 agosto sconfisse e uccise Simone V nella battaglia di Evesham. Dopodich\u00e9 la guerra continu\u00f2 sino a che la rivolta, sconfitta, termin\u00f2 ma solo nel 1267. Ai baroni ribelli furono confiscate le propriet\u00e0 ma fu loro permesso di riacquistarle in misura proporzionale alla gravit\u00e0 delle loro colpe, da determinarsi in giudizio, grazie al Dictum di Kenilworth.\nNel 1269 il cardinale Ottobono Fieschi, legato pontificio, giunse in Inghilterra e chiese al principe Edoardo ed a suo fratello Edmondo di partecipare all'ottava crociata a fianco di Luigi IX di Francia.\nPer finanziare la crociata, Edoardo dovette prendere in prestito una notevole somma di denaro da Luigi IX e dagli ebrei d'Inghilterra. Egli condusse una piccola forza in guerra: forse 230 cavalieri, molti dei quali erano amici e parenti.\nL'obiettivo originale della crociata era quello di spezzare l'assedio posto alla fortezza cristiana di San Giovanni d'Acri, ma Luigi era stato deviato a Tunisi, dove mor\u00ec di malattia prima dell'arrivo di Edoardo. La maggior parte dei francesi torn\u00f2 a casa, ma un piccolo numero di loro si un\u00ec a Edoardo, che decise di partecipare alla Nona crociata. Dopo una breve sosta a Cipro, Edoardo arriv\u00f2 ad Acri con 13 navi. Ad Acri Edoardo tent\u00f2 abboccamenti con i Mongoli per creare un'alleanza contro il sultano mamelucco Baybars, ma le incursioni mongole in Palestina ebbero pochi risultati.\nNel 1271 Ugo III di Cipro arriv\u00f2 con un contingente di cavalieri. Ci\u00f2 imbaldanz\u00ec Edoardo, che fece una scorreria contro la citt\u00e0 di Qaqun, (l'odierna Tulkarm, che si trova tra le citt\u00e0 di Nablus e Netanya). Subito dopo stipul\u00f2 una pace decennale con Baybars. Pi\u00f9 o meno in questo stesso periodo Edoardo sub\u00ec un tentativo di assassinio, mancato per poco. Edoardo lasci\u00f2 la Terra Santa alla volta dell'Inghilterra nel 1272.\nIn generale, la crociata di Edoardo fu poco significativa e l'unico risultato ottenuto fu una tregua di dieci anni per la citt\u00e0 di Acri. Tuttavia, la partecipazione a questa spedizione accrebbe molto la sua fama. .\nRe d'Inghilterra.\nEdoardo, che rientrava dalla Terra Santa, fu raggiunto dalla notizia della morte del padre, re Enrico III, avvenuta, il 16 novembre del 1272, a Londra, in Inghilterra; con lo stesso messaggio, una lettera, che portava i sigilli di sedici dei pi\u00f9 grandi feudatari inglesi, gli si comunicava che i suoi vassalli gli avevano prestato giuramento di fedelt\u00e0 nonostante la sua assenza (Edoardo era stato pienamente riconosciuto re d'Inghilterra, prima dell'incoronazione). Nel passare, durante il rientro in patria, presso Forl\u00ec, trov\u00f2 questa citt\u00e0 assalita da un esercito di bolognesi: Edoardo, dimostrando cos\u00ec le sue doti di re, tent\u00f2, con parziale successo, di rappacificare le due parti.\nRientrato in Inghilterra, Edoardo fu incoronato, il 19 agosto 1274.\nEdoardo, come duca d'Aquitania, col trattato di Amiens, del 1279, dal re di Francia Filippo III l'Ardito, ottenne la citt\u00e0 d'Agen e la regione circostante ed inoltre il riconoscimento alla moglie di Edoardo, Eleonora di Castiglia il diritto a succedere alla madre nella contea di Ponthieu.\nDopo che il re d'Aragona, Pietro III, era morto, l'11 novembre 1285 e che gli erano successi i figli, Alfonso, in Aragona e Giacomo, in Sicilia, Edoardo I e sua figlia, Eleonora, moglie di Alfonso III si adoperarono affinch\u00e9 il re di Napoli, Carlo lo Zoppo, tenuto prigioniero in Aragona fosse liberato. Dopo che un primo accordo, preso ad Ol\u00e9ron, nel 1287, fu bocciato dal Papa Niccol\u00f2 IV, il 27 ottobre 1288 a Canfranc, nel nord dell'Aragona, fu trovato l'accordo e Carlo II venne liberato.\nGuerre contro i gallesi.\nUno dei suoi primi successi fu la conquista del Principato del Galles. Edoardo si rifiut\u00f2 di riconoscere la validit\u00e0 del Trattato di Montgomery, che, stipulato da suo padre nel 1267, aveva dato molti territori e il titolo di \"Principe di Galles\" a Llywelyn ap Gruffydd, che in cambio aveva per\u00f2 reso omaggio al sovrano inglese, riconoscendolo come signore.\nNel 1275, pirati pagati da Edoardo intercettarono una nave che trasportava Eleonora, unica figlia di Simone V di Montfort, la quale stava andando dalla Francia (dove la sua famiglia viveva in esilio) al Galles per sposarsi con Llywelyn. Il matrimonio era stato organizzato precedentemente, quando un'alleanza con Simon de Montfort era politicamente conveniente. Comunque Llywelyn voleva sposare la ragazza con l'intento di provocare Edoardo. Una volta avutala in suo possesso, il sovrano inglese la fece imprigionare nel castello di Windsor.\nDopo che Llywelyn ebbe ripetutamente rifiutato di rendere omaggio a Edoardo nel 1274\u20131275, Edoardo marci\u00f2 con un'armata contro il principe gallese nel 1276-1277. Llywelyn, dopo questa campagna, dovette rendere omaggio al re inglese e cedere alcuni territori. Edoardo gli permise di mantenere il titolo di Principe del Galles e di sposare Eleonora.\nDafydd, fratello di Llywelyn (che era stato per breve tempo alleato degli inglesi), dette il via a una ribellione nel 1282. Llywelyn mor\u00ec nel corso di una scaramuccia. Edoardo spazz\u00f2 via gli ultimi residui di resistenza, catturando, torturando brutalmente e uccidendo Dafydd nel 1283. Il Galles fu annesso all'Inghilterra con lo Statuto di Rhuddlan (1284) e la guerra termin\u00f2 nel 1285. Per consolidare le sue conquiste cominci\u00f2 a costruire una linea di massicci castelli di pietra, che circondavano il principato, tra i quali il castello di Caernarfon.\nInfine, nel 1301, Edoardo concesse al suo primogenito il titolo di \"Principe del Galles\". Da quel momento tutti i primogeniti dei vari sovrani inglesi ebbero questo titolo.\nGuerre scozzesi.\nEdoardo rivolse poi la sua attenzione alla Scozia e il 10 maggio del 1291 i nobili scozzesi riconobbero la sua autorit\u00e0. Aveva progettato di far sposare suo figlio con la regina bambina Margherita di Scozia, ma quando questa mor\u00ec, i nobili scozzesi decisero che sarebbe stato il sovrano inglese a scegliere il successore tra i vari pretendenti. Edoardo opt\u00f2 per John Balliol, nella speranza che assecondasse la sua ansia di imporre il suo dominio sulla Scozia. Edoardo convoc\u00f2 Balliol, che gli rese omaggio a Westminster nel 1293. Il sovrano inglese fece capire chiaramente che si aspettava da lui un supporto finanziario e militare per la guerra alla Francia. Ci\u00f2 per\u00f2, era troppo per Balliol, che, nel 1295, strinse un patto di alleanza con la Francia, rafforzato dal fidanzamento del suo erede, Edoardo Balliol con la figlia di Carlo di Valois, il fratello del re di Francia, Filippo IV il Bello. Edoardo consider\u00f2 quest'alleanza una slealt\u00e0 e invit\u00f2 John Balliol a Berwick-upon-Tweed, nel 1296, a rispondere della propria condotta. Balliol non si present\u00f2, ma prepar\u00f2 un esercito per invadere l'Inghilterra.\nRaccolta una gigantesca armata, Edoardo devast\u00f2 Berwick-upon-Tweed massacrandone gli abitanti e poi marci\u00f2 su Dunbar ed Edimburgo. La pietra del destino fu rimossa dal palazzo di Scone e portata all'abbazia di Westminster. In 5 mesi gli scozzesi furono sconfitti, Balliol deposto e annesso il regno di Scozia: a tutti i lord di Scozia fu chiesto di giurare fedelt\u00e0 ad Edoardo, che regn\u00f2 sulla Scozia come fosse una provincia, attraverso dei vicer\u00e9, ma questa posizione fu difficile da mantenere, la guerra continu\u00f2 a covare sotto la cenere ed ogni tanto esplodeva.\nL'opposizione si fece sempre pi\u00f9 forte obbligando Edoardo a intervenire di continuo (un cronista scrisse che, come la tela di Penelope, ogni inverno distruggeva il lavoro dell'estate). Poi Edoardo fece giustiziare il simbolo di questa ribellione, William Wallace (23 agosto del 1305), che nel 1298 era stato sconfitto nella battaglia di Falkirk, dopo che, nel 1297, aveva ottenuto una grande vittoria nella Battaglia di Stirling Bridge. Comunque, Edoardo non riusc\u00ec a portare a termine la completa sottomississione della Scozia. Mor\u00ec mentre stava conducendo un'altra spedizione contro la Scozia.\nGoverno e legge sotto Edoardo I.\nA differenza del padre Enrico III, Edoardo si interess\u00f2 molto delle questioni di governo e fece un certo numero di riforme per salvaguardare i diritti reali e migliorare le leggi e l'amministrazione; convoc\u00f2 il primo parlamento, nel 1275, e con gli statuti di Westminster e poi di Gloucester si confermarono i privilegi legalizzati, ma si abolirono gli altri, salvo quelli che risalivano molto indietro nel tempo (incoronazione di Riccardo), oppure quelli per cui era stata pagata un'adeguata ammenda. Tuttavia, fu solo a partire dal 1295 che il sovrano convoc\u00f2 con una certa regolarit\u00e0 il Parlamento, conferendo ai \"comuni\" (due rappresentanti per ogni contea e due per ogni borgo o citt\u00e0) la stessa importanza gi\u00e0 attribuita a nobilt\u00e0 e clero. Quest'ultimo \u00e8 noto come il Parlamento Modello.\nAccrebbe l'autorit\u00e0 centrale, secondo la tendenza che si stava sviluppando presso i monarchi del tempo e dovette combattere l'eccessiva ingerenza della chiesa, divenuta troppo potente al tempo del regno di suo padre. Nel 1297, per il mancato pagamento di una tassa imposta dal parlamento, Edoardo mise fuori legge tutto il clero e ne confisc\u00f2 i feudi secolari.\nIn Guascogna, cerc\u00f2 di dare vita ad una amministrazione efficiente e gradita al popolo concesse diversi favori, soprattutto alla citt\u00e0 di Bordeaux, avocando per\u00f2 a s\u00e9 la nomina del sindaco e pretendendo un giuramento di fedelt\u00e0.\nNegli ultimi anni del suo regno, cre\u00f2 uno speciale tipo di commissioni giuridiche itineranti (trailbaston commissions), che, secondo alcuni storici, sarebbero state istituite per combattere il disordine e la violenza crescenti.\nInoltre Edoardo riorganizz\u00f2 l'esercito, da esercito feudale lo trasform\u00f2 in un esercito di volontari assoldati, aumentando notevolmente la potenza inglese.\nInfine, nel 1303, Edoardo promulg\u00f2 la \"Charta Mercatoria\" che, in cambio della promessa di pagare ulteriori tasse sulle merci importate o esportate, concedeva ampi privilegi ai mercanti stranieri; tali privilegi furono sfruttati soprattutto dai mercanti della Hansa, mentre i mercanti inglesi si opposero fermamente a tale norma.\nL'espulsione degli Ebrei.\nPer finanziare la conquista del Galles, Edoardo tass\u00f2 gli usurai ebrei, gi\u00e0 impoveriti per la politica di sfruttamento seguita da suo padre, Enrico III e da suo nonno, Giovanni senza terra. Ben presto, costoro si trovarono nell'impossibilit\u00e0 di far fronte alle esose richieste del re, che li fece accusare di slealt\u00e0. Gi\u00e0 sottoposti a delle restrizioni sui mestieri che potevano svolgere, con limitazioni alla loro libert\u00e0 di movimento, anche perch\u00e9 ormai i banchieri stranieri avevano cominciato a rendere gli stessi servizi che prima avevano reso gli ebrei indispensabili, questi ultimi videro abolita la possibilit\u00e0 di prestare il denaro. Edoardo, nel 1275, emise lo \"Statutum de Judaismo\" o Statuto di Jewry, dove per rendere possibile la vita degli ebrei, Edoardo decise di ridurre le restrizioni e permetteva loro di esercitare altri mestieri come il commercio o l'agricoltura.\nL'esperimento non ebbe successo, anche perch\u00e9 agli ebrei non venne garantita la sicurezza del possesso dei terreni e non potevano essere accettati nelle corporazioni dei commercianti, per cui una buona parte di loro torn\u00f2 all'usura e allora Edoardo decret\u00f2 che tutti gli usurai ebrei dovessero portare sui vestiti una stella gialla, cos\u00ec da essere identificabili da tutti. Nel corso di questa persecuzione, Edoardo fece arrestare tutti i capi delle famiglie ebree. Trecento di loro furono portati alla Torre di Londra e giustiziati, mentre gli altri furono uccisi nelle loro case. Nel 1290, il re decret\u00f2 l'espulsione degli ebrei dal regno e la confisca di tutti i loro beni.\nUltimi anni di regno e morte di Edoardo I.\nDato che i rapporti tra la Francia e l'Inghilterra non erano pi\u00f9 molto buoni e le scaramucce tra marinai anglo-guasconi e francesi (normandi) erano giunte ad un notevole livello, il re di Francia, Filippo IV il Bello, nel 1294, convoc\u00f2 Edoardo, il suo vassallo, davanti al parlamento di Parigi; Edoardo invi\u00f2 il fratello, Edmondo che raggiunse un accordo amichevole: durante l'inchiesta, per quaranta giorni, le pi\u00f9 importanti fortezze della Guascogna sarebbero passate in mano francese. Ma allo scadere del termine previsto, non solo le fortezze non furono restituite, ma il ducato venne confiscato poich\u00e9 Edoardo fu considerato contumace; quindi per difendere il ducato, Edoardo fu costretto a fare guerra alla Francia.\nEdoardo, con la diplomazia e soprattutto col denaro, convinse i conti di Gheldria, Brabante, Olanda e Fiandre ad abbracciare la sua causa ed inoltre, il 24 agosto dello stesso anno, a Norimberga, strinse un'alleanza col Re dei Romani, Adolfo di Nassau, contro il re di Francia, Filippo IV il Bello. Adolfo per muovere guerra alla Francia ottenne un aiuto di 100.000 marchi e nel 1295 invi\u00f2 la dichiarazione di guerra. Filippo IV il Bello per\u00f2 fece pressioni su papa Bonifacio VIII, perch\u00e9 frenasse Adolfo, e soprattutto sul rivale di Adolfo per il Sacro Romano Impero, Alberto I d'Asburgo, che port\u00f2 ad un esaurimento delle operazioni belliche della coalizione antifrancese, mentre in Guienna la guerra volgeva a favore delle forze francesi, guidate da Roberto II d'Artois.\nL'assassinio del conte Fiorenzo V d'Olanda, nel giugno del 1296, permise a Edoardo di intervenire a favore del figlio di quest'ultimo, Giovanni I d'Olanda, che divenne suo genero, nel gennaio 1297 ed infine Edoardo, nello stesso 1297, attravers\u00f2 la Manica per unire le sue truppe a quelle del conte delle Fiandre, Guido di Dampierre, ma Roberto II d'Artois batt\u00e9 gli anglo-fiamminghi, il 13 agosto 1297, nella battaglia di Furnes, e, in poco tempo, occup\u00f2 tutta la contea, ad eccezione di Gand, dove si erano rinchiusi Edoardo e Guido. In ottobre fu proclamata una tregua, a Vyve-Saint-Bavon, e iniziarono le trattative di pace, che portarono, nel 1298, a combinare i matrimoni di Edoardo con Margherita di Francia, sorella di Filippo IV il Bello, mentre la figlia di Filippo, Isabella di Francia avrebbe sposato il figlio ed erede di Edoardo I, Edoardo (il futuro Edoardo II); nel 1299, ci fu il matrimonio tra Edoardo I e Margherita e finalmente la pace definitiva fu firmata a Parigi, nel 1303.\nNel 1301, l'erede al trono, Edoardo, era stato fatto conte di Chester e principe di Galles e poi dopo essere caduto in disgrazia, nel 1305, fu investito cavaliere e duca d'Aquitania nel 1306. Mor\u00ec, infatti, per una forte broncopolmonite nel 1307 a Burgh by Sands nel Cumberland, sul confine scozzese, mentre si apprestava a muovere guerra agli scozzesi guidati da Robert the Bruce. Contrariamente alle sue volont\u00e0, fu sepolto nell'abbazia di Westminster. Sul trono sal\u00ec il figlio Edoardo II d'Inghilterra.\nCarattere di Edoardo.\nIl carattere di Edoardo era molto diverso da quello del padre, che regn\u00f2 utilizzando la politica del compromesso con i suoi avversari. Edoardo I dette prova di grande capacit\u00e0 militare quando sconfisse nella battaglia di Evesham (1265) Simone V di Montfort, quinto \"Earl (conte)\" di Leicester, e i baroni da lui guidati. \u00c8 passato alla storia per la ferocia con cui fu solito trattare ribelli e rivali. Perseguit\u00f2 spietatamente i membri sopravviventi della famiglia del de Montfort, suoi cugini, e sagacemente i familiari di de Montfort, che, prima della sconfitta, aveva bloccato con le armi Edoardo nel castello di Wallingford e in quello di Kenilworth.\nDalle descrizioni che ci hanno lasciato i suoi contemporanei sappiamo che da giovane fu un ragazzo gracile, di salute cagionevole, crescendo per\u00f2 divenne molto pi\u00f9 robusto, abbastanza da guadagnarsi fama d'abile guerriero. Durante le cerimonie Edoardo indossava vesti sontuose ed eleganti, ma abitualmente era solito vestire abiti molto semplici.\nMatrimoni e discendenza.\nMatrimonio con Eleonora di Castiglia.\nNel 1254 Edoardo I spos\u00f2 Eleonora di Castiglia, figlia del re di Castiglia, Ferdinando III \"il Santo\" e di Giovanna di Dammartin, Contessa di Ponthieu. Fu un matrimonio felice e quando Eleonora mor\u00ec ad Harby Edoardo ne dispose il trasporto della salma a Londra e decret\u00f2 che dovunque il corteo funebre della salma avesse fatto tappa per la notte, fosse eretta una croce commemorativa; le croci, dette \"Eleanor crosses\" (Croci di Eleonora) furono dodici. La salma fu sepolta nell'Abbazia di Westminster, tranne che per i visceri, inumati nella cattedrale di Lincoln, e il cuore, inumato nel priorato domenicano di Blackfriars, vicino a quello del figlio Alfonso, conte di Chester.\nEdoardo ed Eleonora ebbero 16 figli:\nMatrimonio con Margherita di Francia.\nRimasto vedovo di Eleonora nel 1290, Edoardo, nel 1299, spos\u00f2 in seconde nozze la diciassettenne Margherita di Francia, chiamata \"Perla di Francia\" dai sudditi inglesi, figlia di Filippo III l'Ardito e Maria di Brabante, dalla quale ebbe tre figli:"}
{"id": "120734", "revid": "486946", "url": "https://it.wikipedia.org/wiki?curid=120734", "title": "Fonti rinnovabili", "text": ""}
{"id": "120736", "revid": "1714743", "url": "https://it.wikipedia.org/wiki?curid=120736", "title": "Enrico III d'Inghilterra", "text": "Era il figlio primogenito del re Giovanni Senza Terra e della contessa Isabella d'Angoul\u00eame. Costretto ad approvare le Disposizioni di Oxford nel 1258 (prima forma di parlamento), le annull\u00f2 nel 1264, scatenando la rivolta dei baroni guidata da Simone di Montfort, poi stroncata dal suo successore e figlio Edoardo I.\nBiografia.\nEnrico, alla morte del padre re Giovanni d'Inghilterra, nell'ottobre del 1216, divenne re all'et\u00e0 di soli nove anni, durante la guerra contro i baroni, ed ebbe come due tutori il legato ponteficio inviato da Papa Innocenzo III, il cardinale vercellese Guala Bicchieri e Guglielmo il Maresciallo che divenne anche reggente (\"rector regis et regni\") del regno fino al 1219, anno in cui mor\u00ec. I ribelli, all'inizio del 1216, avevano occupato Londra e avevano offerto il trono a Luigi, figlio del re di Francia Filippo II Augusto. Dopo aver invaso l'Inghilterra Luigi era stato proclamato re nel maggio 1216 e poi incoronato nella cattedrale di Saint Paul, ricevendo l'omaggio di molti nobili e anche quello di re Alessandro II di Scozia.\nL'incoronazione e giovinezza.\nI sostenitori del padre, Giovanni, il 28 ottobre 1216, si raccolsero a Gloucester, assieme a molti altri nobili di rango inferiore, provenienti da tutta l'Inghilterra e, decidendo che il figlio non avrebbe dovuto pagare per le colpe del padre, incoronarono il giovane Enrico.\nI ribelli erano apparentemente avvantaggiati ma i realisti avevano ottimi comandanti ed eminenti personalit\u00e0 a sostegno di Guglielmo il Maresciallo, mentre il legato pontificio, Guala Bicchieri, su disposizione del papa Onorio III identific\u00f2 la causa di Enrico come la causa della Chiesa. Luigi rientr\u00f2 in Francia per due mesi (da febbraio ad aprile 1217) e quando torn\u00f2 trov\u00f2 la situazione peggiorata. Guglielmo il Maresciallo, con il supporto del Guala era riusc\u00ecto a sconfiggere i rivoltosi ma Luigi non era ancora sconfitto; solo all'inizio dell'estate la flotta francese fu distrutta in una feroce battaglia, nella Manica, per cui Luigi non pot\u00e9 pi\u00f9 ricevere rinforzi e fu costretto a rinchiudersi in Londra. Guglielmo allora inizi\u00f2 delle trattative e col trattato di Lambeth del 1217 siglato con Luigi (il futuro Luigi VIII) mise fine alla prima guerra baronale, e segn\u00f2 la rinuncia definitiva di Luigi al trono inglese, che con una clausola segreta venne compensato con 10.000 marchi; inoltre tutti i combattenti dovevano rientrare in possesso dei loro feudi e i sostenitori di Luigi dovevano giurare fedelt\u00e0 ad Enrico.\nLa coppia Guglielmo il Maresciallo e Guala Bicchieri govern\u00f2 in vece di Enrico, mentre il vescovo di Winchester, Pietro de Roches, dall'estate del 1217, a seguito del rientro in Angoul\u00eame di Isabella d'Angoul\u00eame, la madre di Enrico, era diventato il custode della persona del re. Il Guala fu sostituito, nel settembre del 1218, come legato pontificio dal vescovo di Norwich, Pandolfo Verraccio, che, dall'anno seguente, per la morte di Guglielmo il Maresciallo, govern\u00f2 con la collaborazione di Pietro de Roches e del Gran Giustiziere, Uberto di Burgh, che rimasero soli dopo la partenza di Pandolfo per il Poitou, nel 1221. Dopo per\u00f2 che Enrico aveva raggiunto la maggior et\u00e0, nel 1223, Uberto rimase l'unico consigliere del re. Le ribellioni che avvennero a partire da quello stesso anno, probabilmente erano fomentate da Pietro de Roches, che non gradiva l'eccessivo potere del Gran Giustiziere, che per\u00f2, nonostante qualche sconfitta, riusc\u00ec a mantenere la carica e a governare, in accordo con Enrico.\nEnrico III e gli Ebrei.\nDurante la minor et\u00e0 di Enrico la condizione degli ebrei nel regno d'Inghilterra miglior\u00f2, ma con l'inizio del suo dominio personale le tasse per gli ebrei furono maggiorate, fino ad arrivare ad un livello insostenibile, con un effetto controproducente. Ad un certo punto il gettito cominci\u00f2 a calare, sino al punto che il rappresentante delle comunit\u00e0 ebraiche, il \"Presbiter Iudaeorum\", Elia, chiese a Enrico il permesso che il suo popolo potesse lasciare il paese, perch\u00e9 non avevano pi\u00f9 nulla con cui pagare; il permesso fu rifiutato ed Enrico diede gli ebrei in pegno a suo fratello, Riccardo di Cornovaglia. Nello stesso tempo anche la discriminazione religiosa era aumentata, con conseguenti vessazioni, false accuse e uccisioni; da alcune citt\u00e0 gli ebrei vennero banditi e specialmente dopo lo scoppio della guerra dei baroni i massacri di ebrei aumentarono in tutto il regno.\nGuerra contro la Francia.\nAlla morte di suo padre, Giovanni, il Poitou era stato perduto (ad eccezione di La Rochelle), mentre la Guascogna e l'Aquitania erano notevolmente ridotte di dimensioni. Nel 1224, alla scadenza della tregua quadriennale anglo-francese, il re di Francia, Luigi VIII, dopo aver radunato l'esercito a Tours, in giugno, occup\u00f2 tutto il Poitou e parte della Guascogna, attorno a Bordeaux. Nel 1229, venne stipulata un'alleanza col duca di Bretagna, Pietro I e con il patrigno di Enrico, Ugo X di Lusignano, il pi\u00f9 potente feudatario del Poitou.\nPietro I di Bretagna aveva l'appoggio del conte di Champagne e futuro re di Navarra, Tebaldo e del conte di Tolosa, Raimondo VII, che facevano opposizione a Bianca. Enrico III sbarc\u00f2 in Bretagna e nel maggio del 1230 si mosse ma fu subito bloccato, prima di entrare nel Poitou, dalle truppe francesi, a cui Bianca in giugno invi\u00f2 dei rinforzi, mentre Ugo X evit\u00f2 di intervenire, in quanto doveva fronteggiare una ribellione interna. Enrico allora fece una scorreria in Guascogna, per poi tornare a Nantes e da qui il 27 ottobre si reimbarc\u00f2 per l'Inghilterra.\nEnrico III sbarc\u00f2 a Royan, il 12 maggio 1242, con sette conti e trecento cavalieri, e dopo aver messo insieme un esercito, composto dai ribelli del Poitou dai nobili guasconi e dai suoi trecento cavalieri, il 21 luglio 1242 al ponte di Taillebourg di fronte all'armata avversaria, si ritir\u00f2, senza combattere, entro le mura di Saintes.\nIl giorno dopo gli inglesi e i guasconi tentarono una sortita, ma si ritirarono subito dopo, per cui i ribelli del Poitou, tra cui Ugo X di Lusignano e Isabella d'Angoul\u00eame, assieme ai loro figli, si rassegnarono a sottomettersi ad Alfonso, il nuovo conte di Poitiers, mentre a settembre Enrico III fece ritorno in Inghilterra. A Enrico III, in terra di Francia, era rimasta solo la Guienna e non si comportava pi\u00f9 da vassallo del re di Francia. La pace tra il regno di Francia e quello d'Inghilterra fu conclusa, il 28 maggio 1258 e ratificata a Parigi, nel 1259: Enrico III, mentre rinunciava definitivamente al ducato di Normandia, alle contee del Maine, d'Angi\u00f2, di Turenna e di Poitiers, si riconobbe nuovamente vassallo di Luigi IX per i suoi feudi francesi, mentre Luigi IX riconsegnava ad Enrico III alcuni territori sottrattigli in Aquitania e Guascogna e gli concedeva il diritto a succedere a suo fratello Alfonso nella contea di Poitiers.\nLotte di potere, ribellioni e movimento baronale (1258-1267).\nDopo che nel 1228 una spedizione inglese contro Llyvelyn, re di Snowdonia, nel Galles si era risolta in un fallimento, nel 1231, Llyvelyn aveva fatto una scorreria in terra inglese sconfiggendo re e Gran Giustiziere e, nel 1232, i baroni avevano rifiutato il loro aiuto per una nuova spedizione contro il Galles, le quotazioni di Uberto di Burgh cominciarono a calare e, nel 1234, Uberto fu messo al bando e dopo la cattura imprigionato a Devizes. Per\u00f2 la vittoria di Pietro de Roches e dei suoi accoliti detti i \"Poitevin\" (quasi tutti originari del Poitou) scaten\u00f2 una ribellione dei baroni, che appoggiata dalla Chiesa obblig\u00f2 il re a liberare Uberto, restituendogli tutti i suoi feudi, ma non l'incarico di Gran Giustiziere che fu soppresso.\nNel 1240 Enrico si rec\u00f2 in Terra Santa e, nel 1241, al ritorno della Crociata soggiorn\u00f2 in Sicilia, presso Federico II, che era suo cognato, rinforzando i legami con la casa degli Hohenstaufen, e questo gli imped\u00ec di accettare la nomina di suo fratello Riccardo di Cornovaglia a Re dei Romani, nel 1247, alla morte di Enrico Raspe. Nomina che fu invece accettata, nel 1256, quando non doveva pi\u00f9 competere con un Hohenstaufen.\nDi fronte al crescente potere della burocrazia che dipendeva esclusivamente dal re, i baroni di tanto in tanto chiedevano il ripristino della Magna Charta. Nell'aprile del 1258, riunitisi in parlamento a Londra, i baroni chiesero il bando dei \"Poitevin\" e la nomina di una commissione di riforma di 24 membri. A giugno il parlamento present\u00f2 le sue richieste, che sono note come le Disposizioni di Oxford, approvate da Enrico III, che limitarono la presenza degli stranieri nella burocrazia e ridiedero importanza alle cariche che richiedevano l'approvazione baronale, compresa la carica di Gran Giustiziere che fu reintegrata. Ma gi\u00e0 dall'anno successivo cominciarono le divergenze tra Enrico III e Simone V di Montfort, il pi\u00f9 autorevole dei baroni. Nel maggio del 1262, il re disconobbe gli Statuti, che per\u00f2 furono rimessi in vigore all'inizio del 1263, fino a che la corte di Parigi li disconobbe nel 1264. Simone di Montfort aveva capito che solo con la guerra si sarebbero risolte le profonde divergenze tra baroni e casa reale; nel frattempo il figlio di Enrico III, Edoardo si era procurato il sostegno delle marche del Galles. Dopo una prima vittoria, nella battaglia di Lewes, il 14 maggio 1264, Simone assunse il governo del regno e il 20 gennaio 1265, convoc\u00f2 il parlamento che decret\u00f2 senza l'assenso del re.\nMentre Simone V si occupava del Galles il principe Edoardo prese l'iniziativa e si impossess\u00f2 di Gloucester; allora Simone chiese l'aiuto del figlio, Simone VI di Montfort (questi scapp\u00f2 dall'Inghilterra per rifugiarsi in Italia, nel 1271 fu scomunicato per aver ucciso il cugino in una chiesa e mor\u00ec nello stesso anno), che si mise in marcia con le sue truppe, ma a Kenilworth, prima di ricongiungersi al padre, fu sconfitto da Edoardo, che poi, il 4 agosto, sconfisse e uccise Simone V, nella battaglia di Evesham. Anche dopo la morte di Simone V, che, pur sconfitto, era riuscito a fare avanzare le istanze del governo inglese a livello locale, la rivolta continu\u00f2 e termin\u00f2 solo nel 1267.\nUltimi anni di regno e morte.\nNegli ultimi anni di regno di Enrico III non vi furono pi\u00f9 avvenimenti degni di nota.\nMor\u00ec a Londra nel 1272 e fu tumulato nell'Abbazia di Westminster che aveva fatto riedificare durante il suo regno. Gli succedette il figlio Edoardo come Edoardo I.\nUn ritratto del sovrano.\nLe descrizioni che i suoi contemporanei ci hanno lasciato di Enrico III Winchester lo dipingono come un uomo di statura e corporatura media; da giovane era piuttosto snello, ma invecchiando il suo fisico s'appesant\u00ec. Aveva una lieve imperfezione costituita da un occhio semichiuso, ma per il resto d'aspetto gradevole e perfino bello. Le miniature e le statue che lo raffigurano lo mostrano sempre con un'espressione corrucciata e meditabonda, a volte quasi sofferente.\nEnrico III viene descritto come un uomo semplice, dalla mentalit\u00e0 un po' ristretta, devoto alla chiesa ma senza bigotteria. Il sovrano era felicemente sposato (dal 1236) con Eleonora di Provenza e prontissimo a mostrarsi generoso con i parenti della sposa. Unico lato sofisticato del carattere di quest'uomo semplice fu l'amore per le belle arti di cui fu uno dei pi\u00f9 grandi conoscitori e mecenati della sua epoca. Enrico III si circond\u00f2 di un vero stuolo di artigiani e artisti d'ogni genere che trattava con grande familiarit\u00e0.\nMatrimonio e figli.\nSi spos\u00f2 il 14 gennaio, 1236, nella Cattedrale di Canterbury, nel Kent, Inghilterra con Eleonora di Provenza, figlia del conte di Provenza, Raimondo Berengario IV, e di Beatrice di Savoia (1206 \u2013 1266), figlia del conte Tommaso I di Savoia. Questo matrimonio port\u00f2 in Inghilterra tre zii di Eleonora, tutti e tre fratelli di Amedeo IV, figli del conte Tommaso I, Bonifacio, che nel 1245 divenne arcivescovo di Canterbury, Pietro, il futuro conte di Savoia Pietro II (1263-1268), gi\u00e0 Signore del Vaud (1233-1268), che divenne Conte di Richmond (1241-1268), ed infine Guglielmo di Savoia (\u20201239), vescovo di Valence e rettore di Vienne, che aveva condotto con s\u00e9 un ottimo collaboratore, Pietro Aigueblanche, che fu vescovo di Hereford, diplomatico alle corti di Luigi IX di Francia e di Alfonso X di Castiglia, negoziatore del matrimonio di Riccardo di Cornovaglia con Sancha di Provenza, collettore delle tasse papali e infine governatore della Guascogna, dopo che quest'ultima era tornata ai Plantageneti nel 1254, con il matrimonio di Edoardo con Eleonora di Castiglia.\nEnrico da Eleonora ebbe cinque figli:"}
{"id": "120737", "revid": "599013", "url": "https://it.wikipedia.org/wiki?curid=120737", "title": "Limite (matematica)", "text": "In matematica, il concetto di limite serve a descrivere l'andamento di una funzione all'avvicinarsi del suo argomento a un dato valore (limite di una funzione) oppure l'andamento di una successione al crescere illimitato dell'indice (limite di una successione). I limiti si utilizzano in tutti i rami dell'analisi matematica; sono usati ad esempio per definire la continuit\u00e0, la derivazione e l'integrazione. Il concetto di limite di una funzione, pi\u00f9 generale del limite di una successione, pu\u00f2 essere generalizzato da quello di limite di un filtro.\nStoria.\nIl concetto di limite era gi\u00e0 presente in modo intuitivo nell'antichit\u00e0, per esempio in Archimede (nel suo metodo di esaustione), e fu utilizzato, anche se non in modo rigoroso, a partire dalla fine del XVII secolo da Newton, Leibniz, Eulero e D'Alembert.\nLa prima definizione abbastanza rigorosa di limite risale al XIX secolo con Cauchy, seguita da una miglior formalizzazione di Weierstrass.\nUna completa teoria del limite si ha con Heine, che nel 1872 pubblic\u00f2 un lavoro che cre\u00f2 molto interesse all'epoca e nel quale stil\u00f2 regole e propriet\u00e0 del limite. Molti altri studiosi si sono interessati al problema del limite, approfondendo l'argomento con lo studio dell'analisi infinitesimale, tra cui Bolzano, Dedekind e Cantor.\nMa solo nel 1922 Eliakim Hastings Moore ed H.L. Smith diedero una nozione generale (topologica) di limite, ed \u00e8 quella attualmente utilizzata in matematica. Nel 1937, Henri Cartan ne forn\u00ec una versione equivalente, basata sul concetto di filtro.\nLimite di una successione.\nUna successione formula_1 di numeri reali ha come limite il numero formula_2 se al crescere di formula_3 i termini della successione \"sono arbitrariamente vicini\" al valore formula_4. Formalmente, questa nozione \u00e8 resa chiedendo che per ogni formula_5 piccolo a piacere esista un numero naturale formula_6 tale che formula_7 per ogni formula_8.\nUna successione pu\u00f2 non avere limite, ad esempio formula_9, data da:\nnon ha limite. D'altra parte, se esiste un limite formula_2, si dice che la successione converge ad formula_2; in questo caso, il limite \u00e8 unico (una successione non pu\u00f2 convergere a due valori distinti). Ad esempio, la successione formula_13, data da:\nconverge a zero.\nConsiderando uno spazio topologico formula_15, una successione formula_16 con formula_17 tende al limite formula_18 se, comunque si prenda un intorno formula_19 di formula_4, esiste un formula_21 tale per cui formula_22 per tutti gli formula_23, e si scrive:\nSe formula_15 \u00e8 uno spazio di Hausdorff il limite di formula_16 con formula_17, se esiste, \u00e8 unico.\nLimite di una funzione.\nIl limite di una funzione generalizza il limite di una successione di punti in uno spazio topologico formula_28; si considera la successione una funzione formula_29 nello spazio topologico formula_30 con la topologia discreta. In tale definizione, un intorno di formula_31 ha la forma formula_32.\nSiano dati una funzione formula_33 definita su un sottoinsieme formula_15 della retta reale formula_35 ed un punto di accumulazione formula_36 di formula_15. Un numero reale formula_38 \u00e8 il limite di formula_39 per formula_40 tendente a formula_41 se la distanza fra formula_39 ed formula_38 \u00e8 arbitrariamente piccola quando formula_44 si avvicina a formula_41.\nLa distanza fra i punti \u00e8 misurata usando il valore assoluto della differenza: quindi formula_46 \u00e8 la distanza fra formula_40 e formula_41 e formula_49 \u00e8 la distanza fra formula_39 ed formula_38. Il concetto di \"arbitrariamente piccolo\" \u00e8 espresso formalmente con i quantificatori \"per ogni\" (quantificatore universale) ed \"esiste\" (quantificatore esistenziale).\nFormalmente, formula_38 \u00e8 limite se per ogni numero reale formula_5 piccolo a piacere esiste un altro numero reale positivo formula_54 tale che:\nIn questo caso si scrive:\nLa definizione di limite di una funzione \u00e8 necessaria per formalizzare il concetto di funzione continua.\nLimite di un ultrafiltro.\nDato uno spazio topologico formula_60, un punto formula_61 \u00e8 il limite di un ultrafiltro formula_62 su formula_15 se ogni intorno di formula_64 appartiene a formula_62.\nIl limite di una funzione rispetto ad un filtro \u00e8 definito considerando una funzione formula_66 tra spazi topologici e un filtro formula_62 su formula_19. Il punto formula_69 \u00e8 il limite di formula_70 in formula_61 rispetto ad formula_62 se formula_64 \u00e8 il limite di formula_62 e formula_75 \u00e8 il limite di formula_76. Si scrive in tal caso:\nLimite insiemistico.\nIl concetto di limite si estende anche alle successioni di insiemi attraverso le nozioni di limite superiore e limite inferiore: data una successione di insiemi formula_78, l'insieme limite \u00e8 definito come l'insieme che intuitivamente contiene gli elementi che stanno nel maggior numero di insiemi della successione. Formalmente, una successione di insiemi si dice possedere limite se vale la seguente uguaglianza:"}
{"id": "120739", "revid": "36426", "url": "https://it.wikipedia.org/wiki?curid=120739", "title": "Elementale", "text": "Un elementale \u00e8 un essere mitologico presente in diverse tradizioni spirituali e animistiche. La parola \u00e8 un aggettivo nato nell'ambito teosofico, indicante la peculiare caratteristica di tale creatura di appartenere ad uno solo dei quattro elementi classici: acqua, aria, terra e fuoco. Per estensione, elementale \u00e8 passato da aggettivo a sostantivo, cos\u00ec da indicare direttamente il tipo di creatura, e non solo la sua natura.\nStorici della concezione vitalistica del mondo.\nLa credenza che la natura sia popolata da creature e spiriti invisibili sembra risalire agli albori dell'umanit\u00e0, presentandosi come una caratteristica comune alle pi\u00f9 svariate espressioni del paganesimo e dei riti animisti. Secondo le mitologie indigene africane o in quelle orientali persiane, indiane o cinesi, ad esempio, esiste una scala ascendente di spiriti fino ai deva e oltre, di cui l'uomo comune non ha percezione. Anche nell'antica Grecia, del resto, le divinit\u00e0 del pantheon politeista erano ritenute personificazioni delle forze della natura, e concepite ad essa immanenti; Talete affermava in proposito che \u00abtutte le cose sono piene di dei\u00bb. Si trattava di concezioni radicalmente anti-deterministe, che si contrapponevano gi\u00e0 da allora alle prime forme embrionali del meccanicismo, e che in seguito, maturando, daranno vita ai pi\u00f9 complessi sistemi filosofici del pitagorismo, del platonismo, e del neoplatonismo, per i quali ogni aspetto dell'universo non \u00e8 che un'irradiazione dell'Anima del tutto, attraverso cui esso risulta intimamente vitalizzato da energie e forze arcane, celate nell'oscurit\u00e0 della materia. Un simile complesso di credenze, riconducibili entro la cornice della cosiddetta Vecchia Religione, fu ripreso in parte dal Cristianesimo, trasformando per\u00f2 le divinit\u00e0 e gli spiritelli pagani talora in esseri demoniaci, altre volte sostituendoli con delle creature intermedie come gli angeli o i santi protettori, preposti ognuno alla \"giurisdizione\" di un particolare aspetto o elemento della realt\u00e0, che risulta cos\u00ec da essi tutta animata. Sul piano filosofico queste creature corrispondono ai concetti universali in grado di unificare gli enti appartenenti a un medesimo genere, classe o specie, concetti a cui Tommaso d'Aquino attribuiva un'essenza reale, viva, contrapponendosi a quanti li consideravano invece puramente nominali.\nNel Rinascimento, in cui si accentu\u00f2 la visione magica ed esoterica della natura, sulla quale prosper\u00f2 l'alchimia, si deve a Paracelso il primo esplicito trattato sugli spiriti elementali, che egli riteneva responsabili di ogni legge e avvenimento di natura.\nSe le concezioni panpsichiste furono successivamente messe in crisi dal ritorno del meccanicismo, rivolto a una conoscenza della natura limitata ai suoi aspetti quantitativi, affiancato da un indirizzo di pensiero nominalista che negando valore alle essenze universali delle specie naturali le assimilava a semplici parole arbitrarie prive di fondamento ontologico, esse tuttavia sopravvissero ad opera di autori come Leibniz, fautore di un ritorno alla filosofia naturale platonico-aristotelica, per riemergere con l'avvento del Romanticismo, durante il quale si va alla riscoperta del passato mitologico dei popoli europei, ritenuto a volte pi\u00f9 veritiero dei loro eventi storici. Si diffondeva intanto anche nei riti massonici l'usanza di invocare gli spiriti elementali. L'esistenza degli elementali, senza l'intervento dei quali nessun fenomeno naturale potrebbe prodursi, fu poi esplicitamente affermata dalla Societ\u00e0 Teosofica fondata da Helena Petrovna Blavatsky nel 1875, e rimase al centro degli interessi e delle scoperte di vari esponenti dell'antroposofia e dell'esoterismo contemporaneo come Rudolf Steiner, Annie Besant, Geoffrey Hodson, Charles Webster Leadbeater.\nCaratteristiche.\nSecondo la Blavatsky, gli elementali \u00abdimorano nell'etere e possono maneggiare e dirigere la materia eterica per produrre effetti fisici, con la stessa facilit\u00e0 con cui l'uomo pu\u00f2 comprimere dell'aria con un apparecchio pneumatico\u00bb: essi, cio\u00e8, creano la materia grezza, visibile, comprimendo o condensando quella sottile o invisibile, modellandola secondo le immagini che ricevono dall'ambiente circostante, o dalle forme-pensiero di spiriti superiori. In tal modo vive e cresce la natura, da quella inorganica nei suoi aspetti solido, fisico e gassoso, fino a quella organica, costituita dalle piante e dagli animali.\nLe piante ad esempio, secondo Rudolf Steiner, non potrebbero essere comprese con gli strumenti intellettuali messi a disposizione dal meccanicismo materialista, poich\u00e9 la loro crescita \u00e8 dovuta in realt\u00e0 ad una cooperazione delle creature di tutti e quattro i livelli elementali: quelle della terra, che trasmettono alle radici le informazioni dal cosmo assorbite dal suolo; quelle dell'acqua, che operano da agenti chimici attraverso il fluido della linfa trasformando l'etere in sostanze nutritive; quelle dell'aria, che assorbono la luce e la tessono in forme ideali, come gi\u00e0 intuito da Goethe nella sua concezione della \u00abForma Archetipica\u00bb; e infine le creature del fuoco, che trasmettono il calore del mondo alle piante, donando loro il potere fertilizzante. \nSteiner riprende la tesi di Goethe che, polemizzando con i botanici del suo tempo, sosteneva come la fruttificazione non avvenisse nel fiore, all'interno del quale l'impollinazione produrrebbe soltanto la formazione del seme maschile, che di per s\u00e9 non \u00e8 ancora in grado di generare alcunch\u00e9. La fertilizzazione avviene quando quest'ultimo, che \u00e8 il risultato degli spiriti del fuoco, incontra l'opera degli spiriti della terra, situata nello strato di tessuto sottostante la corteccia (\"cambium\"), ossia per l'interazione fra gli esseri della terra e quelli del cielo.\nGli elementali operano integrando la loro coscienza dentro le rispettive creazioni fisiche, seguendo le direttive di esseri superiori, conosciuti in India come deva, che forniscono loro un'impronta-pensiero derivante a loro volta da gerarchie superiori. Ogni deva consiste in una sorta di \"anima collettiva\", che unifica o raggruppa pi\u00f9 esseri viventi, come piante o animali, i quali non posseggono un \"io\" individuale come quello umano.\nTutta la materia \u00e8 dominata dalla presenza di spiriti elementari che si trovano imprigionati dentro di essa. Secondo Steiner, il rapporto quotidiano con gli oggetti determina un passaggio di questi spiriti che giungono all'uomo. Se fissiamo una pietra, da essa catturiamo senza volerlo degli spiriti elementari. La loro liberazione avviene tutte le volte in cui adottiamo un approccio spirituale. \nAlla morte dell'uomo gli spiriti non liberati rimarranno con lui anche nella successiva reincarnazione. Quelli liberati tornano negli elementi originari.\nSpiriti elementali.\nOgni elementale ha un suo simbolo, un suo punto cardinale di invocazione, un proprio Angelo, Arcangelo o Governante, ha il proprio Re e un proprio colore particolare.\nGli spiriti elementali sono a guardia della loro \"porta\" o mondo di entrata, propria dell'elemento che vigilano.\nElementali del fuoco.\nLe salamandre sono le pi\u00f9 potenti fra gli spiriti elementali. Bellissime, vengono descritte talora come lingue infuocate, talora come globi luminosi. Vivono nelle zone desertiche e presso i vulcani attivi. Raramente si mostrano agli esseri umani.\nElementali dell'aria.\nLe silfidi sono esseri evanescenti ed ingannevoli. Vivono nei venti e si spostano seguendo le correnti d'aria. Possono raggiungere et\u00e0 millenarie mantenendo sempre un'apparenza giovane. Vivono in ambienti ventosi come le pianure o in alta montagna. Alle volte una silfide pu\u00f2 per\u00f2 essere generata dalla danza di una o pi\u00f9 ninfe, se la loro magia e le loro immagini sono abbastanza forti l'elementale pu\u00f2 persistere anche dopo la fine della danza, ma deve fare ritorno per una notte al mese all'elemento da cui le ninfe hanno tratto il potere di crearlo.\nLe villi sono esseri della notte che vagano presso i cimiteri ed i crocevia. Conosciuti dalla mitologia slava, hanno lunghi abiti bianchi e vaporosi e fanno impazzire coloro che incontrano sul loro cammino.\nElementali dell'acqua.\nLe Nereidi sono gli spiriti dell'acqua, talvolta possono essere chiamate anche ondine o ninfe. Hanno le sembianze di ragazze bellissime con i capelli ricci e vaporosi e gli occhi chiari.\nAltre volte si presentano come onde del mare o anche come bellissime sirene.\nIl loro canto e il loro sguardo ammalia ogni uomo, sono creature bellissime e leggere, ma possono anche essere spietate con chi distrugge il loro ambiente: l'attirano con la loro voce per poi affogarlo.\nElementali della terra.\nQueste piccole creature hanno delle caratteristiche differenti da quelle degli elfi. Mentre questi ultimi hanno l'aspetto slanciato, bench\u00e9 siano di minima statura, gli gnomi sono molto pi\u00f9 piccoli e tozzi. Sono grandi conoscitori dei minerali, del regno sotterraneo e delle propriet\u00e0 delle erbe. Vivono nei boschi e nelle grotte.\nLe driadi sono fanciulle bellissime. Indossano abiti verdi o marroni simili alle foglie o al tronco dei rami degli alberi, di solito noci o querce, sui quali trascorrono una vita riservata; si pu\u00f2 dire, anche che la driade sia l'albero e viceversa. La vita di queste creature \u00e8 legata all'albero di cui sono custodi e se l'albero muore o viene tagliato, esse seguono la sua sorte e scagliano un'orrenda maledizione o sopravvivono e si vendicano. Virgilio nelle \"Georgiche\" cos\u00ec descrive il pianto delle Driadi alla morte di Euridice:"}
{"id": "120742", "revid": "767487", "url": "https://it.wikipedia.org/wiki?curid=120742", "title": "Fimpen il goleador", "text": "Fimpen il goleador \u00e8 un film del 1974 diretto da Bo Widerberg.\nTrama.\n\u00c8 la storia di un bambino talmente bravo a giocare a calcio che arriva ad essere convocato dalla nazionale svedese.\nIl successo e la fama per\u00f2 non gli permettono di vivere serenamente la sua infanzia e di svolgere regolarmente gli studi come tutti gli altri bambini. Partecipano alla pellicola i giocatori della nazionale svedese di calcio dell'epoca."}
{"id": "120743", "revid": "107571540", "url": "https://it.wikipedia.org/wiki?curid=120743", "title": "Comunit\u00e0 montana Zona del Tanagro", "text": "La Comunit\u00e0 montana Zona del Tanagro era un ente locale in provincia di Salerno con sede a Buccino, che raccoglieva i comuni lungo il corso del fiume Tanagro. La stessa \u00e8 stata accorpata dalla Regione Campania a fine 2008 con la Comunit\u00e0 montana Alto e Medio Sele nell'ambito di un piano di riorganizzazione di carattere regionale che ha portato gli Enti da 27 a 20 \nComuni.\nLa comunit\u00e0 era costituita dai seguenti comuni:\nGli stessi comuni fanno oggi parte della Comunit\u00e0 montana Tanagro - Alto e Medio Sele."}
{"id": "120744", "revid": "7", "url": "https://it.wikipedia.org/wiki?curid=120744", "title": "Orietta Galimberti", "text": ""}
{"id": "120746", "revid": "9", "url": "https://it.wikipedia.org/wiki?curid=120746", "title": "Enrico II Plantageneto", "text": ""}
{"id": "120748", "revid": "54273727", "url": "https://it.wikipedia.org/wiki?curid=120748", "title": "Maria Ilva Biolcati", "text": ""}
{"id": "120749", "revid": "287204", "url": "https://it.wikipedia.org/wiki?curid=120749", "title": "SAN", "text": ""}
{"id": "120750", "revid": "1762097", "url": "https://it.wikipedia.org/wiki?curid=120750", "title": "Francesco Facchinetti", "text": "Dagli esordi della carriera fino al 2006 era noto con l'appellativo DJ Francesco. Dall'uscita della canzone \"Non cado pi\u00f9\" per un breve periodo si \u00e8 fatto chiamare semplicemente Francesco.\nBiografia.\nFiglio del tastierista e cantante dei Pooh Roby Facchinetti e dell'allora compagna Rosaria Longoni, fratello minore da parte di padre della stilista Alessandra, Francesco ha vissuto a Mariano Comense, un paese della Brianza comasca, dove risiedeva stabilmente la madre.\nCome ha raccontato nel suo libro autobiografico \"Quello che non ti aspetti\", Francesco fin dall'et\u00e0 di tre anni convive con la dislessia e con le difficolt\u00e0 nella lettura e nella scrittura che tale disturbo comporta. Come ha ricordato lui stesso, \u00aba quell'epoca non si sapeva come muoversi, quali terapie fare\u00bb.\nLa madre nel Natale del 1989 decide di abbandonare la famiglia per trasferirsi in pianta stabile presso una comune cattolica di Fratel Ettore, a Seveso, luogo in cui ritirarsi in preghiera e assistere i malati, i tossicodipendenti e i disagiati della stazione di Milano Centrale. Francesco, che ha un carattere turbolento tale da farlo soprannominare Attila, viene espulso da alcune scuole, frequenta il movimento di Comunione e Liberazione e il movimento punk, e a 13 anni \u00e8 catechista.\nIn seguito frequenta il liceo classico, ripetendo il primo anno. Nel frattempo, all'et\u00e0 di 15 anni, inizia la carriera come deejay sulle frequenze di Radio Cant\u00f9, per poi passare a condurre programmi musicali in altre radio private. Abbandonati gli studi classici, tenta di diplomarsi da privatista al liceo scientifico.\nA Milano ottiene un lavoro da PR e autista per la discoteca Hollywood, e una volta ha l'occasione di accompagnare l'attore Jim Carrey, che lo vuole con s\u00e9 per le altre tappe del suo tour promozionale europeo. Dopo tre tentativi al liceo scientifico, riesce a diplomarsi geometra.\nCarriera.\nCantante.\n2003-2006: DJ Francesco.\nClaudio Cecchetto, con gli autori Davide Primiceri e Alberto Rapetti, lo lancia come cantante. Ascoltando la sigla di un programma, i tre chiedono a Francesco di trasformarla in una canzone e nasce \"La canzone del capitano\", primo singolo di DJ Francesco che diventa il tormentone dell'estate 2003 ed \u00e8 premiato con il doppio disco di diamante ed \u00e8 a oggi il singolo pi\u00f9 venduto del XXI secolo in Italia. Con il secondo singolo \"Salta\", DJ Francesco viene nominato agli Italian Music Awards 2003 come \"rivelazione dell'anno\".\nNel 2004 partecipa al Festival di Sanremo, condotto da Simona Ventura, con \"Era bellissimo\". Dopo il Festival esce il suo primo disco, \"Bella di padella\" (doppio disco di platino).\nPer san Valentino 2004 viene pubblicato il singolo \"Ti adoro\", in cui Francesco duetta con il tenore Luciano Pavarotti. Durante l'estate il tour di DJ Francesco in giro per l'Italia raggiunge 60 date.\nNel settembre 2004 DJ Francesco partecipa al reality show \"L'isola dei famosi\", classificandosi al quarto posto, venendo eliminato in semifinale con il 71% dei voti e rimanendo sull'isola per pi\u00f9 di 2 mesi. In questo reality conosce la modella A\u00edda Y\u00e9spica con cui ha una relazione. Conclusa l'\"Isola dei famosi\", DJ Francesco doppia il giovane robot Rodney, protagonista del film d'animazione della 20th Century Fox, \"Robots\". Il cantante firma anche la colonna sonora della versione italiana del film con la canzone \"Ridere ridere\".\nTorna a Sanremo nel 2005 con \"Francesca\" assieme a una band formata apposta per l'occasione da Emiliano e Matteo Bassi (\"DJ Francesco Band\"). Nell'aprile di quell'anno esce il secondo album \"Il mondo di Francesca\" (disco di platino).\nIn quell'anno la canzone di DJ Francesco \"Dinamo\" diventa la sigla della seconda edizione di \"Campioni, il sogno\", il reality show sul calcio di Italia 1. Dal settembre al dicembre 2005 DJ Francesco viaggia in America (New York, Miami e Los Angeles) per fare esperienza. Presta la voce alle musiche di \"Peter Pan\", un musical interpretato sul ghiaccio dagli \"Holiday on Ice\". In seguito ritorna a trasmettere su RTL 102.5: prima conduce con Manuela Boldi il programma \"Generazione 102.5\" (sulla RTL 102.5 TV) e poi dal settembre 2006 affianca Roberto Uggeri dal luned\u00ec al gioved\u00ec nel programma radiofonico \"Protagonisti\".\nNel maggio 2006 il cantante lascia il suo produttore Claudio Cecchetto, cambia nome (decide di farsi chiamare semplicemente Francesco) ed esce con una nuova canzone, \"Non cado pi\u00f9\" (disco d'oro). Il video della canzone, diretto da Paolo Doppieri \u00e8 girato in una villa nel veronese. Francesco partecipa in coppia con suo padre Roby al Festival di Sanremo 2007 con il brano \"Vivere normale\" e si piazza all'ottavo posto. In seguito al Festival esce l'album \"Vivere normale\" (disco di platino) che, oltre alla canzone sanremese, contiene anche \"Non cado pi\u00f9\".\nAltre esperienze da cantante.\nNel 2012, lo showman crea un trio Dance, \"We Are Presidents\" (WAP), che in questo caso si fa chiamare Oz, assieme a Paolo Paone (Paul), cantante e polistrumentista che ha un passato nei 2UE, che nel 2007 avevano realizzato una cover in italiano di \"Sound of Silence\" di Simon and Garfunkel intitolata \"La tua immagine\"; e Manuel Bella, dj e produttore che lavora in radio a RTL 102.5. Dopo la pubblicazione del loro primo singolo \"Hello World\" a novembre 2012 il trio italiano torna nel 2013 con \"Il mondo \u00e8 qui\". I Wap hanno ottenuto la residenza mensile al Bolgia Club nelle serate Futurama dove si esibiscono al fianco di star della scena dance ed elettronica come Zedd, Congorock e Martin Solveig. Il gruppo ha inoltre suonato al Reload Music Festival di Torino.\nNel 2014 incide, dopo sette anni di assenza, il suo nuovo singolo \"Conta\" che entra a far parte della colonna sonora della serie TV di Rai 1 \"Braccialetti rossi\", usata anche come sigla dell'omonima serie. Nel dicembre del 2014 \u00e8 stato annunciato che, a partire dal 2015, Francesco Facchinetti con suo padre Roby avrebbero preso il posto di Raffaella Carr\u00e0 come coach della terza edizione del talent show \"The Voice of Italy\", in cui furono affiancati da Piero Pel\u00f9, J-Ax e Noemi.\nNel 2015 incide, insieme a vari artisti facenti parte della colonna sonora di \"Braccialetti rossi\", il singolo \"L'inizio del mondo\", canzone che verr\u00e0 usata come sigla della seconda stagione dell'omonima serie.\nNel 2016 appare nel film \"I babysitter\" nei panni del vice ispettore Ermanno.\nNel 2021 torna sulle scene musicali con \"10 agosto\", canzone scritta da lui stesso per celebrare i 50 anni dalla nascita del Nesquik.\nConduttore.\nNell'estate 2007 presenta il \"Venice Music Awards\" in coppia con Gaia De Laurentiis e andato in onda su Rai 2 in prima serata.\nNell'autunno 2007 \u00e8 l'inviato in Honduras del reality \"L'isola dei famosi\" di cui era gi\u00e0 stato concorrente nell'edizione del 2004. Nel 2008 vince il l'Oscar TV come rivelazione dell'anno.\nDal 3 marzo 2008 conduce il programma \"X Factor\", mentre da ottobre conduce l'edizione del sabato di Scalo 76 in collaborazione con Mara Maionchi, gi\u00e0 giudice di gara a \"X Factor\".\nDal 2008 ha condotto su RTL 102.5 insieme a Nicoletta De Ponti il programma radiofonico \"Password\", in onda dal luned\u00ec al venerd\u00ec dalle ore 17.00 alle ore 19.00. Il 7 ottobre pubblica l'autobiografia \"Quello che non ti aspetti\", scritta in collaborazione con Domenico Liggeri e presentata il 17 ottobre in Piazza Duomo a Milano assieme al Roby e alcuni fratelli. Nel 2009 viene riconfermato alla conduzione della seconda edizione di \"X Factor\", e allo spin-off del talent show \"Il Processo a X Factor\".\nNel settembre 2009 inizia la terza edizione di \"X Factor\"\",\" condotta per la terza volta da Francesco assieme a \"Il Processo a X Factor\".\nIl 12 gennaio 2010 conduce il programma \"Il pi\u00f9 grande (italiano di tutti i tempi)\".\nSempre nel 2010 gli viene assegnato il primo \"Premio SanremoLab - Mike Bongiorno\", istituito in ricordo del conduttore. Nello stesso anno \u00e8 testimonial sia dei mondiali di calcio per RTL 102.5.\nDa settembre conduce la quarta edizione di \"X Factor\" e il talk show pomeridiano giornaliero \"Extra Factor\", sostituto del Day Time delle precedenti edizioni.\nDa aprile conduce insieme a Bel\u00e9n Rodr\u00edguez \"Ciak... si canta!\" su Rai 1. Il 7 luglio 2011 conduce su Rai 2 il programma pilota \"101 modi di perdere un gameshow\". Dal 26 settembre conduce con Pippo Pelo \"I Corrieri della Sera\" su Radio Kiss Kiss e vince il premio come Miglior Programma Radiofonico 2011-12. Nello stesso anno vincono anche i Radio Music Awards tenutisi a Zurigo, ripetendosi l'anno successivo. Dal 29 settembre ha condotto su Rai 2 il programma \"Star Academy\" che sostituisce X Factor passato su Sky Uno.\nNel gennaio 2013 conduce \"Rai Boh \"e nello stesso anno vince ancora il premio come \"Miglior Programma Radiofonico 2012/13\" sempre con \"I Corrieri della Sera, \"lo stesso premio lo vince anche nel 2014.\nNel 2015 insieme al padre Roby \u00e8 coach, per la prima volta, di \"The Voice of Italy\" su Rai 2 e vince il programma portando alla vittoria Fabio Curto.\nIl 10 settembre 2016 ha condotto la finale di Miss Italia, a Jesolo, in diretta su LA7 e LA7d. Il programma, grazie anche alla sua conduzione, supera le aspettative e il risultato fatto da Simona Ventura l'anno prima con il 7% cumulato. L'edizione di Miss Italia condotta da Facchinetti si classifica come la pi\u00f9 giovane degli ultimi 14 anni.\nNel 2017 ha condotto la seconda edizione di Eccezionale Veramente su La7. Nello stesso anno, il 9 settembre ha condotto anche la finale di Miss Italia, a Jesolo, sempre in diretta su LA7 e LA7d. Il programma, ancora una volta grazie anche alla sua conduzione, raggiunge il record storico sulle reti di Urbano Cairo con un 8% cumulato e quasi un milione di persone. Conduce inoltre, insieme a Bianca Balti, lo show \"Ultimate Beastmaster\" di Netflix.\nIl 19 aprile 2020 va per la prima volta in onda, su Real Time, la prima puntata del reality show che racconta la sua vita e quella della famiglia, intitolata The Facchinettis.\nImprenditore.\n\u00c8 socio e fondatore di diverse societ\u00e0: Goonies, BitSugar e NewCo. Ha quote in 20 societ\u00e0 sparse per il mondo e un patrimonio stimato di 50 milioni di euro. Dal 2014 collabora con l'azienda italiana Stonex, come direttore creativo, per il lancio sul mercato dello smartphone Stonex One, di cui \u00e8 uno degli ideatori, assieme a Davide Erba, CEO e presidente.\nPoi il progetto fu chiuso. Nel 2005, data la pubblicazione da parte della Agenzia delle entrate della sua dichiarazione dei redditi, si classifica come ventenne pi\u00f9 ricco della provincia di Monza e della Brianza.\nTalent scout.\nHa scoperto, grazie alla sua agenzia di management, diversi personaggi del web nel mondo dello spettacolo e della televisione, tra cui Frank Matano, Selvaggia Lucarelli, Giulia Valentina, Emis Killa, Riccardo Marcuzzo, Michael Righini, Chiara Biasi, Tess Masazza, Maria Sole Pollio, I Pantellas, Giulia De Lellis, Nesli, Irama, Iris Ferrari, Fasma, Rocco Hunt, The Kolors, Fedez e tanti altri.\nVita privata.\nNel 2011 nasce la sua prima figlia, avuta con Alessia Marcuzzi. Nel 2014 e nel 2016 nascono i figli avuti insieme con Wilma Helena Faissol, con cui si \u00e8 sposato nel 2014 con rito civile a Mariano Comense. \nNel 2021, in seguito a una festa a Roma, \u00e8 stato aggredito fisicamente dal lottatore di MMA ed ex campione dei pesi leggeri UFC Conor McGregor."}
{"id": "120751", "revid": "2056951", "url": "https://it.wikipedia.org/wiki?curid=120751", "title": "Pellagra", "text": "La pellagra \u00e8 una malattia causata dalla carenza o dal mancato assorbimento di vitamine del gruppo B, niacina (vitamina PP), o di triptofano, amminoacido necessario per la sua sintesi. Questa vitamina \u00e8 presente in genere nei prodotti freschi: latte, verdure, cereali. \u00c8 una patologia frequente tra le popolazioni che facevano esclusivo uso della polenta di sorgo o di mais come alimento base.\nColpisce principalmente persone affette da un sistema alimentare fortemente squilibrato, fattori concorrenti sono stati disturbi gastrointestinali o alcolismo cronico, che pure interferiscono con l'assorbimento e l'assimilazione della vitamina. Anche il mais o il sorgo possiedono questa vitamina, in una forma che per\u00f2 non pu\u00f2 essere assorbita dall'intestino di mammiferi non ruminanti, se non dopo un trattamento con alcali, ad esempio la nixtamalizzazione, impiegata nella preparazione del Pozol e della farina per le \"tortilla\".\nSembra che sia stata inizialmente identificata in Spagna (dove prese il nome di \"mal de la rosa\") dal medico Gaspar Casal Juli\u00e1n, nel 1735. Era spesso scambiata per lebbra. Negli Stati Uniti d'America venne identificata con certezza a partire dal 1907, ma diversi dati suggeriscono che la malattia si fosse gi\u00e0 manifestata negli anni venti del XIX secolo. Fra il XVIII ed il XIX secolo ha colpito duramente soprattutto le popolazioni delle zone rurali dell'Italia settentrionale, e in particolare quelle pi\u00f9 povere del Veneto orientale e del Friuli.\nStoria.\nIn Italia, la malattia fu estremamente diffusa fra il XVIII e il XIX secolo, esclusivamente nelle zone settentrionali, dove fu sconfitta solo nella seconda met\u00e0 del XX secolo. Il termine \"pellagra\" apparve per la prima volta nel 1771, in un libro del medico Francesco Frapolli, pubblicato a Milano. Il termine fu preso dal dialetto lombardo, per indicare la caratteristica pelle ruvida causata dalla malattia. Un grande contributo alla conoscenza della pellagra lo diede, nel XVIII secolo, il medico Gaetano Strambio, autore di tre trattati sulla malattia: lo Strambio descrisse la sintomatologia della pellagra e ne escluse l'etiologia infettiva, mentre la riteneva ereditaria.\nAlla fine del XVIII secolo, era proprio l'Italia il paese pi\u00f9 colpito, tanto che cominciarono gli interventi pubblici per estirpare questa piaga: nel 1776 il governo della repubblica di Venezia individuava la causa della pellagra che colpiva i propri contadini nei \u00absorghi turchi immaturi e guasti\u00bb ripescati dai terreni alluvionati. Giuseppe II d'Asburgo fond\u00f2 a Legnano, nel 1784, il primo ospedale per malati di pellagra, ma esso venne chiuso solo 12 anni dopo. Tra il 1804 e il 1805, il governo austriaco, che allora dominava quella parte d'Italia, condusse un'inchiesta sulla pellagra nelle province di Treviso e Padova, concludendo che la malattia non era n\u00e9 contagiosa n\u00e9 ereditaria, ma dipendeva \u00abdall'abuso dell'alimento vegetabile, in particolare del granturco\u00bb.\n\u00c8 da sottolineare che i contadini della zona conducevano una dieta basata su due o tre chili di polenta al giorno, non avendo altre possibilit\u00e0 per nutrirsi. In seguito all'Unit\u00e0 d'Italia, un'inchiesta promossa dalla Direzione di Agricoltura nel 1878 cont\u00f2 97.855 casi di pellagra in 40 province dello Stato, con picchi nel Veneto. Il governo decise quindi, nel 1881, di prendere i primi provvedimenti per contrastare la malattia, finanziando la costruzione di essiccatoi per la stagionatura artificiale del granturco e di cucine che migliorassero l'alimentazione dei contadini.\nNel 1881 il Veneto aveva pellagrosi su abitanti dediti all'agricoltura. Nel 1899 scendono a su una popolazione di . Pur con questa diminuzione, il Veneto rimase in testa alle regioni italiane oggetto di una inchiesta: Piemonte, Lombardia, Liguria, Emilia, Marche, Umbria, Toscana e Lazio. \nIl medico Achille Sacchi sottolinea che la malattia si diffonde l\u00e0 dove l'alimentazione \u00e8 troppo povera e basata solo sul mais, mentre il senatore Stefano Jacini, pur protagonista di una celebre Inchiesta agraria, lo nega. Ma la prima legge specifica risale all'et\u00e0 giolittiana, quando cio\u00e8 il governo prese numerose misure per incrementare il benessere all'interno della penisola: nel 1902 si rese obbligatoria la denuncia dei casi accertati. Dal 1910 in poi, i casi non superarono i duemila all'anno, grazie al miglioramento della qualit\u00e0 della vita in campagna e alla diminuzione del numero di contadini, a causa dell'industrializzazione. Il Veneto rimaneva comunque in cima per il numero di malati: in questa regione, la pellagra continuer\u00e0 ad essere presente anche quando in tutto il resto d'Italia sar\u00e0 scomparsa.\nNel corso del XX secolo, la ricerca sulla pellagra fece grandi progressi, arrivando alla formulazione definitiva sulla sua causa: l'insufficienza alimentare come tale, che per sua parte non forniva quei pochi elementi che erano gravemente carenti nel mais, quindi non era un fatto di semplice assunzione del mais, come si credeva in precedenza, ma era dovuto al fatto di alimentarsi in modo squilibrato, e praticamente solo di mais. Fu Joseph Goldberger nel 1914 a scoprire la causa effettuando degli esperimenti sul campo tra la popolazione afrostatunitense negli Stati Uniti d'America meridionali, ma non trov\u00f2 l'elemento carente nel mais. Nel 1937, Conrad Arnold Elvehjem e i suoi colleghi dell'Universit\u00e0 del Wisconsin-Madison riuscirono a dimostrare che l'acido nicotinico, isolato per la prima volta nel 1912 da Kazimierz Funk scambiandolo per\u00f2 con un'altra sostanza, aveva la propriet\u00e0 di guarire una malattia dei cani nota per la sua sintomatologia come \"black tongue\" (Lingua nera villosa), nota da tempo per essere equivalente alla pellagra umana. Subito dopo la pubblicazione dell'articolo vennero riferiti anche i primi successi nel trattamento della pellagra umana attraverso la somministrazione dell'ammide dell'acido nicotinico, chiamato perci\u00f2 anche \"fattore PP\" (\"Pellagra Preventing\").\nOggi si \u00e8 a conoscenza del fatto che il mais \u00e8 un alimento carente (incompleto) dal punto di vista nutritivo, (soprattutto per vitamine e aminoacidi), ma non \u00e8 pericoloso se il consumo \u00e8 integrato con gli elementi che mancano; l'uso come cibo fortemente prevalente \u00e8 invece comprensibilmente errato. I procedimenti di nixtamalizzazione del mais in uso nei paesi di origine, (America Centrale), e quelli di preparazione dei derivati, (come il Pozol), invece arricchiscono grandemente la pasta di mais in niacina e altre vitamine, e inoltre in quantit\u00e0 notevoli di aminoacidi (proteine) pregiati freschi, i prodotti sono quindi alquanto equilibrati, nutritivi, e usati anche per scopi terapeutici.\nLe popolazioni che, per abitudine e disponibilit\u00e0 dell'alimento, consumavano la polenta con il latte, in particolare in alcune zone della Lombardia, non erano soggette alla malattia: difatti il latte contiene proteine ad alto valore biologico e anche vitamine idrosolubili, compresa la PP (\"Pellagra Preventis\") detta anche niacina.\nClinica.\n\u00c8 causata dalla carenza o dal mancato assorbimento di vitamine del gruppo B, in particolare niacina (vitamina PP); pu\u00f2 anche esser dovuto a un deficit di triptofano, amminoacido utilizzato per la sintesi di niacina.\nAnche alterazioni del metabolismo proteico possono causare la pellagra, come nel caso della sindrome carcinoide nella quale viene prodotta in eccesso serotonina, utilizzando fino al 70% del triptofano disponibile e causando quindi carenza di triptofano.\nSegni e sintomi.\nLa pellagra \u00e8 responsabile di un quadro clinico detto \"delle tre D\": demenza, dermatite e diarrea. Lo stesso quadro assume facilmente il nome di \"quadro delle quattro D\" (demenza, dermatite, diarrea e decesso). I sintomi della pellagra sono disepitelizzazione (desquamazione - perdita della pelle) delle mani e del collo, diarrea, perdita di appetito e di peso, stress, lingua arrossata e gonfia, depressione e ansia.\nA livello del collo \u00e8 possibile osservare un segno caratteristico detto \"Collare di Casal\" che consiste in un rash eritematoso pigmentato a forma di V (impegna i campi dei dermatomeri C3 e C4).\nParticolare rilievo hanno i sintomi neurologici, che si manifestano inizialmente come una sindrome polinevritica con disturbi principalmente sensoriali. Risultano essere associati frequenti disturbi psichici (confusione e deterioramento intellettivo) e cutanei (eritemi ed eruzioni bollose). I sintomi della pellagra subclinica possono essere erroneamente interpretati come sintomi di una malattia mentale.\nComplicanze.\nPossibili complicanze della malattia possono essere identificate in lesioni a carico del sistema nervoso centrale (in particolare midollo spinale e tronco encefalico) con conseguenti quadri associati di ipertonia, nistagmo e sindrome piramidale.\nDiagnosi differenziale.\nLa pellagra deve essere distinta dalle patologie di origine genetica che determinano alterazioni nell'assorbimento intestinale o nel riassorbimento renale degli aminoacidi, come la malattia di Hartnup. In questo caso, il riscontro di aminoacidi nelle urine orienta verso una malattia genetica.\nPrognosi.\nSe non curato, questo disturbo pu\u00f2 portare alla morte nel giro di pochi anni.\nTerapia.\nLa terapia consiste nella somministrazione di \"nicotinammide\", che \u00e8 correlato chimicamente alla niacina, sotto forma di vitamina PP. Ovviamente una dieta alimentare equilibrata porta alla completa remissione della malattia, se causata semplicemente da alimentazione carente."}
{"id": "120752", "revid": "7", "url": "https://it.wikipedia.org/wiki?curid=120752", "title": "Emanuela Trane", "text": ""}
{"id": "120754", "revid": "224230", "url": "https://it.wikipedia.org/wiki?curid=120754", "title": "Non omne quod licet honestum est", "text": "Il brocardo Non omne quod licet honestum est, in italiano \"non tutto quanto \u00e8 (giuridicamente) permesso, \u00e8 (moralmente) onesto\", esprime un principio di diritto risalente al giureconsulto romano Paolo. Essa \u00e8 ricavata da un frammento tratto dal libro 62\u00b0 del commentario \"Ad edictum\" del giurista romano e raccolto dai compilatori giustinianei nel \"Digesto\" (50.17.144)\nIl frammento contiene un elemento di limitazione alla considerazione assolutistica del diritto, insinuando il dubbio che non sia sempre quell\u2019\"ars boni et aequi\" che i giuristi presentano come perfetta.\nLa massima, nell'uso che se ne \u00e8 fatto in tempi successivi, lascia spazio sia all'ipotesi che il diritto ancora debba operare in molte materie, nelle quali per mancanza di norme si hanno situazioni di ingiustizia (delle quali profitta chi \"honestus\" non \u00e8), sia alla visione per la quale ci\u00f2 che il diritto definisce e tutela \u00e8 un quadro comportamentale parziale o anche viziato da impostazione non condivisibile.\nIl brocardo \u00e8 stato strumentalmente usato, al principio del XX secolo, in occasione dello sviluppo della teoria sull'abuso di diritto."}
{"id": "120757", "revid": "287204", "url": "https://it.wikipedia.org/wiki?curid=120757", "title": "Piotta", "text": ""}
{"id": "120759", "revid": "118031", "url": "https://it.wikipedia.org/wiki?curid=120759", "title": "Tommaso Zanello", "text": ""}
{"id": "120760", "revid": "1652635", "url": "https://it.wikipedia.org/wiki?curid=120760", "title": "Grotta", "text": "Una grotta (chiamata anche caverna, dal francese \"grotte\", tedesco \"Grotte\", spagnolo \"gruta\" e \"cueva\", dal latino volgare \"grupta\", corruzione del latino classico \"crypta\", a sua volta prestito greco (da \"\u03ba\u03c1\u03cd\u03c0\u03c4\u03b7\", \"krypt\u0113\") dal significato di \"luogo nascosto\") \u00e8, nel suo significato pi\u00f9 ampio, un qualsiasi tipo di vuoto o cavit\u00e0 sotterranea, sia naturale sia artificiale ovvero una cavit\u00e0 pi\u00f9 o meno estesa del terreno sottostante il suolo (\"ambiente ipogeo\"), ampiamente studiato nell'ambito della speleologia.\nDescrizione.\nSi definiscono \"grotte primarie\" quelle formatesi contestualmente alla roccia in cui si aprono, \"grotte secondarie\" quelle formatesi a seguito dell'alterazione dei materiali di costituzione. Appartengono al primo tipo i tubi di lava, e le grotte definite tettoniche (cavit\u00e0 apertesi per la presenza nella roccia di fratture e faglie, in seguito allargatesi sotto l'influenza della forza di gravit\u00e0). Appartengono al secondo tipo le grotte naturali che si formano pressoch\u00e9 in qualsiasi roccia, per effetto del lavoro delle acque terrestri, a spese di un ammasso roccioso fratturato.\nLe grotte possono avere uno sviluppo prevalentemente orizzontale o verticale. Quelle a sviluppo orizzontale sono dette \"a galleria\" se si pu\u00f2 procedere in posizione eretta oppure cunicoli se si deve procedere in altro modo. Nelle grotte orizzontali un posto particolare spetta alla \"caverna\", un'ampia cavit\u00e0 facilmente accessibile dall'esterno, e che offr\u00ec riparo ai nostri progenitori. Le gallerie di alcuni sistemi si estendono fino a qualche centinaio di chilometri (500 per la \"Mammoth Cave\" negli Stati Uniti d'America, vedi Parco nazionale di Mammoth Cave).\nQuelle a sviluppo verticale sono dette \"pozzi\", se hanno una profondit\u00e0 di alcune decine di metri, oppure \"abissi\" se hanno profondit\u00e0 maggiori o sono formate da pi\u00f9 pozzi in successione; i dislivelli verticali possono superare il chilometro (vedi Grotte pi\u00f9 profonde del mondo). Oltre alle grotte comunemente dette sulla terraferma, esistono grotte particolari come le \"grotte marine\" e le grotte di Ghiaccio.\nFormazione.\nNella maggioranza dei casi, le grotte derivano dalla corrosione (scioglimento o dissoluzione chimica) di rocce solubili, quali i calcari, le dolomie, i marmi, i gessi, i depositi di salgemma ed in forma minore, i calcescisti. Alla corrosione si aggiunge, subordinatamente, anche il fenomeno dell'erosione meccanica.\nI carbonati sono i litotipi che pi\u00f9 comunemente danno luogo alla formazione delle grotte. Essi sono una categoria di rocce che comprende i calcari, le dolomie e i marmi, e ogni tipo di roccia ad essi riconducibili, cio\u00e8 tutte le rocce contenenti lo ione carbonato CO32-.\nNei carbonati, e a loro spese, avviene un fenomeno denominato carsismo. Il carsismo \u00e8 il processo secondo il quale le rocce carbonatiche si \"sciolgono\", seguendo la reazione CaCO3 + H2CO3 \u2192 Ca2+ + 2HCO3-.\nTale fenomeno avviene a partire dalle acque che, pi\u00f9 o meno inacidite dalla presenza di CO2 atmosferica, si trasformano H2CO3, intaccano il CaCO3 trasformandolo sia in idrocarbonato che calcio, ed infine asportandoli in soluzione.\nL'idrocarbonato, o \"ione bicarbonato\", e il calcio sono solubili in acqua.\nTutto ci\u00f2 \u00e8 valido anche per i calcescisti, anche se non sono carbonati in senso stretto. Essi, possedendo una frazione terrigena non solubile, saranno meno fortemente intaccati dalla dissoluzione e soprattutto in maniera pi\u00f9 discontinua. La frazione terrigena rester\u00e0 nel sistema come sabbia o fango, sotto forma di deposito.\n\u00c8 necessario sottolineare che le acque, secondo i casi, possono arricchirsi, oltre che di CO2, anche di altri elementi derivanti dall'attivit\u00e0 biologica e diventare maggiormente acide e pi\u00f9 forti nel corrodere il carbonato. Un esempio classico \u00e8 il carsismo equatoriale, molto incisivo e pervasivo, caso in cui le acque sono fortemente aggressive per la presenza di acidi che si sviluppano grazie alla presenza di folta vegetazione.\nOgni sistema carsico \u00e8 legato alla presenza di \"fattori\" ed \"agenti\", necessari e determinanti. Il principale fattore \u00e8 la fratturazione, il principale fra gli agenti \u00e8 l'acqua. La fratturazione \u00e8 la condizione indispensabile per l'evoluzione di un sistema carsico, l'acqua \u00e8 il suo agente modellante. Le fratture (siano esse faglie o giunti) sono le strutture all'interno delle quali le acque si introducono nella roccia, per dare inizio al processo corrosivo. Esistono altri fattori ed altri agenti, ma qui vengono omessi.\nSemplificando, le fasi secondo cui un sistema ipogeo si crea, sono tre:\nIn quest'ultima fase avvengono i fenomeni di percolamento che formano le concrezioni pi\u00f9 diffuse, quali le stalattiti e le stalagmiti. L'abbandono delle acque \u00e8 responsabile anche dei riempimenti sabbiosi e fangosi, depositati per sedimentazione.\nCondizioni fisiche in grotta.\nLa presenza di un vano sotterraneo permette la presenza a volte, in ambienti confinati, di atmosfere o presenze di fluidi particolari che derivano da tale confinamento, spesso mantenute da erogazioni dal suolo circostante. Tali fluidi in condizioni particolari (ad esempio riducenti o alcaline) possono sostenere forme di vita particolari basate su plancton alimentato da archeobatteri.\nLa temperatura di grotta di norma \u00e8 costante su tutto l'arco dell'anno, e in assenza di flussi termici particolari \u00e8 tipica di ogni area geografica, varia primariamente con la latitudine e con l'altitudine; \u00e8 collegata infatti principalmente alla media delle temperature annuali di superficie.\nPer conseguenza, ogni luogo ha la sua propria temperatura di grotta, che \u00e8 ovviamente molto pi\u00f9 bassa della temperatura locale estiva, ma pi\u00f9 calda di quella invernale. Questo ha favorito l'uso umano ed animale delle grotte. Quando la temperatura di grotta permane a temperature inferiori allo zero centigrado (cio\u00e8: la media delle temperature annuali di superficie \u00e8 inferiore allo zero centigrado) si ha la condizione del suolo detta permafrost o permagelo.\nA profondit\u00e0 maggiori si assiste, invece, ad un progressivo aumento di temperatura dovuto al flusso termico dal centro del pianeta verso la superficie, con un peculiare e specifico rapporto incrementale all'aumentare della profondit\u00e0.\nEsistono anche \"grotte di ghiaccio\". Le pi\u00f9 grandi sono le Eisriesenwelt nella regione di Salisburgo in Austria. Nelle grotte della miniera di Naica in Messico esistono invece enormi cristalli di gesso lunghi fino a 15 metri e con un diametro di oltre un metro. Qui la temperatura raggiunge i 48 gradi centigradi e l'umidit\u00e0 ha un tasso quasi del 100 per cento.\nL'Orda Cave \u00e8 la pi\u00f9 grande grotta di cristalli al mondo, e si trova in Russia, nella regione occidentale degli Urali.\nLe grotte come \u00abmemoria geologica\u00bb.\nLe grotte rappresentano uno straordinario e unico archivio geologico che fornisce informazioni sulla evoluzione climatica e quindi geologica avvenuta nel corso delle ere. Le stalattiti e le stalagmiti, veri e propri depositi chimici delle grotte, infatti, memorizzano le caratteristiche sia dell'acqua che le ha prodotte sia di quegli avvenimenti che hanno inciso nella loro formazione, e quindi studiando le loro diverse forme e alcuni elementi come l'anidride carbonica, la temperatura, il sistema cristallino specifico del carbonato, \u00e8 possibile fornire una prima valutazione delle alternanze climatiche dell'ambiente esterno (umido o secco).\nInoltre l'analisi dei depositi detritici, provenienti dall'esterno, fornisce indicazioni sul clima dell'ambiente circostante alla grotta.\nI geologi identificano quei periodi di arresto del concrezionamento, causati dallo scarso apporto di acqua, che abitualmente separano i vari periodi di formazione delle stalattiti e stalagmiti, grazie alla presenza di strati di colorazione scura rilevabili sulle carote (ossia campioni di roccia di forma cilindrica prelevati).\nLe datazioni delle concrezioni sono effettuabili con varie modalit\u00e0: una \u00e8 quella diretta in cui si misura la concentrazione dell'isotopo radioattivo rimasto intrappolato dentro la concrezione (il carbonio 14 consente datazioni fino a 40\u00a0000 anni, l'uranio-torio fino a 400.000); la seconda che si pu\u00f2 definire indiretta misura, invece, le emissioni di oggetti sottoposti a bombardamento con radiazioni oppure ai quali \u00e8 stata applicata la termoluminescenza; un terzo metodo \u00e8 quello che utilizza le propriet\u00e0 dei sedimenti; un ultimo metodo analizza la presenza di lamine di carbonato nelle concrezioni, depositatesi in successioni temporali, che possono essere paragonabili agli anelli di accrescimento degli alberi.\nUso antropico delle grotte.\nLe grotte furono il primo rifugio dell'uomo e alcune di esse restarono certamente a lungo sede di culti arcaici: si vedano le pitture rupestri paleolitiche nelle grotte di Lascaux e di Altamira nonch\u00e9 quelle del Tassili n'Ajjer (deserto del Sahara); le incisioni della Grotta dell'Addaura (Palermo) e le pitture della Grotta dei Cervi (Otranto) o i reperti di epoca minoica trovati nelle grotte dedicate al culto di Ilithia e in quelle di Arkalochori a Creta. Singolari e celebri sono le pitture rupestri della Cueva de las Manos nel sud dell'Argentina. Nella preistoria italiana ed europea fu importante la Grotta di Fumane, in provincia di Verona.\nFrequente fu l'uso di grotte da parte di eremiti o comunit\u00e0 religiose. Si ricordano, ad esempio, le grotte di Qumram in Cisgiordania, sede di una comunit\u00e0 di esseni e l'Eremo delle carceri presso Assisi, gi\u00e0 utilizzato da eremiti in et\u00e0 paleocristiana e poi da San Francesco d'Assisi e dai suoi seguaci. Anche in Veneto nei Colli Berici (Vicenza) si trovano grotte frequentate un tempo da eremiti. Molto interessanti sono le chiese rupestri di Matera in Basilicata e quelle di Lalibela in Etiopia. In Cappadocia vi sono suggestive abitazioni e chiese rupestri come quelle di G\u00f6reme. In Slovenia si trova il Castel Lueghi collegato ad un sistema di grotte carsiche, mentre in provincia di Udine si trova la chiesa di San Giovanni d'Antro, collegata ad una grotta.\nNell'ambito del buddhismo sono assai importanti i templi in grotta in India (grotte di Ellora, grotte di Ajanta), in Cina (Grotte di Mogao, Grotte di Yungang, Grotte di Longmen), in Birmania (grotte di Pindaya), in Malaysia (grotte di Batu). In Giordania esiste l'insigne sito archeologico di Petra con un tempio scavato nella montagna.\nL'architettura romana utilizz\u00f2 volentieri le grotte naturali, adattate e antropizzate, per fini sia utilitari (piscicoltura) che estetico-religiosi, per il loro potere evocativo: ancora nel I secolo Tiberio, non pago delle sue dodici ville a Capri, aveva \"arredato\" la grotta marina della sua villa di Sperlonga, che, adattata a ninfeo, ospitava un grande triclinio, con gruppi scultorei che rappresentavano scene e personaggi mitologici dall'Odissea, come Polifemo e Scilla. Assai frequente fu, inoltre, l'uso di grotte artificiali nell'edilizia di et\u00e0 imperiale: l'utilizzo di ambienti ipogei era destinato a creare eleganza, frescura, relax e anche ad evocare presenze mitologico-religiose (criptoportico). Nell'Impero romano erano diffusi i mitrei, luoghi sotterranei dedicati al culto del dio indo-iranico Mitra.\nLa riscoperta dell'architettura romana nel Rinascimento riport\u00f2 in auge l'uso di grotte artificiali. Il Manierismo italiano e francese le colloc\u00f2 nei giardini, dedicandole alle rinate divinit\u00e0 pagane. La pi\u00f9 antica \u00e8 la grotta degli Animali nella villa di Castello, mentre la pi\u00f9 famosa \u00e8 forse la grotta del Buontalenti del giardino di Boboli, a Firenze, realizzata da Bernardo Buontalenti fra il 1583 e il 1593.\nPassano gli anni, il Rinascimento finisce, ma non la moda delle grotte: da Versailles alle Tuileries, dai Giardini d'estate di Pietro il Grande a San Pietroburgo al Palazzo Te di Mantova, da Twickenham al palazzo Farnese di Caprarola, si continuano a progettare e a costruire elegantissime grotte artificiali fino a met\u00e0 del XVIII secolo.\nUn altro tipo di antropizzazione delle grotte sono le citt\u00e0 rupestri, nate generalmente a scopo difensivo, nella gran parte dei casi abbandonate, ma in alcuni casi ancora utilizzate.\nIn Italia l'esempio pi\u00f9 noto e meglio conservato sono i Sassi di Matera, ma non sono l'unico caso. In Italia settentrionale spiccano i monumenti rupestri della val Camonica, in Italia centrale spicca su tutti l'insediamento rupestre di Vitozza, in provincia di Grosseto, mentre nell'Italia meridionale troviamo numerosi insediamenti in tutta la Puglia, Calabria (in particolare nella provincia di Crotone ed il complesso monastico bizantino delle grotte di Pignarelle a Palmi), e in Sicilia, con un utilizzo dei siti per lo pi\u00f9 dal IX al XIV secolo.\nNel resto del mondo assai note sono le citt\u00e0 rupestri di Cappadocia, Uplistsikhe in Georgia, Petra in Giordania, Matmata in Tunisia, Garian in Libia.\nAspetti simbolici e riferimenti letterari e religiosi.\nLa caverna si ritrova in letteratura ed in filosofia. Il filosofo greco Platone nel \"Mito della caverna\" espone le proprie idee riguardo al processo della conoscenza. Tale mito fu rivisitato dallo scrittore e drammaturgo portoghese Jos\u00e9 Saramago nel libro \"La caverna\".\nIn letteratura sono da menzionare la gigantesca spelonca del ciclope Polifemo nel IX libro dell\"'Odissea\" di Omero e la grotta presentata nel racconto \"Al\u00ec Bab\u00e0 e i quaranta ladroni\" nella raccolta di novelle orientali \"Le mille e una notte\".\nPer molte religioni, varie divinit\u00e0 nacquero in una grotta: nella religione greca Zeus, Dioniso e Ermes; Mitra nella religione iranica; Ges\u00f9 Cristo nella tradizione cristiana (Nativit\u00e0 di Ges\u00f9) dei \"vangeli apocrifi\". La grotta, nel simbolismo precristiano, era \"imago mundi\", simbolo del cosmo. "}
{"id": "120762", "revid": "5456", "url": "https://it.wikipedia.org/wiki?curid=120762", "title": "Zog I Skanderbeg III", "text": ""}
{"id": "120763", "revid": "125837969", "url": "https://it.wikipedia.org/wiki?curid=120763", "title": "Eleonora d'Aquitania", "text": "In quanto erede della casata dei Poitiers, governanti nella Francia sud-occidentale, era una delle donne pi\u00f9 ricche e potenti dell'Europa occidentale durante il Basso medioevo. Era mecenate di importanti letterati come Robert Wace, Beno\u00eet de Sainte-Maure e Bernart de Ventadorn. Guid\u00f2 gli eserciti pi\u00f9 volte nella sua vita e fu una leader della Seconda crociata.\nBiografia.\nInfanzia.\nSecondo la \"Chronica Albrici Monachi Trium Fontium\" era la figlia primogenita del duca di Aquitania, duca di Guascogna e conte di Poitiers, Guglielmo X il Tolosano e della sua prima moglie, A\u00e9nor di Ch\u00e2tellerault (\u2020 dopo il 1130), figlia del visconte Americo I di Ch\u00e2tellerault e della Maubergeon, che al momento della sua nascita era l'amante di suo nonno Guglielmo IX il Trovatore.\nSecondo il \"Chronicon sancti Maxentii Pictavensis, Chroniques des Eglises d'Anjou\" e la \"Chronique de Robert de Torigny\", Guglielmo X il Tolosano era il figlio primogenito (citato come primogenito ed erede del ducato di Aquitania dall'arcivescovo Guglielmo della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\") del duca di Aquitania, duca di Guascogna, conte di Poitiers e conte di Tolosa, Guglielmo IX detto il Trovatore e della sua seconda moglie, Filippa di Tolosa, l'unica figlia del conte di Tolosa, conte d'Albi e marchese di Provenza, Guglielmo IV e di Emma di Mortain (\u2020 ca. 1126), figlia del conte di Mortain e Cornovaglia, Roberto di Mortain e di Matilde di Montgommery, figlia di Ruggero, signore di Montgommery, visconte d'Hi\u00e9mois e futuro conte di Shrewsbury e di Mabel d'Alen\u00e7on.\nEleonora fu battezzata Alienor (interpretato poi in seguito come l'Aliena, l'Estranea) che in \"langue d'oc\" vuol dire \"l'altra A\u00e9nor\" (poi francesizzato in \"langue d'o\u00efl\" in El\u00e9anor). Fu cresciuta alla corte d'Aquitania, una delle pi\u00f9 raffinate del XII secolo, che, per merito di suo nonno alla fine del secolo precedente, aveva visto nascere l'estetica dell'amor cortese nelle diverse residenze dei duchi d'Aquitania, soprattutto Poitiers e Bordeaux; ricevette l'educazione di una giovane nobile del suo tempo: impar\u00f2 a leggere e scrivere in latino, la musica, la matematica e la letteratura dell'epoca, ma apprese anche a cavalcare e a cacciare.\nSecondo il \"Chronicon sancti Maxentii Pictavensis, Chroniques des Eglises d'Anjou\", suo nonno Guglielmo IX mor\u00ec il 10 febbraio 1126 e suo padre, Guglielmo X gli succedette.\nIl 3 marzo 1130, secondo lo storico e archeologo francese Jacques Joseph Champollion-Figeac, suo padre Guglielmo X fece una donazione alla chiesa di Sant'Ilario de La Celle (nei dintorni di Poitiers) che veniva controfirmata da lui stesso, dalla consorte A\u00e9nor, da Eleonora e dal fratellino Guglielmo l'Ardito (\"Willielmi ducis Aquitanorum, Aenordis comitiss\u00e6, Alienordis fili\u00e6 eorum, Wilelmi Aigres filii eorum\").\nEreditiera d'Aquitania.\nNon si conosce l'anno esatto, ma tra il 1130 e il 1137 Eleonora eredit\u00f2 i ducati d'Aquitania e di Guascogna, fra i pi\u00f9 importanti domini del regno di Francia, senza per\u00f2 essere feudi della corona, per la morte del fratello, Guglielmo l'Ardito.\nNel contempo, rimasto vedovo, dopo il 1130 secondo la \"Ex Chronico Gaufredi Vosiensis\", suo padre Guglielmo spos\u00f2 in seconde nozze Emma di Limoges (\"Ennoa seu Emma\"), figlia del conte di Limoges, Ademaro III (\"aliam tamen filiam [Ademari]\").\nInfatti suo zio Raimondo di Poitiers (ca. 1115-1149) nel 1136 spos\u00f2 la principessa Costanza d'Antiochia (come viene ricordato dall'arcivescovo Guglielmo di Tiro nel suo \"Historia rerum in partibus transmarinis gestarum\"), di dieci anni, figlia ed erede di Boemondo II principe d'Antiochia, e di Alice di Gerusalemme per cui, poi, divenne principe d'Antiochia.\nGuglielmo X, alla fine del 1136, inizi\u00f2 un pellegrinaggio per Santiago di Compostela, ma mor\u00ec forse per un'intossicazione alimentare durante il viaggio (sembra il giorno di Venerd\u00ec Santo del 1137); secondo la \"Chronique de Guillaume de Nangis\" mor\u00ec la vigilia di Pasqua, il 9 aprile e fu sepolto a Santiago di Compostela. Lasci\u00f2 due figlie: Eleonora e Petronilla. Comunque prima di morire si raccomand\u00f2 che la primogenita Eleonora, che gli subentrava nei titoli di duchessa d'Aquitania e di Guascogna e di contessa di Poitiers, portando in dote l'Aquitania, fosse data in sposa a Luigi, figlio ed erede del re di Francia Luigi VI.\nLuigi VI, pensando che in tal modo il regno di Francia dalla Loira si sarebbe esteso sino ai Pirenei e al mar Mediterraneo, accett\u00f2 di buon grado e cos\u00ec, secondo Orderico Vitale nel suo \"Histoira Ecclesiastica\", Luigi il Giovane con un folto seguito si diresse in Aquitania.\nIl matrimonio tra Eleonora e Luigi di Francia fu celebrato a Bordeaux il 22 luglio 1137, nella cattedrale di Sant'Andrea. La prima notte di nozze fu nel castello di Taillebourg. Secondo l'usanza dell'epoca le feste durarono alcuni giorni e si svolsero nei dintorni di Bordeaux, al palazzo di Ombri\u00e8re; le feste accompagnarono gli sposi anche nel loro viaggio verso Parigi.\nGli sposi furono incoronati duchi d'Aquitania nella cattedrale di Poitiers, ma il ducato non venne riunito alla corona di Francia: Eleonora rimase duchessa e Luigi duca consorte. Fu altres\u00ec stabilito che il loro primo figlio sarebbe stato re di Francia e duca d'Aquitania, quindi la fusione dei due domini sarebbe avvenuta con la generazione successiva. Secondo Orderico Vitale Luigi VII fu incoronato a Poitiers re di Francia e re consorte di Aquitania, dopo la morte del padre, Luigi VI, morto il primo di agosto del 1137 (dopo essersi ammalato nella foresta vicino a Compi\u00e8gne), quando gli sposi erano ancora in viaggio per Parigi.\nPrimi anni di matrimonio con il re di Francia Luigi VII.\nNel giorno di Natale del 1137 Eleonora venne incoronata a Bourges, mentre il marito venne incoronato nuovamente (essendo gi\u00e0 stato incoronato all'et\u00e0 di 11 anni, il 25 ottobre 1131, a Reims). Orderico Vitale menziona l'avvenimento, con grande partecipazione da tutto il regno di Francia e dal ducato di Aquitania, citando solo l'incoronazione di Luigi VII.\nDi spirito libero e vivace, Eleonora non fu ben accetta alla corte di Francia, viceversa fredda e riservata; fu criticata per la sua condotta ritenuta indecente (cos\u00ec come era gi\u00e0 avvenuto per un'altra regina del sud della Francia, Costanza d'Arles, moglie di Roberto II di Francia, circa un secolo prima). I suoi lussi, dai gioielli alle tappezzerie, sorpresero i cortigiani, e anche i trovatori che lei faceva venire alla corte non erano graditi: il Marcabruno, addirittura, fu cacciato dal re in persona per le canzoni, un poco spinte, composte per la sua amata, che forse era la stessa regina; il trovatore in seguito dovette recarsi presso le corti spagnole per potere continuare a vivere della sua arte.\nEleonora era soprattutto criticata per l'influenza che esercitava sul re. La giovane coppia (entrambi avevano meno di vent'anni) prendeva decisioni avventate, come la spedizione risoltasi in un insuccesso contro la contea di Tolosa, su cui Eleonora vantava dei diritti per via della nonna Filippa di Tolosa (l'assedio di Tolosa viene ricordato anche da Orderico Vitale); oppure il conflitto con il papa Innocenzo II per la nomina del nuovo arcivescovo di Bourges (Pietro de La Ch\u00e2tre) a cui il re proib\u00ec di entrare in citt\u00e0; oppure la pressione esercitata su Rodolfo di Vermandois affinch\u00e9 ripudiasse la moglie, Eleonora di Blois, per risposarsi con la giovane Petronilla d'Aquitania, sorella di Eleonora, invaghita del maturo Rodolfo; Rodolfo accett\u00f2, fu scomunicato dal papa assieme a Petronilla e, nel 1142, dovette sostenere un conflitto vittorioso contro il conte di Champagne Tibaldo IV di Blois (presso il quale si era rifugiato Pietro della Ch\u00e2tre), fratello della moglie ripudiata Eleonora.\nDurante il conflitto in cui il re appoggi\u00f2 Rodolfo ci fu la conquista della citt\u00e0 di Vitry-en-Perthois; gli abitanti della citt\u00e0, sembra circa 1300, si rifugiarono nella chiesa, a cui fu dato fuoco. Sul regno di Francia e sulla coppia reale, ancora senza figli, cadde l'interdetto della Chiesa.\nEleonora chiese consiglio a Bernardo di Chiaravalle, che la esort\u00f2 ad appianare i conflitti. La Champagne fu restituita a Tibaldo e Pietro pot\u00e9 ottenere l'arcivescovato di Bourges. La scomunica fu ritirata e nel 1145 la coppia reale ebbe una figlia, Maria.\nAffinch\u00e9 l'interdetto fosse tolto e anche per ottenere la nascita del sospirato figlio maschio Eleonora, influenzata in ci\u00f2 dalle prediche di Bernardo di Chiaravalle (che aveva ricevuto l'incarico dal papa Eugenio III di predicare la crociata in Francia), spinse Luigi a partecipare alla seconda crociata; lei lo avrebbe accompagnato in Terra Santa come pellegrina, come sostiene lo storico Steven Runciman, nel volume II del suo \"A history of the Crusades\".\nSeconda crociata.\nLa crociata francese, rallentata dalla presenza della regina e di parecchie dame dei crociati, part\u00ec nel giugno del 1147, mentre la crociata tedesca, partita a maggio, arriv\u00f2 prima in Terra santa.\nCon la crociata cominciarono i dissapori tra i coniugi:\nNel 1149 Luigi VII ed Eleonora ritornarono dalla crociata e arrivarono in Italia, via mare, separatamente. Incontrarono a Tuscolo il papa Eugenio III, che riusc\u00ec a farli riconciliare, escludendo che la loro parentela potesse inficiare la legittimit\u00e0 del loro matrimonio.\nRientrarono in Francia e nel 1150 nacque una seconda figlia, Alice. Nel 1151 il rapporto tra i coniugi era ancora buono, come ci conferma il documento XXIX del \"Cartulaire de l'abbaye royale de Notre-Dame de Saintes\", in cui Eleonora con l'approvazione del marito, re di Francia e duca d'Aquitania (\"Ludovici regis Francorum et ducis Aquitanorum collateralis nostri\"), conferma i privilegi all'abbazia di Notre-Dame de Saintes. Secondo i critici della tesi secondo cui l'accusa di incesto tra Eleonora e lo zio Raimondo fu determinante per il fallimento del matrimonio, il concepimento e la nascita di Alice, nonch\u00e9 il temporaneo miglioramento dei rapporti tra i coniugi, ne costituiscono una chiara confutazione.\nMa i dissapori continuarono. L'11 marzo 1152 si riunirono nel sinodo di Beaugency gli arcivescovi di Bordeaux, Rouen, Reims e il primate di Francia, che il 21 marzo, dinnanzi a Luigi ed Eleonora, sancirono con la benedizione papale che il loro matrimonio era stato nullo per consanguineit\u00e0 di quarto grado: ambedue discendevano da Roberto II di Francia (dal primogenito Enrico I di Francia) attraverso Filippo I di Francia e Luigi VI di Francia discendeva Luigi; mentre dal secondogenito duca di Borgogna Roberto di Francia (attraverso Hildegarda di Borgogna, che aveva sposato Guglielmo VIII di Aquitania), Guglielmo IX di Aquitania e Guglielmo X di Aquitania, discendeva Eleonora. Le due figlie venivano dichiarate legittime e sarebbero rimaste presso la corte francese e tutti i possedimenti di Aquitania e Guascogna venivano restituiti a Eleonora.\nSecondo matrimonio.\nNon appena Eleonora fu rientrata nei suoi possedimenti, sulla via di Poitiers, due nobili, Tebaldo di Blois, figlio del conte di Champagne, Tebaldo II il Grande e Goffredo d'Angi\u00f2, fratello di Enrico, conte d'Angi\u00f2 e duca di Normandia (era succeduto al padre Goffredo V il Bello, il 7 settembre 1151), cercarono di rapirla per sposarla e quindi impadronirsi dei suoi domini. Appena giunta a Poitiers invi\u00f2 un messaggio al duca di Normandia, Enrico, affinch\u00e9 la raggiungesse e la sposasse.\nSei settimane dopo l'annullamento del precedente matrimonio, il 18 maggio 1152, nel giorno di Pentecoste, Eleonora ed Enrico si sposarono, sembra senza alcuno sfarzo; Enrico, come consorte, aggiunse ai suoi domini i ducati di Aquitania e Guascogna e la contea di Poitiers.\nLei era pi\u00f9 anziana di undici anni; ambedue discendevano dalla figlia di Folco III Nerra, Ermengarda d'Angi\u00f2, (dal suo primo matrimonio con Goffredo II di G\u00e2tinais), attraverso Folco IV d'Angi\u00f2, Folco V d'Angi\u00f2 e Goffredo V il Bello discendeva Enrico; mentre, come visto precedentemente, dal secondo matrimonio con il duca di Borgogna Roberto di Francia (attraverso Hildegarda di Borgogna, che aveva sposato Guglielmo VIII di Aquitania), Guglielmo IX di Aquitania e Guglielmo X di Aquitania, discendeva Eleonora. Un possibile matrimonio tra Enrico e Maria, figlia di Eleonora, era stato escluso per la consanguineit\u00e0. Inoltre il padre di Enrico, Goffredo il Bello, uno dei presunti amanti di Eleonora, sino a che era in vita, aveva vivamente sconsigliato al figlio di imparentarsi con lei.\nEnrico non fu molto fedele a Eleonora ed ebbe la reputazione di conquistatore. Ebbe diversi figli illegittimi; uno di questi, Goffredo di York, nato da una prostituta di nome Ykenai, nacque nello stesso anno del figlio legittimo Guglielmo, fu riconosciuto da Enrico e allevato a Westminster sotto la guida della regina.\nIl 19 dicembre 1154 Eleonora divenne regina d'Inghilterra, incoronata nell'abbazia di Westminster assieme al marito, che assunse il nome di Enrico II di Inghilterra.Eleonora, oltre che agire autonomamente in Aquitania e Guascogna in vece di Enrico, pot\u00e9 farlo anche in Inghilterra, come risulta dai \"Pipe Roll\" del primo periodo di regno di Enrico II.\nIl periodo di regno di Enrico II, tra l'incoronazione e la nascita dell'ultimo figlio della coppia, Giovanni (1166), fu piuttosto turbolento, anche se Eleonora ne fu coinvolta marginalmente, per diversi motivi:\nNel 1167 ci fu il matrimonio tra la terzogenita Matilde e il duca di Baviera e di Sassonia Enrico il Leone; la regina rimase in Inghilterra con la figlia per preparare le nozze, iniziando un periodo di separazione; rientr\u00f2 in Francia solo per Natale.\nMecenate.\nQuando la regina fu in Francia tenne corte a Poitiers (riattivandola dopo anni di abbandono) e segu\u00ec soprattutto i suoi interessi in Aquitania. Nel 1170 Eleonora riusc\u00ec a fare assegnare al figlio quartogenito Riccardo i possedimenti di Guascogna, Aquitania e Poitou.\nLa corte fu ritrovo d'artisti e trovatori, tra cui Bernart de Ventadorn, con il quale Eleonora ebbe una fugace ma intensa relazione, e i normanni Beno\u00eet de Sainte-Maure e Robert Wace; ebbe contatti anche con Arnaut Guilhem de Marsan, signore di Marsan, che aveva composto una guida di buon comportamento del cavaliere.\nSecondo Andrea Cappellano Eleonora cre\u00f2 una corte letteraria con la figlia Maria, protettrice del troviero Chr\u00e9tien de Troyes, verso il 1170; sembrerebbe per\u00f2 che i corsi d'amore decantati da Andr\u00e9 siano state delle esagerazioni per piaggeria nei confronti di Filippo Augusto, di cui era un chierico, per diffamare Eleonora.\nRivolta e cattura.\nIl figlio secondogenito ed erede al trono Enrico il Giovane, debole di carattere e circondato da consiglieri nemici del padre, inizi\u00f2 una ribellione, nel 1173. Si rec\u00f2 a Parigi, da dove su consiglio di Luigi VII lanciava accuse e calunnie contro il proprio padre; quindi si rec\u00f2 segretamente in Aquitania, dove i fratelli Riccardo e Goffredo vivevano alla corte di Poitiers, presso la madre; Enrico il Giovane incit\u00f2 i fratelli, sembra con il consenso della madre, a unirsi a lui nella ribellione. Eleonora spinse i figli a raggiungere Parigi per unirsi al fratello maggiore contro il loro padre Enrico; poi spinse i suoi vassalli aquitani e guasconi a unirsi alla ribellione. Quindi Eleonora, ad aprile, lasciata Poitiers si mise sulla via di Parigi per raggiungere i tre figli, ma fu intercettata e arrestata e quindi inviata al re Enrico a Rouen. Fu segretamente imprigionata a Chinon e per circa un anno il segreto venne mantenuto. L'8 luglio 1174 il re si imbarc\u00f2 per l'Inghilterra a Barfleur, portando Eleonora con s\u00e9 e appena furono sbarcati a Southampton la imprigion\u00f2 nel castello di Winchester e poi in quello di Sarum. I tre figli dopo poco fecero atto di sottomissione al padre e la ribellione fin\u00ec.\nAnni della prigionia.\nEleonora rimase in carcere in Inghilterra per circa quindici anni. Durante la prigionia fu tenuta separata dai figli, specialmente da Riccardo, che era sempre stato il suo favorito; non ebbe modo di incontrarli spesso, per quanto, in speciali occasioni come il Natale, le fosse permesso di uscire liberamente.\nNel 1176 Rosamunda Clifford (1150-1176), il grande amore di Enrico, mor\u00ec. Il legame era nato nel 1166 e dal 1173 Enrico covava l'idea di divorziare da Eleonora, e nel 1175 pens\u00f2 di chiuderla nel convento di Fontevraud, facendole prendere i voti di povert\u00e0 e quindi rinunciare a tutti i titoli e i domini. Alla morte di Rosamunda Enrico credette che fosse stata avvelenata con la complicit\u00e0 di Eleonora, che si profess\u00f2 sempre innocente (era solita ripetere che quando Dio si era preso Rosamunda lei era costantemente sorvegliata dalle spie di Enrico e quindi, anche volendo, nell'impossibilit\u00e0 di avvelenarla).\nNel 1183 Enrico il Giovane, non accontentato alla sua richiesta del ducato di Normandia (di cui era nominalmente duca), si ribell\u00f2 nuovamente e con l'aiuto delle truppe del fratello Goffredo e di quelle del re di Francia Filippo Augusto (1165-1223) tese un'imboscata al padre a Limoges. Quest'ultimo assedi\u00f2 la citt\u00e0 costringendo Enrico il Giovane a fuggire e girovagare per l'Aquitania, finch\u00e9 si ammal\u00f2 di dissenteria. L'11 giugno 1183, sentendosi vicino alla morte e preso da rimorso chiese perdono al padre per s\u00e9 e per la madre e per tutti i suoi compagni di ventura, e che tutti fossero lasciati liberi. Eleonora ricevette la notizia della morte del figlio nel castello di Sarum (lei stessa disse poi al papa Celestino III, nel 1193, che in sogno aveva previsto quella morte, che la faceva ancora soffrire molto).\nAlla morte di Enrico il Giovane, Filippo Augusto reclam\u00f2, per conto della sorella Margherita, alcune propriet\u00e0 in Normandia; ma il re Enrico non le consegn\u00f2 in quanto ritenne che alla morte del figlio esse dovessero ritornare in possesso di Eleonora, che per questo fu convocata in Normandia, alla fine dell'estate del 1183 e vi risiedette per sei mesi. Inizi\u00f2 per lei un periodo di semilibert\u00e0; torn\u00f2 in Inghilterra all'inizio del 1184. Negli anni seguenti Eleonora fu spesso in compagnia del marito, anche in atti governativi, adoperandosi per garantire a Riccardo la successione al trono, ma non fu mai realmente libera, perch\u00e9 sempre sorvegliata.\nNel 1186 mor\u00ec il figlio Goffredo, duca di Bretagna, durante un torneo alla corte di Francia.\nReggente del regno d'Inghilterra.\nIl 6 luglio 1189 il re Enrico mor\u00ec e Riccardo, essendogli subentrato nel titolo di re d'Inghilterra, invi\u00f2 immediatamente Guglielmo il Maresciallo a liberare la madre, che per\u00f2 era gi\u00e0 stata liberata e cavalcando verso Westminster ricevette l'omaggio di nobili e prelati. Eleonora, affiancata da Guglielmo il Maresciallo, govern\u00f2 l'Inghilterra in nome del figlio, che rientr\u00f2 dalla Francia il 13 agosto, accolto con molto entusiasmo; continu\u00f2 a governare in nome del figlio anche quando Riccardo part\u00ec per la terza crociata, dopo l'incoronazione avvenuta a Westminster il 3 settembre 1189 (come conferma la \"Chronica Albrici Monachi Trium Fontium\" Riccardo fu incoronato il \"3. Nonas Septembris\").Uno dei primi provvedimenti di Eleonora, su consiglio di Guglielmo il Maresciallo, fu l'amnistia nei confronti di tutti coloro che erano stati imprigionati illegalmente e nel contempo ordin\u00f2 a tutti gli uomini liberi di fare atto di sottomissione a Riccardo Cuor di Leone.\nNel corso del 1191 lasci\u00f2 l'Inghilterra nelle mani del lord cancelliere Guglielmo di Longchamp e si rec\u00f2 a Messina per organizzare il matrimonio del figlio Riccardo. Quando rientr\u00f2 in Inghilterra appoggi\u00f2 il figlio Giovanni Senza Terra nella sua disputa contro il cancelliere. Quando, sulla via del ritorno dalla Terra santa, Riccardo fu catturato in Austria, Eleonora riusc\u00ec prima nel 1193 a sventare la cospirazione tentata dal figlio Giovanni contro Riccardo e poi a mettere insieme l'ingente somma del riscatto, che port\u00f2 personalmente a Magonza all'imperatore Enrico VI e infine, l'anno seguente, favor\u00ec la riconciliazione tra i due fratelli, Riccardo e Giovanni.\nUltimi anni di vita.\nEleonora sopravvisse a Riccardo, che mor\u00ec nel 1199, e mentre i grandi d'Inghilterra e Normandia riconoscevano Giovanni, il figlio pi\u00f9 giovane di Eleonora, intorno alla quale si erano raccolti gli Aquitani, i baroni delle terre occidentali del Maine, dell'Angi\u00f2 e della Turenna appoggiarono le aspirazioni del nipote Arturo I di Bretagna, il figlio postumo di Goffredo.\nAlla fine anche con il contributo del re di Francia Filippo Augusto la successione, fatti salvi i diritti di Arturo (che fu temporaneamente affidato alle cure di Filippo Augusto) sulla Bretagna, fu assicurata a Giovanni Senza Terra e, prima di consegnare l'Aquitania a Giovanni, Eleonora aveva reso omaggio al re francese, Filippo Augusto.\nTra i termini della tregua stabilita tra Giovanni d'Inghilterra e Filippo Augusto di Francia vi fu anche la promessa di matrimonio tra il dodicenne Luigi, figlio di Filippo, e una delle due nipoti di Giovanni, figlie della sorella Eleonora e di Alfonso VIII di Castiglia. Giovanni incaric\u00f2 la madre di andare in Castiglia per scegliere la nipote. Appena lasciata Poitiers, Eleonora fu catturata da Ugo IX di Lusignano, che nel passato aveva avuto dissapori con il re Enrico. Promise a Ugo ci\u00f2 che desiderava e prosegu\u00ec il viaggio attraverso i Pirenei, la Navarra e la Castiglia, dove arriv\u00f2 nel gennaio del 1200.\nAlla corte di Castiglia si ferm\u00f2 due mesi e tra Urraca e Bianca, scelse la pi\u00f9 giovane Bianca. Rientrarono in Francia e arrivarono a Bordeaux per la Pasqua. Un famoso guerriero, il Mercadier, si offr\u00ec di scortarle, ma pochi giorni dopo fu ammazzato in uno scontro con un rivale. La tragedia colp\u00ec la vecchia regina che non fu pi\u00f9 in grado di proseguire il viaggio; affidata Bianca all'arcivescovo di Bordeaux, Eleonora si ritir\u00f2 nell'abbazia di Fontevrault, dove all'inizio dell'estate il figlio Giovanni le fece una visita; nei primi mesi del 1201 non si era ancora ripresa del tutto.\nQuando riprese la guerra tra Giovanni e Filippo, Eleonora sostenne il figlio; quando il nipote Arturo, alleato di Filippo, cerc\u00f2 di prendere il controllo dell'Aquitania, che gli era stata assegnata dal re di Francia, Eleonora lasci\u00f2 l'abbazia per raggiungere Poitiers; Arturo saputolo riusc\u00ec a bloccarla e assediarla nel castello di Mirebeau. Giovanni accorse allora in soccorso della madre, sconfisse gli assedianti e fece prigioniero Arturo, che, incarcerato, fu fatto uccidere il 3 aprile 1203 (un gioved\u00ec santo), forse avvelenato, dallo zio.\nEleonora nel 1202 rientr\u00f2 all'abbazia di Fontevrault, dove prese il velo, e nel 1204 mor\u00ec, dopo avere sepolto otto dei suoi dieci figli; le sopravvissero Giovanni ed Eleonora.Secondo il \"Florentii Wigornensis Monachi Chronicon Continuatio\", la regina Eleonora mor\u00ec il 21 marzo (\"XII Kal. Aprilis\") del 1204 e fu sepolta nell'abbazia di Fontevrault (\"sepulta est ad Fontem Ebraldi\"), dove secondo la \"Chronica Albrici Monachi Trium Fontium\" era gi\u00e0 stato sepolto il marito, Enrico II.\nDiscendenza.\nEleonora diede a Luigi due figlie:\nA Enrico diede otto figli:\nCinema.\nDalla storia di Eleonora ed Enrico II lo scrittore statunitense James Goldman ha tratto il testo teatrale \"Il leone d'inverno\". Nel 1968 Goldman ha scritto la sceneggiatura della versione cinematografica \"Il leone d'inverno\" con la regia di Anthony Harvey, vincendo per questo il premio Oscar, il premio Writers Guild of America ed il premio Writers' Guild of Great Britain: nel film, Eleonora d'Aquitania \u00e8 interpretata da Katharine Hepburn, mentre Peter O'Toole veste i panni di Enrico II. Nel 2003 il regista Andrej Kon\u010dalovskij ne ha ricavato una miniserie televisiva, in cui i ruoli di Eleonora d'Aquitania ed Enrico II sono ricoperti rispettivamente da Glenn Close e Patrick Stewart.\nLetteratura.\nLe \u00e8 stato dedicato un romanzo scritto da Mireille Calmel, chiamato \"Le nozze di Eleonora\".\nLa scrittrice inglese Elizabeth Chadwick ha pubblicato una biografia romanzata in tre volumi con i titoli \"La regina ribelle\", \"La corona d'inverno\" e \"Il trono d'autunno\".\nVideogiochi.\nEleonora appare per la prima volta in \"Sid Meier's Civilization VI\", nello specifico nell'espansione \"Gathering Storm\", come leader dei Francesi e degli Inglesi."}
{"id": "120764", "revid": "767487", "url": "https://it.wikipedia.org/wiki?curid=120764", "title": "Squash tennis", "text": "Lo squash tennis \u00e8 uno sport simile allo squash praticato in un locale chiuso.\nStoria.\nAttualmente questo gioco \u00e8 praticato da pochi appassionati giocatori nel circolo Harvard di New York ma un tempo era alquanto diffuso in USA. Il regolamento deriva da squash e racquets; dal 1890 in poi quest'attivit\u00e0 atletica si diffuse a Boston e dal 1898 anche a New York. Nel 1911 fu fondata l'Associazione Nazionale Squash Tennis quindi il regolamento fu ufficializzato per tutti gli atleti statunitensi. La pratica del gioco si diffuse a Buffalo, Chicago, Filadelfia e altre citt\u00e0 diventando uno sport praticato da molti soprattutto per mantenere una determinata forma fisica. Quando i dirigenti cambiarono il regolamento, introducendo palle pi\u00f9 pressurizzate quindi pi\u00f9 veloci, il gioco divent\u00f2 pi\u00f9 difficile per i principianti che in massa persero interesse alla pratica di questo sport. Nel 1960 i dirigenti adottarono un tipo di palla che potesse avere l'approvazione dei principianti ma ormai la massa s'interessava al nuovo gioco del racquetball.\nRegolamento.\nIl campo \u00e8 largo 17 piedi e lungo 32.5; i giocatori sono due; tutte le altre regole differiscono poco da quelle dello squash.\nLungo 9,75\u00a0m e largo 6,40\u00a0m ha pareti preferibilmente in muratura e pavimento in parquet. La linea di delimitazione superiore \u00e8 tracciata nella parete frontale a\u00a0m. 4,57 dal pavimento e scende in quelle laterali sino ai 2,13\u00a0m della parete posteriore trasparente. A 0,48\u00a0m \u00e8 la linea di delimitazione inferiore (limite di Tin).\nL'abbigliamento \u00e8 quello normale del tennista, la \"suola\" in gomma delle scarpe, deve essere chiara e sempre pulita. La racchetta, di lunghezza complessivamente uguale a quella del tennis, ha un tondo pi\u00f9 piccolo ed un manico pi\u00f9 sottile. La palla pesa circa 23 grammi e contiene al suo interno una goccia d'acqua, per effetto del palleggio iniziale si riscalda accentuando la sua capacit\u00e0 di rimbalzo.\nTutti gli sport comportano rischio e lo squash non fa eccezione. \u00c8 quindi opportuno essere in forma per praticare lo squash, pi\u00f9 che giocarlo per essere in forma. Essenziale pertanto \u00e8 un allenamento graduale, in palestra e con attrezzi, sotto sorveglianza medico-sportiva. Evitare inizialmente le competizioni impegnative. Lo squash consente tuttavia di raggiungere una forma smagliante sia sul piano muscolare che dei riflessi nervosi, forma che pu\u00f2 essere mantenuta anche d'inverno, dato che si gioca in locali chiusi e confortevoli.\nUn incontro si disputa al meglio dei 3 o 5 giochi. Il giocatore che per primo raggiunge i 9 punti vince un gioco. In caso di 8 pari, il ricevente pu\u00f9 scegliere di allungare il gioco a 9 o 10 punti. I punti possono essere conquistati solo dal battitore (come nella pallavolo). Per ogni colpo vincente si aggiudica un punto. Quando il battitore sbaglia, il servizio passa all'avversario, senza cambio di punteggio.\n\u00c8 il sorteggio a designare chi batter\u00e0 per primo. Il battitore continua a servire finch\u00e9 non perde il colpo e il servizio passa all'avversario. Il battitore \u00e8 libero di iniziare a servire scegliendo il box, ma una volta conquistato un punto deve alternare i box. Con almeno un piede all'interno del proprio box di servizio il battitore deve indirizzare la palla direttamente contro la parete anteriore fra la linea mediana e quella alta di fuori campo. Salvo che non venga presa al volo, la palla deve ricadere, sia direttamente sia toccando prima le altre pareti, sul pavimento nel quarto posteriore opposto a quello del battitore. Il battitore ha a disposizione una sola palla di servizio. Il battitore perde il servizio quando la palla termina fuori campo, quando colpisce una parete laterale prima di quella frontale, quando non termina nel quarto posteriore opposto a quello del battitore oppure quando cade a terra senza essere colpita durante la battuta.\nDopo un servizio valido, i giocatori colpiscono alternativamente la palla sino a che uno dei due commette un errore. La risposta \u00e8 valida quando la palla, prima che abbia rimbalzato pi\u00f9 di una volta sul pavimento viene rilanciata in maniera corretta in modo che colpisca la parete anteriore del campo sopra la linea della limitazione inferiore e sotto quella superiore, senza prima toccare il pavimento o uno dei giocatori.\nDopo aver colpito la palla, il giocatore deve fare ogni sforzo per non intralciare l'avversario: lasciandogli buona visibilit\u00e0, possibilit\u00e0 di movimento verso la palla e spazio per effettuare il colpo. Un intralcio non giustificato viene penalizzato indipendentemente dalla sua volontariet\u00e0. In caso di impedimento il giocatore che ritiene di essere stato danneggiato, pu\u00f9 richiedere che la palla venga rigiocata (\"let\").\nOgni volta che si abbia il minimo dubbio di poter colpire l'avversario con la racchetta o con la palla, oppure ogni volta che l'accesso alla palla risulti impedito, si interrompe il gioco e si serve un'altra palla.\nLa gamma dei colpi \u00e8 simile a quella del tennis. Data la limitatezza dello spazio e la vicinanza tra i giocatori, il colpo non deve essere preceduto da movimenti eccessivamente ampi.\nNon sono valide le palle che colpiscono il soffitto o che vanno oltre la linea superiore e inferiore di demarcazione dell'out o sulle linee stesse o quando toccano il pavimento prima di aver raggiunto la parete frontale.\n\u00c8 consigliabile che il giocatore, subito dopo aver colpito la palla, cerchi di raggiungere rapidamente il centro del campo (punto T) da dove si controlla meglio l'andamento del gioco.\nB ribatte la palla servita da A, il quale pu\u00f2 farla rimbalzare una volta sul pavimento oppure colpirla al volo. Qualsiasi palla che tocchi due volte il pavimento non \u00e8 pi\u00f9 giocabile.\nNon necessariamente la palla deve essere mandata direttamente sulla parete frontale. B, in questo caso, la fa passare per la parete laterale. A, deve colpirla prima che tocchi due volte il pavimento."}
{"id": "120766", "revid": "78273", "url": "https://it.wikipedia.org/wiki?curid=120766", "title": "Equazione di Van der Waals", "text": ""}
{"id": "120767", "revid": "7", "url": "https://it.wikipedia.org/wiki?curid=120767", "title": "Giovanna Bersola", "text": ""}
{"id": "120768", "revid": "287204", "url": "https://it.wikipedia.org/wiki?curid=120768", "title": "Racquets", "text": "Il racquets (chiamato anche rackets o hard racquets) \u00e8 uno sport che si gioca al chiuso ed \u00e8 diffuso in Paesi anglosassoni come gli Stati Uniti, il Canada e il Regno Unito. Si pratica usando una racchetta e la palla.\nRegolamento.\nSi gioca in un campo di 9,14 per 18,28 metri (30 per 60 piedi ovvero 10 yd x 20 yd) con un soffitto alto almeno 9,14 m (30 piedi), costituito da una sorta di cortile chiuso; i singoli e doppi sono giocati nel medesimo campo. L'equipaggiamento utilizzato comprende racchette di legno da 77,5\u00a0cm (30 pollici e \u00bd) e una palla dura di 3,7\u00a0cm (7/16 di pollice). Lo svolgimento del gioco \u00e8 molto veloce e potenzialmente pericoloso; i \"giochi\" sono di 15 punti e solo chi serve pu\u00f2 fare punteggio; chi riceve pu\u00f2 servire dopo aver vinto un \"rally\" e le partite sono di solito da 5 giochi.\nLo squash deriv\u00f2 nel XIX secolo dal gioco del racquets quindi i due sport sono simili nel modo di giocare e nelle regole. Comunque le regole e il punteggio dello squash si sono evoluti a partire dalle origini mentre il gioco del racquets si \u00e8 modificato pochissimo nello stesso periodo: la principale differenza \u00e8 che ora esistono dei brevi intervalli di riposo tra un gioco e l'altro. In passato abbandonare il campo da gioco significava invece dare vittoria al rivale quindi i giocatori tenevano racchette di riserva, magliette e scarpe all'interno del campo.\nIn Gran Bretagna esiste la \"\"Tennis and Rackets Association\" e in America settentrionale la \"North American Racquets Association\"\".\nStoria.\nIl racquets ebbe inizio nel XVIII secolo come passatempo nelle prigioni londinesi di \"King's Bench\" e \"Fleet debtors\". I prigionieri modificarono il fives usando racchette da tennis per velocizzare l'azione. Giocavano contro il muro della prigione e talvolta contro l'angolo per aggiungere un muro laterale al gioco. Il racquets divenne quindi popolare anche fuori dalle prigioni venendo giocato nei vicoli dietro i \"pub\". Si diffuse poi nelle scuole sfruttando inizialmente i muri degli edifici e successivamente fu praticato in campi circondati da quattro muri, appositamente costruiti per il gioco. Anche alcuni circoli privati costruirono dei campi; con pallacorda e badminton, il racquets venne usato come ispirazione per il tennis odierno, inventato nel 1873. Nel 1908 questo sport fece parte del programma olimpico. Importante per la storia scientifica fu un campo da racquets abbandonato, costruito all'interno dello Stagg Field dell'universit\u00e0 di Chicago, poich\u00e9 vi venne condotta la prima reazione nucleare a catena, il 2 dicembre 1942.\nCome succede negli sport, l'interesse si spost\u00f2 e oggi il racquets \u00e8 forse il pi\u00f9 oscuro e il meno approcciabile tra i giochi con la racchetta. La manutenzione dei campi, le palle fatte a mano e le racchette in legno soggette a rompersi lo rendono un gioco costoso. Inoltre richiede molta pratica per poter essere giocato in modo sicuro e godibile. D'altra parte, chi intraprende questo sport lo fa con entusiasmo. Ci sono circa venti campi in scuole e club privati del Regno Unito; gli Stati Uniti hanno sei campi e il Canada uno, in club privati. Potrebbero esistere altri campi inutilizzati, in altre parti dell'ex Impero Britannico, ancora in buone condizioni; il racquets \u00e8 esclusivamente, o quasi, uno sport maschile.\nTornei.\nIl campione del mondo di singolo (e di doppio) viene deciso tramite una sfida. Se l'organo che governa lo sport accetta la qualificazione dello sfidante, questi gioca contro il campione in carica in un incontro al meglio delle 12 partite (6 partite su ogni sponda dell'oceano Atlantico) e se i due contendenti vincono 6 partite ciascuno si contano i punti delle singole partite. L'attuale campione di singolo \u00e8 Harry Foster mentre i campioni di doppio sono Guy Barker e Alister Robinson."}
{"id": "120769", "revid": "7336", "url": "https://it.wikipedia.org/wiki?curid=120769", "title": "Volume molare standard", "text": ""}
{"id": "120770", "revid": "339392", "url": "https://it.wikipedia.org/wiki?curid=120770", "title": "Dr. Mashirito", "text": ""}
{"id": "120773", "revid": "2127497", "url": "https://it.wikipedia.org/wiki?curid=120773", "title": "Opzione call", "text": "Un'opzione call \u00e8 uno strumento derivato in base al quale l'acquirente dell'opzione acquista il diritto, ma non l'obbligo, di acquistare un titolo (detto sottostante) a un dato prezzo d'esercizio (in inglese \"strike price\"). Al fine di acquisire tale diritto, l'acquirente paga una somma detta \"premio\".\nEsempio:\nIl \"Titolo A\" ad oggi vale \u20ac 3; pagando \u20ac 0,50 vi \u00e8 la possibilit\u00e0 di acquistarlo fra un mese a \u20ac 3,60. Se fra un mese il titolo varr\u00e0 pi\u00f9 di \u20ac 3,60 sar\u00e0 conveniente acquistare il titolo potendo rivenderlo sul mercato ad una cifra pi\u00f9 alta. Se il titolo varr\u00e0 pi\u00f9 di \u20ac 4,10 (\u20ac 3,60 + \u20ac 0,50), l'operazione si chiuder\u00e0 con un utile.\nAttraverso l'opzione call vengono costruiti molti contratti derivati in cui la base comune \u00e8 il diritto di acquisto del sottostante. Il diritto pu\u00f2 essere esercitato a seconda del tempo in pi\u00f9 modi: alla fine del periodo, ad intervalli regolari o durante tutto il periodo. I derivati costruiti tramite opzioni call possono essere caratterizzati da diversi livelli di leva finanziaria.\nPayoff a scadenza.\nUn'opzione call ha valore monetario positivo se alla scadenza il prezzo formula_1 del sottostante \u00e8 \"maggiore\" del prezzo d'esercizio formula_2; ne consegue che il payoff dell'opzione, alla scadenza del contratto, \u00e8 dato da:\nformula_3\nIl grafico illustra schematicamente il payoff a scadenza dell'opzione call, in funzione del prezzo del sottostante.\nStili.\nUn'opzione call (cos\u00ec come un'opzione put) pu\u00f2 presentarsi in diversi \"stili\". Tra le tipologie di maggior rilevanza nella prassi si hanno l'opzione call europea, che pu\u00f2 essere esercitata solamente a una certa data, detta scadenza (in inglese \"maturity\"), e l'opzione call americana, che pu\u00f2 essere esercitata in qualunque momento tra la stipula del contratto e la scadenza. Contratti pi\u00f9 complessi vanno sotto il nome di opzioni call di tipo asiatico, Bermuda, e altri ancora.\nPrezzo di un'opzione call europea.\nLa matematica finanziaria propone diversi modelli per determinare il prezzo di un'opzione; il pi\u00f9 noto \u00e8 certamente il modello di Black e Scholes per la valutazione di opzioni di tipo europeo, fondato sull'ipotesi che il prezzo del titolo sottostante segua un moto browniano geometrico. In base a tale modello, il prezzo di un'opzione call di tipo europeo \u00e8 dato da:\nformula_4\ndove formula_5 \u00e8 il prezzo del sottostante, formula_6 l'istante in cui l'opzione \u00e8 valutata, formula_7 la scadenza, formula_2 \u00e8 il prezzo d'esercizio, formula_9 il tasso d'interesse a breve termine (su base annua), supposto costante, formula_10 indica la funzione di ripartizione di una Gaussiana standard, e:\nformula_11\ndove formula_12 denota la varianza istantanea del prezzo del titolo sottostante. Un'analoga espressione si ha nel caso di un'opzione put di tipo europeo."}
{"id": "120774", "revid": "1833487", "url": "https://it.wikipedia.org/wiki?curid=120774", "title": "Arale Norimaki", "text": " \u00e8 la protagonista del manga e degli anime dell'universo fantastico di \"Dr. Slump\", ideato dal mangaka Akira Toriyama.\n\u00c8 una bambina robot creata dal dottor Senbee Norimaki che, poco credibilmente, la presenta come sua sorella minore. Ha un carattere molto estroverso e esuberante, ma soprattutto forza e velocit\u00e0 sovrumane.\nCreazione.\nVerso l'inizio degli anni ottanta, Akira Toriyama stava sviluppando un nuovo manga con protagonista uno scienziato. Il curatore editoriale del mangaka, Kazuhiko Torishima, propose di aggiungere un robot alla storia. Toriyama acconsent\u00ec all'idea e decise di concepire il robot di grandi dimensioni. In seguito, sapendo che un tale soggetto sarebbe stato incoerente con la storia che voleva raccontare, decise di rimpicciolire le dimensioni del robot e di trasformarlo in un androide dalle fattezze di bambina, cio\u00e8 Arale. Arale per\u00f2 doveva essere solo una comparsa nel primo capitolo del manga e la decisione di farla diventare la protagonista la si deve attribuire a Torishima. Come molti nomi dei personaggi dei manga di Toriyama, quello di Arale \u00e8 un gioco di parole sul nome arare, una specie di cracker composto da riso glutinoso.\nBiografia.\nArale \u00e8 un robot dalla fattezze di una bambina creato da Senbee Norimaki, un inventore scapolo che vive nel Villaggio Pinguino. Arale \u00e8 indistinguibile da una persona vera, al punto di soffrire persino di miopia, e per questo Senbee riesce a spacciarla per la sua sorellina e ad iscriverla nella classe della signorina Midori Yamabuki (di cui lo scienziato \u00e8 palesemente innamorato). Nonostante il suo aspetto sia quello di una bambina di circa 6-7 anni, Senbee, il quale non si era posto il problema di che et\u00e0 potesse avere la sua creatura, al momento di iscriverla a scuola le attribuisce 13 anni. Come nota il preside della scuola, Senbee non potrebbe avere una sorella di quell'et\u00e0, essendo i suoi genitori morti quando era appena un ragazzo, per questo lui sta per dichiararla come una sua figlia illegittima, ma si rimangia subito tutto per potersi presentare a Midori come fratello maggiore. Pi\u00f9 avanti nel tempo, dato che la bugia diventa sempre meno credibile, si inventa la storia (supportata da un flashback bugiardo) di averla trovata per strada\nMalgrado la sua ingenuit\u00e0 (dovuta al fatto che ovviamente non conosce nulla del mondo esterno essendo stata costruita da poco) e la sua forza sovrumana (implementata per errore da Senbee), Arale riesce ad integrarsi con poche difficolt\u00e0 tra gli abitanti del Villaggio del Pinguino. Stringe amicizia con la rissosa Akane, il piccolo Pisuke e suo fratello maggiore Taro, e vive con loro delle avventure che scombussoleranno inavvertitamente la pacifica routine degli abitanti del Villaggio del Pinguino e, in particolare, del dottor Senbee. Tra queste c'\u00e8 il viaggio nella preistoria, tramite la macchina del tempo inventata da Senbee, nella quale Arale trova e prende con s\u00e9 un presunto uovo di dinosauro da cui uscir\u00e0 invece un essere alato e asessuato che diventer\u00e0 il suo compagno di giochi preferito: Gacchan, che poi nel corso del manga si sdoppier\u00e0.\nNel corso del manga, Arale si trova anche a dover affrontare veri e propri antagonisti. Il pi\u00f9 importante \u00e8 sicuramente il dottor Mashirito, la nemesi di Senbee Norimaki, che intende distruggere Arale allo scopo di conquistare il mondo. I suoi piani, tuttavia, vengono saltuariamente infranti da Arale e cos\u00ec Mashirito crea un nuovo robot per sconfiggere la protagonista, Obocchaman (Atomino nella traduzione italiana del manga). Questi finir\u00e0 per innamorarsi della robottina con la quale, dieci anni dopo la sconfitta di Mashirito per mano di Arale, si sposer\u00e0 e avr\u00e0 un figlio costruito da Senbee.\nDescrizione.\nAspetto fisico.\nCome gi\u00e0 accennato, Arale \u00e8 un robot dalle fattezze di una bambina. Ha i capelli viola (castani nella seconda serie animata), indossa un paio di grossi occhiali neri e un cappello con visiera su cui c'\u00e8 scritto il suo nome (sostituito in diverse occasioni da occhiali aeronautici per pilota). Pur avendo un aspetto e un'identit\u00e0 femminile, Arale non \u00e8 anatomicamente corretta; il dottor Senbee l'ha costruita prima di sposarsi, ed essendo le \"riviste sporcellose\" giapponesi censurate non aveva un corpo femminile da prendere come modello di riferimento. In un episodio la robottina esterner\u00e0 il suo problema al dottore (\"Dottore, sono completamente liscia!\"), il quale inventer\u00e0 gli \"occhiali a raggi XXX\" per essere in grado di finire di costruirla come si deve, salvo poi scoprire che la robottina desiderava un ombelico. Uno degli elementi caratteristici di Arale sono i suoi grossi occhiali. Appaiono sin dal primo capitolo, quando il dottor Senbee scopre che la sua creazione soffre di miopia. Toriyama disse in seguito che il fatto di dover continuamente disegnare i suoi occhiali rallentava molto il suo lavoro, e di essersi pentito di questa caratteristica del robot, ma di aver cambiato idea quando molti fan che portavano gli occhiali lo ringraziarono di aver creato un protagonista che avesse questa somiglianza con loro e che ha loro permesso di superare il complesso degli occhiali. Nella serie remake, possiede quattro tipi di montature: oltre alla classica azzurra, ne ha una rossa, una verde e una gialla.\nPersonalit\u00e0.\nIn ogni caso Arale \u00e8 stata appena costruita, quindi non ha un vissuto neanche un'esperienza, cos\u00ec \u00e8 molto ingenua e infantile, dimostrando una maturit\u00e0 inferiore sia all'et\u00e0 attribuitale, sia a quella dimostrata fisicamente, caratteristiche, queste, che non perder\u00e0 neanche col passare del tempo. La cosa per\u00f2 non sembra crearle problemi all'interno del Villaggio dei Pinguini, visto il generale clima di allegra follia e di ingenui infantilismi da cui pochi sono esclusi, tra gli abitanti dell'allegro borgo rurale: per esempio, in pochi si stupiscono pi\u00f9 di tanto quando stacca la sua testa dal collo come se niente fosse. Inoltre, con la sua generale allegria e vitalit\u00e0 non risulta mai antipatica o fastidiosa per nessuno (o comunque non se ne rende conto), e si dimostra amichevole con chiunque le si trovi davanti, indipendentemente dalle caratteristiche o dalla specie di ognuno (buoni, cattivi, umani, animali, robot, alieni, esseri sovrannaturali o personificazioni di oggetti inanimati). Proprio per queste caratteristiche \u00e8 in grado di salire in groppa alla nuvola d'oro senza problemi. In pi\u00f9 \u00e8 entusiasta di ogni novit\u00e0 che le si pari davanti, ha sempre voglia di divertirsi e col suo carattere da bambina accetta di buon grado ogni proposta che le venga fatta. Le sue passioni principali sono i mostri e le cacche. \u00c8 attratta irresistibilmente da ogni cacca tra le tante che trova passeggiando (o correndo a velocit\u00e0 supersonica) per il Villaggio Pinguino e le mostra ad altri come se fossero la cosa pi\u00f9 bella del mondo, forse perch\u00e9 il suo corpo robotico non \u00e8 in grado di produrne, a differenza delle caccole che riesce a produrre pur non avendo narici. Il suo hobby preferito \u00e8 \"investire\" le auto della polizia; i due poliziotti di ronda al villaggio (Gala e Pagos, parodia dei poliziotti da telefilm), spaventati dalla sua superforza, tentano inutilmente di sfuggirle, ma non hanno il coraggio di opporre resistenza a \"quella bambina con gli occhiali\".\nAbilit\u00e0.\nArale ha forza e velocit\u00e0 a livelli sovrumani: pu\u00f2 fare il giro della Terra in pochi minuti o spaccare il pianeta in due con un pugno dato al suolo. Oltre tutto \u00e8 in grado di dire il suo saluto tipico, nella versione italiana \"ciriciao\", cos\u00ec forte da distruggere tutto quello che ha davanti e quindi denominato \"cannone ciriciao\" per la somiglianza con il raggio atomico che lancia Godzilla dalla bocca. Uno punto debole di Arale \u00e8 la miopia: non pu\u00f2 fare a meno dei suoi occhiali, senza i quali non distingue nulla, per un errore del dottore quando l'ha costruita. La sua miopia, che doveva essere all'inizio solo una gag comica, divenne quasi subito uno degli aspetti caratterizzanti del personaggio. Altro punto debole \u00e8 l'esaurimento del \"Robobitan A\", un misterioso liquido a base di acqua di mare inventato dal dottor Slump e propellente e fonte d'energia della robottina. Quando la scorta di \"Robobitan A\" si esaurisce, Arale si blocca nella posizione in cui si trova come un manichino: ci\u00f2 pu\u00f2 essere un problema, sia se si trovi con persone che non conoscono la sua natura di robot, sia se si trovi nel bel mezzo di un combattimento e magari sta per sferrare un attacco contro il cattivo di turno.\nIn \"Dragon Ball\" si scopre che Arale pu\u00f2 persino stare al passo della nuvola d'oro di Son Goku. Akira Toriyama, rispondendo alla domanda su chi sia pi\u00f9 forte tra Son Goku e Arale, ha fatto il nome della robottina. La risposta del mangaka trova certezze in \"Dragon Ball Super\", quando Arale sconfigge Vegeta e mette in difficolt\u00e0 Son Goku trasformato in Super Saiyan blu. In quest'occasione, Vegeta spiega che Arale, essendo un personaggio di un manga comico, ignora tutte le leggi della fisica e risulta praticamente invincibile.\nAltre apparizioni.\nArale compare diverse volte anche nell'universo di \"Dragon Ball\", altro manga di successo di Akira Toriyama. Debutta per la prima volta quando Son Goku finisce per errore, dopo un lungo inseguimento con il Generale Blue, nel Villaggio del Pinguino. Arale soccorre il Saiyan e lo esorta a rivolgersi al dottor Senbee per riparare il dragon radar. In seguito, durante lo scontro tra Goku e il Generale Blue, Arale interviene sotto esortazione del dottor Senbee e sconfigge facilmente il soldato del Red Ribbon.\nL'arrivo di Son Goku nel Villaggio del Pinguino \u00e8 stato ripreso sia nella seconda serie animata di Arale che nel film \"\", ma entrambi presentano sostanziali differenze dal crossover originale.\nIn \"Dragon Ball Super\", Arale compare in due episodi. Nel primo fa solo un cameo nel momento in cui Son Goku si teletrasporta per errore nel Villaggio del Pinguino. Nel secondo, invece, Arale ha un ruolo comprimario e, manipolata dal fantasma del dottor Mashirito, ingaggia una dura battaglia contro Goku e Vegeta che rischia di distruggere l'intero pianeta Terra.\nAccoglienza.\nArale ha ottenuto moltissime recensioni positive da parte di riviste di manga e anime, tanto da raggiungere ottime posizioni in diversi sondaggi di popolarit\u00e0. \u00c8 uno dei personaggi \"kawaii\" pi\u00f9 conosciuti nel mondo ed \u00e8 diventata negli anni un vero e proprio fenomeno di costume.\nCollegamenti esterni.\n "}
{"id": "120775", "revid": "124873026", "url": "https://it.wikipedia.org/wiki?curid=120775", "title": "Racquetball", "text": "Il racquetball \u00e8 uno sport simile allo squash, giocato con racchette e una palla di gomma vuota all'interno, su un campo speciale, ideato da Joseph Sobeck nel 1949 incorporando regole dello squash e della pallamuro americana.\nContrariamente ad altri sport con le racchette, mura, pavimento e soffitto del campo di gioco sono considerate facenti parte dell'area di gioco. Gli incontri vengono normalmente disputati da due giocatori, anche se esistono varianti con tre o addirittura quattro giocatori. Gli incontri a due vengono chiamati singoli, in quelli a tre si gioca 2 contro 1 per l'intera partita, oppure un giocatore a turno serve per gli altri due, infine gli incontri a quattro vengono chiamati doppio.\nStoria.\nJoe Sobeck, tennista professionista e giocatore di pallamano, era alla ricerca di uno sport dotato di maggior ritmo e pi\u00f9 facile da imparare e praticare. Egli disegn\u00f2 la prima racchetta e congegn\u00f2 il primo insieme di regole, basate su quelle dello squash e della pallamano, e chiam\u00f2 il suo gioco \"paddle rackets\". Nel 1952, Sobek fond\u00f2 la \"National Paddle Rackets Association\", codific\u00f2 le regole e le fece stampare in un libretto. Il nuovo gioco crebbe rapidamente grazie alla continua promozione fatta da Sobek, ma anche dai circa 40.000 campi da pallamano esistenti in tutto il Paese, nelle sedi del YMCA e del JCC, che potevano essere usati anche per il racquetball.\nNel 1969 con l'aiuto di Robert W. Kendler, presidente e fondatore della \"U.S. Handball Association\" (USHA), venne fondata la \"International Racquetball Association\" (IRA), nome coniato dal tennista professionista Bob McInerny. Nello stesso anno l'IRA strapp\u00f2 l'organizzazione dal campionato nazionale alla \"National Paddle Rackets Association\". Dopo una disputa con il consiglio di amministrazione dell'IRA, nel 1973, Kendler form\u00f2 altre due organizzazioni di racquetball, ma l'IRA ha continuato ad essere l'organizzazione predominante di questo sport, riconosciuta dal Comitato olimpico statunitense come federazione ufficiale. L'IRA organizz\u00f2 il primo torneo professionistico nel 1974 e fu tra i membri fondatori dell\"'International Racquetball Federation\". L'IRA in seguito cambi\u00f2 nome in \"American Amatuer Racquetball Association\" (AARA) e ancora alla fine degli anni 1990 in \"United States Racquetball Association\" (USRA). Nel 2003 l'USRA cambi\u00f2 nuovamente per riflettere il nome delle federazioni degli altri sport olimpici, diventando \"USA Racquetball\" (USAR).\nKendler us\u00f2 la sua pubblicazione, ACE, per promuovere sia la pallamano che il raquetball e a partire dagli anni 1970, aiutata anche dal boom del fitness, la popolarit\u00e0 dello sport port\u00f2 a una stima di 3 milioni di praticanti nel 1974. Con la crescente domanda, vennero fondati club e campi di racquetball e i produttori di attrezzature sportive iniziarono a produrre equipaggiamento specifico per lo sport. La crescita continu\u00f2 nei primi anni 1980, ma declin\u00f2 nell'ultima parte del decennio, quando le palestre di fitness convertirono i campi per servire una clientela pi\u00f9 ampia con classi di aerobica e nuove macchine per il fitness. Da allora il numero di giocatori \u00e8 rimasto stabile attorno ai 5,6 milioni.\nAttualmente l\u2019\"International Racquetball Tour\" (IRT), il \"Legends Tour\" e la \"Ladies Professional Racquetball Association\" (LPRA) gestiscono gli aspetti professionistici dello sport. Il gioco viene trasmesso in televisione alcune volte l'anno e l'evento principale sono i campionati open statunitensi, che si disputano a Memphis. Nel 2005 \u00e8 stato aggiunto un altro evento del grande slam, il Pro Nationals, che si disputa a Chicago.\nRegolamento.\nIl giocatore che ha vinto l'ultimo punto serve. Chi serve fa rimbalzare la palla una volta per terra, quindi la scaglia contro il muro frontale con la racchetta. Se la palla colpisce un muro laterale, il soffitto o il pavimento, prima di colpire il muro frontale, \u00e8 fuori (\"side-out\"). la palla servita deve rimbalzare per terra tra la linea posteriore del rettangolo di battuta e il muro posteriore. Se la palla servita colpisce il soffitto, il muro posteriore o entrambi quelli laterali prima di entrare in gioco, il servizio non \u00e8 valido. La palla servita pu\u00f2 colpire uno solo dei muri laterali, prima di entrare in gioco. Una volta atterrata dietro il rettangolo di servizio, la palla \u00e8 in gioco e pu\u00f2 essere restituita. Il giocatore al servizio ha a disposizione due tentativi, a meno che non commetta un \"side-out\".\nA questo punto i giocatori si alternano nel colpire la palla mandandola contro il muro frontale. la palla pu\u00f2 rimbalzare a terra una sola volta prima di essere spedita contro il muro frontale. Dopo essere stata colpita da un giocatore, la palla non deve assolutamente toccare terra finch\u00e9 non colpisce il muro frontale, anche se \u00e8 stata tirata al volo. Contrariamente a quanto avviene nel servizio, la palla pu\u00f2 toccare pi\u00f9 volte tutti gli altri muri, purch\u00e9 arrivi sul muro frontale senza aver toccato per terra. I giocatori professionisti disputano incontri al meglio di 5 giochi (a 11 punti e con 2 punti di margine). I dilettanti si affrontano su due giochi a 15 punti, con un tie-break a 11 punti in caso di parit\u00e0. Non \u00e8 necessario lo scarto di due punti negli incontri tra dilettanti.\nRacquetball in Europa.\nLa European Racquetball Federation \u00e8 stata fondata nel 1985 ad Anversa, in Belgio.\nLe nazioni fondatrici sono state, oltre al Belgio, Francia, Germania dell'ovest, Gran Bretagna, Irlanda, Paesi Bassi, Svezia e Svizzera.\nPresidenti:\nVice Presidenti:\nRacquetball in Italia.\nLa maggior parte dei campi da racquetball in Italia sono nelle basi militari americane e quindi non a disposizione di sportivi italiani. I primi tre campi da racquetball per giocatori italiani sono stati costruiti nel 1995 a Corato in provincia di Bari ora per\u00f2 sono stati dismessi e solo uno pu\u00f2 essere riconvertibile. Attualmente esistono solo due campi aperti a giocatori non militari americani e si trovano nel centro sportivo comunale di Brembate, comune in provincia di Bergamo.\nL'associazione sportiva Racquetball Italia, \u00e8 nata nel 2007 in occasione del 14\u00ba Campionato Europeo, nel 2017 finisce di esistere come ASD. \nPresidenti di Racquetball Italia:\nDal 2017 al 2021 un gruppo di giocatori mantiene vivo questo sport organizzando il torneo Open annuale, in questo periodo Marco Arnoldi \u00e8 il referente per la federazione europea ERF.\nDal 2021 Racquetball Italia entra a far parte, come divisione, di FISpT e viene inserito nell'elenco degli sports riconosciuti dal CONI.\nRacquetball nello spettacolo.\nVari sono i film americani in cui vengono girate scene in campi da racquetball i pi\u00f9 famosi sono:"}
{"id": "120778", "revid": "767487", "url": "https://it.wikipedia.org/wiki?curid=120778", "title": "Dingzhou", "text": "Dingzhou (\u5b9a\u5dde), gi\u00e0 Dingxian, \u00e8 una citt\u00e0-contea della Cina, nella prefettura di Baoding nella provincia di Hebei.\nLa citt\u00e0 non \u00e8 molto lontana da Shijiazhuang, complesso urbano di oltre un milione di abitanti. Dingzhou \u00e8 il capoluogo del distretto omonimo."}
{"id": "120779", "revid": "1318658", "url": "https://it.wikipedia.org/wiki?curid=120779", "title": "Montatore", "text": "Il montatore cinematografico (in inglese \"film editor)\" \u00e8 la figura professionale che durante la lavorazione di un film si occupa del montaggio, ossia colui che selezione e mette insieme le scene girate e le inquadrature in modo da costruire un racconto finito attraverso le immagini ed il suono.\nIl lavoro comincia gi\u00e0 durante le riprese, dove egli agisce in base alla sceneggiatura mettendo insieme in genere una versione molto pi\u00f9 lunga della \"pellicola\" di quella finale. Al termine delle riprese inizia la collaborazione col regista per giungere ad una versione finale da distribuire, a volte questa fase richiede che vengano girate altre scene. Il risultato di questa fase \u00e8 supervisionato dai produttori, che possono richiedere ulteriori tagli e modifiche per adattare meglio il prodotto agli obiettivi prefissati.\nStoria.\nI primi montatori.\nI primi film realizzati erano di corta durata ed erano costituiti da un'unica lunga inquadratura statica e fissa. Non c'era nessuna storia e nessun montaggio: i film si limitavano a riprodurre scene di vita quotidiana. Ogni film durava fino a quando c'era pellicola nella telecamera.\nL'uso del montaggio cinematografico per stabilire una continuit\u00e0, con l'azione che procede da una sequenza all'altra, \u00e8 attribuito al pioniere del cinema britannico Robert W. Paul e al suo film \"Come Along, Do!\" realizzato nel 1898, che \u00e8 uno dei primi lavori a presentare pi\u00f9 di un'inquadratura. Nella prima inquadratura, una coppia di anziani si trova fuori da una mostra d'arte a pranzare e poi segue altre persone che entrano dalla porta. La seconda inquadratura mostra ci\u00f2 che fanno all'interno. La \"Cinematograph Camera No. 1\" di Paul, realizzata nell'aprile 1896, fu la prima cinepresa ad essere dotata di un sistema di inversione di marcia, che permetteva di esporre pi\u00f9 volte la stessa pellicola, creando cos\u00ec delle sovrapposizioni e delle esposizioni multiple. Uno dei primi film ad utilizzare questa tecnica, \"Un homme de t\u00eates\" di Georges M\u00e9li\u00e8s del 1898, \u00e8 stato realizzato con la cinepresa di Paul.\nGeorge Albert Smith e James Williamson, alla Scuola di Brighton, svilupparono ulteriormente la continuit\u00e0 d'azione in film girati in pi\u00f9 inquadrature tra il 1899 e il 1900. Smith realizz\u00f2 \"As Seen Through a Telescope\", in cui l'inquadratura principale mostra una scena di strada dove un giovane si allaccia i lacci delle scarpe e per poi accarezzare il piede della sua ragazza, mentre un uomo anziano osserva il tutto attraverso un telescopio. Vi \u00e8 un primo taglio all'inquadratura ravvicinata delle mani sul piede della ragazza, mostrata all'interno di una maschera circolare nera, e poi un taglio per tornare alla continuit\u00e0 della scena originale.\nAncora pi\u00f9 notevole fu \"Attack on a China Mission\" di James Williamson, realizzato nello stesso periodo. La prima inquadratura mostra il cancello della missione dall'esterno che viene attaccato e sfondato dai ribelli cinesi durante la guerra dei Boxer, poi avviene uno stacco sul giardino della stazione, dove si svolge una battaglia campale. Un gruppo armato di marinai britannici arriva infine per sconfiggere i Boxer e salvare la famiglia del missionario. Il film utilizza il primo taglio della storia del cinema per fare un campo-controcampo.\nJames Williamson si dedic\u00f2 alla realizzazione di film che portano l'azione da un luogo mostrato in un'inquadratura ad un altro, mostrato in un'inquadratura successiva. Ci\u00f2 avviene in film come \"Stop Thief!\" e \"Fire!\", realizzati rispettivamente nel 1901 e nel 1903. Speriment\u00f2 anche con il primo piano, realizzando forse il pi\u00f9 estremo di tutti in \"The Big Swallow\", quando il personaggio si avvicina alla cinepresa fino ad inghiottirla e a rompere la quarta parete. Questi due cineasti della Scuola di Brighton furono anche pionieri nella manipolazione delle pellicole: tinsero i loro lavori con il colore e usarono fotografie truccate per migliorare la narrazione. Nel 1900, i loro film erano delle scene estese fino a 5 minuti.\nAltri cineasti presero spunti dai lavori di Smith e Williamson, sviluppando ulteriormente la tecnica del montaggio. Edwin S. Porter realizz\u00f2 nel 1903 \"The Great Train Robbery\", un film che aveva una durata di dodici minuti, con venti inquadrature separate e dieci diverse ambientazioni, sia in interno che in esterno. Us\u00f2 il metodo di montaggio a taglio incrociato per mostrare un'azione simultanea in diversi luoghi. Questi primi registi hanno scoperto aspetti importanti del linguaggio cinematografico: che l'immagine sullo schermo non ha bisogno di mostrare una persona dalla testa ai piedi e che l'unione di due inquadrature crea nella mente dello spettatore una relazione contestuale. Queste furono le scoperte chiave che resero possibili tutta la narrativa cinematografica successiva, permettendo inquadrature (in questo caso, scene intere poich\u00e9 ogni inquadratura \u00e8 una scena completa) riprese in luoghi molto diversi e su un lungo periodo di tempo (ore, giorni o persino mesi) per poi essere combinate in un insieme narrativo coerente.\nL'avvento dell'era meccanizzata.\nPrima della diffusione dei sistemi di montaggio digitale non lineare, il montaggio preliminare di tutti i film veniva fatto con una copia positiva del negativo della pellicola, tagliando e unendo fisicamente pezzi di pellicola. I montatori dovevano essere molto precisi: se facevano un taglio sbagliato, avevano bisogno di una nuova stampa positiva, il che costava alla produzione il tempo e i costi di un laboratorio per ristampare il film. Inoltre, ogni ristampa esponeva il negativo a rischio di danni. Con l'invenzione della giuntatrice e di proiettori con un visore come una Moviola, o un tavolo di montaggio \"flatbed\" come quelli prodotti dalla \"K.-E.-M.\" (Keller-Elektro-Mechanik) o dalla \"Steenbeck\", dagli anni 1920 il lavoro del montatore si \u00e8 velocizzato un po' e i tagli sono diventati pi\u00f9 puliti e precisi. La pratica del montaggio Moviola \u00e8 non lineare e permette al montatore di fare delle scelte pi\u00f9 velocemente, un grande vantaggio per il montatore di film a episodi seriali per la televisione che impongono tempi molto brevi di produzione. Tutti gli studi cinematografici e le case di produzione che producevano film per la televisione fornivano questo strumento ai loro montatori. I tavoli di montaggio erano utilizzati per la riproduzione e il perfezionamento dei tagli, in particolare nei lungometraggi e nei film realizzati per la televisione. Erano molto usate per la produzione di documentari e drammi all'interno del \"Film Department\" della BBC, ad esempio. Operato da una squadra di due persone, un montatore e un assistente montatore, questo processo richiedeva una certa dimestichezza con lo strumento, ma permetteva ai montatori di lavorare in modo estremamente efficiente."}
{"id": "120781", "revid": "124493656", "url": "https://it.wikipedia.org/wiki?curid=120781", "title": "Abc", "text": ""}
{"id": "120782", "revid": "827882", "url": "https://it.wikipedia.org/wiki?curid=120782", "title": "Patti Pravo", "text": ""}
{"id": "120783", "revid": "10005", "url": "https://it.wikipedia.org/wiki?curid=120783", "title": "Pietra Filosofale", "text": ""}
{"id": "120784", "revid": "599013", "url": "https://it.wikipedia.org/wiki?curid=120784", "title": "Combinatoria", "text": "Con il termine combinatoria o combinatorica (che comprende anche la geometria combinatoria) si intende il settore della matematica che studia insiemi finiti di oggetti semplici (interi, stringhe, nodi e collegamenti, punti e linee, configurazioni discrete, insiemi finiti, ...) che soddisfano propriet\u00e0 ben definite e tendenzialmente semplici. \nStoria.\nProblemi combinatori sono stati studiati fin dall'antichit\u00e0, ma la combinatoria come area consistente della matematica \u00e8 stata riconosciuta solo nell'ultimo cinquantennio. Un primo testo che ha dato peso alla combinatoria \u00e8 dovuto a Netto. La combinatoria ha raggiunto una certa autonomia dopo la pubblicazione del testo \"Combinatory Analysis\" di Percy Alexander MacMahon nel 1915.\nLa sua importanza \u00e8 cresciuta gradualmente negli anni successivi: sono da ricordare i testi di K\u00f6nig sulla teoria dei grafi e di Marshall Hall.\nIl suo sviluppo ha ricevuto impulso dall'opera di Gian-Carlo Rota, che a partire dagli anni 1960, ha contribuito alla fondazione di teorie unificatrici di ampia portata e di grande chiarezza formale. Un'altra figura influente \u00e8 stata quella di Marcel-Paul Sch\u00fctzenberger. Un'azione diversa ma molto efficace si deve a Paul Erd\u0151s e alla sua capacit\u00e0 di porre e risolvere problemi, i suoi contributi riguardando soprattutto problemi estremali.\nDescrizione generale.\nUn aspetto di primaria importanza in questi studi riguarda l'enumerazione delle configurazioni: per alcuni esempi di questa problematica si vedano ad esempio fattoriale, coefficiente binomiale, numeri di Catalan e la successione di Fibonacci. Un altro aspetto fondamentale della combinatoria \u00e8 quello algoritmico: innanzi tutto la conoscenza delle caratteristiche combinatorie di un tipo di configurazioni \u00e8 essenziale per individuare i meccanismi che consentano di manipolarle; inoltre ogni algoritmo pu\u00f2 essere oggetto di indagini combinatorie, come quelle di natura enumerativa richieste per valutare la sua efficienza (v. complessit\u00e0 degli algoritmi). Lo schema di classificazione MSC2000 per i documenti della ricerca matematica dedica esplicitamente la sezione di primo livello caratterizzata dalla sigla 05-XX. \u00c8 utile segnalare le sezioni di secondo livello della combinatoria, insieme alla relativa sigla e al numero delle sezioni di terzo livello loro attribuite:\nSi trovano per\u00f2 problemi di natura combinatoria in moltissimi settori della matematica: nella teoria degli insiemi, nelle teorie delle strutture algebriche con assiomi deboli, nella teoria dei campi, nella teoria dei gruppi, nella geometria proiettiva, nelle geometrie finite, nello studio delle configurazioni geometriche convesse, nello studio dei politopi e dei poliedri, nello studio delle funzioni speciali, nello studio dei sistemi dinamici, nella teoria della probabilit\u00e0, nella teoria della ottimizzazione, nella teoria dei giochi. Una considerazione particolare merita il collegamento fra combinatoria e studio degli algoritmi cui si \u00e8 gi\u00e0 accennato e per il quale vanno ricordati anche i metodi per il calcolo simbolico automatico e la computer algebra. I collegamenti fra la combinatoria e ciascuna delle aree suddette sono stretti e articolati: le relazioni di dipendenza non forniscono buoni chiarimenti, ma risulta invece pi\u00f9 opportuno considerare gli stimoli e gli aiuti reciproci che si sviluppano tra queste aree.\nAnche quando si esce dalla matematica per scorrere le discipline scientifiche, tecnologiche ed umanistiche si incontra una variet\u00e0 di problematiche combinatorie. Per queste \u00e8 necessario un elenco anche pi\u00f9 esteso dei precedenti:\nTerminologia.\nTaluni, invece del sostantivo \"combinatoria\" preferiscono usare il sostantivo \"combinatorica\"; mentre \"combinatoria\" si avvicina ai termini pi\u00f9 usati in francese (\"combinatoire\"), spagnolo (\"combinatoria\"), \"combinatorica\" si avvicina alla \"combinatorics\" dell'inglese, alla \"Kombinatorik\" del tedesco e ai termini vicini a quest'ultimo di tante altre lingue influenzate dal tedesco (v. Wiktionary); inoltre \"combinatorica\" si avvicina a sostantivi come \"elettronica\" e \"informatica\" e molti cultori del settore ritengono che la \"combinatorica\" sia da considerare una disciplina che avr\u00e0 sulla societ\u00e0 un impatto paragonabile a quello delle altre due citate. Per i corrispondenti aggettivi, invece, prevalgono decisamente \"combinatorio\" e le sue flessioni.\nPer gli aspetti matematici di questo settore si usa anche il termine teoria combinatoria, per sottolineare la disponibilit\u00e0 di un apparato teorico in grado di presentare in modo unificato i molteplici problemi di natura combinatoria ed i metodi di portata generale in grado di affrontare tali problemi. Altri viceversa preferiscono usare il termine \"teorie combinatorie\" per sottolineare il fatto che le diverse teorie disponibili, pur essendo in grado di inquadrare ampie gamme di problemi, sono comunque rivolte a tematiche circoscritte: algebra di incidenza, teoria delle matroidi, calcolo umbrale, funzioni generatrici, teorie estremali, ... Un termine quasi equivalente \u00e8 \"matematica discreta\", termine usato soprattutto in contrapposizione a \"matematica del continuo\". Con il termine combinatoria, invece, questa contrapposizione non viene sottolineata, in accordo con il fatto che nello studio delle funzioni speciali i metodi combinatori (in particolare quelli relativi alle funzioni generatrici) e i metodi del continuo sono utilizzati complementarmente.\nUn termine analogo ampiamente usato \u00e8 \"calcolo combinatorio\"; esso compare soprattutto nei capitoli iniziali dei testi di calcolo infinitesimale e delle introduzioni alla probabilit\u00e0 e alla statistica e riguarda una cerchia ristretta di argomenti (disposizioni, combinazioni, permutazioni, coefficienti binomiali e pochi altri) considerati solo come preliminari degli sviluppi formali successivi. Questo calcolo combinatorio viene collocato in posizione ancillare rispetto al calcolo infinitesimale e al calcolo delle probabilit\u00e0, ma questa ancillarit\u00e0 viene oggi recisamente rifiutata dai cultori della combinatoria. Molti di loro affermano invece la essenzialit\u00e0 di molti sviluppi della loro area, una sua raggiunta autonomia e anche una certa primariet\u00e0 delle sue problematiche.\nUn termine che si colloca in posizione intermedia fra calcolo combinatorio e combinatoria \u00e8 \"analisi combinatoria\".\nEsempi.\nEsempi di collezioni di oggetti studiate nell'ambito della combinatoria sono:\nLa combinatoria si propone di studiare sul piano matematico le situazioni pratiche ed i relativi problemi i cui aspetti essenziali si possono esprimere con modelli discreti. Alcuni esempi di queste situazioni sono:"}
{"id": "120785", "revid": "1970856", "url": "https://it.wikipedia.org/wiki?curid=120785", "title": "Tunnel di lava", "text": "Un tunnel di lava (o tubo di lava) \u00e8 un tipo di grotta rinvenibile in rocce laviche. \nA differenza degli altri tipi di grotta, l'acqua e la fratturazione non sono pi\u00f9 fattori ed agenti determinanti nella sua genesi. \nI tubi di lava sono grotte estremamente particolari, perch\u00e9 sono la forma fossile di ci\u00f2 che fu un'eruzione di lava molto fluida. Le lave fluide, (le pi\u00f9 comuni di composizione basaltica, ma ne esistono anche di tipo differente) sono lave che vengono eruttate ad una temperatura oscillante tra i mille ed i milleduecento gradi Celsius, da vulcani con caratteristiche geologicamente ben definite.\nI fiumi di lava che vengono sprigionati da vulcani che eruttano lave fluide, durante il fenomeno effusivo si creano essi stessi uno o pi\u00f9 tubi, grazie ad un fenomeno di \"roofing\" ossia la costruzione della volta del tunnel dovuta al raffreddamento e quindi consolidamento della porzione esterna della colata lavica, formante in tal modo una parete solida rocciosa che mantiene all'interno del tubo una temperatura elevata tale da garantire lo stato fluido della lava che prosegue il suo scorrimento, fluendo verso valle. Alla conclusione dell'evento effusivo, il tubo si svuota e lentamente avviene il raffreddamento definitivo. \nRimane, cos\u00ec, una galleria vuota, che risulta percorribile dagli speleologi. \nLa maggior parte dei tubi di lava possiede uno sviluppo suborizzontale, ma non sono rari i casi, come per la grotta dei tre livelli sull'Etna, in cui la morfologia \u00e8 caratterizzata da pozzi.\nFamosi sono i tubi delle isole Hawaii, dell'isola della R\u00e9union, e del sopracitato Etna, le uniche in Italia."}
{"id": "120786", "revid": "1632387", "url": "https://it.wikipedia.org/wiki?curid=120786", "title": "Teorema di Lagrange", "text": "In analisi matematica il teorema di Lagrange (o del valor medio o dell'incremento finito) \u00e8 un risultato che si applica a funzioni di variabile reale e afferma, dal punto di vista geometrico, che dato il grafico di una funzione tra due estremi, esiste almeno un punto in cui la tangente al grafico \u00e8 parallela alla secante passante per gli estremi.\nQuesto teorema \u00e8 usato per provare delle propriet\u00e0 di una funzione in un intervallo partendo da ipotesi locali sulle derivate nei punti di tale intervallo. \u00c8 uno dei pi\u00f9 importanti risultati dell'analisi matematica.\nStoria.\nUn caso speciale di questo teorema fu inizialmente descritto da Parameshvara (1370\u20131460), dalla Scuola del Kerala in India, nei suoi commenti su Govindasv\u0101mi e Bh\u0101skara II. Una forma ristretta del teorema fu poi provata da Rolle nel 1691; il suo risultato fu quello che ora \u00e8 conosciuto come teorema di Rolle, e fu provato solo per polinomi, senza nessuna tecnica di analisi. Il teorema del valor medio nella sua forma moderna fu formulato e dimostrato da Cauchy nel 1823.\nEnunciato.\nSia formula_1 una funzione continua nell'intervallo chiuso formula_2 e derivabile nell'intervallo aperto formula_3. \nAllora esiste almeno un punto formula_4\nSignificato geometrico.\nSupponiamo di avere una funzione formula_5 di variabile reale a valori reali definita nell'intervallo formula_6, come nell'immagine. Supponiamo che essa sia continua e che in ogni punto del suo grafico - esclusi formula_7 e formula_8 - sia ben definita la retta tangente, quest'ultima non parallela all'asse delle ordinate (supponiamo cio\u00e8 che la funzione formula_5 sia derivabile in formula_10). Tracciamo la retta secante il grafico, passante per i punti formula_7 e formula_8.\nIl teorema di Lagrange afferma che sotto le ipotesi di regolarit\u00e0 sopra enunciate esiste almeno un punto formula_13, come nell'esempio, tale che la tangente al grafico di formula_5 nel punto formula_15 abbia la stessa pendenza della retta passante per i punti formula_7 e formula_8.\nOsservazioni.\nSia formula_18 la funzione identit\u00e0 (formula_19). Applichiamo il teorema di Cauchy a formula_20 e formula_21:\nformula_22\nPoich\u00e9 formula_23, si ha che formula_24\nSia formula_5 una funzione continua nell'intervallo formula_6, derivabile in formula_27 e tale che formula_28. Applicando il teorema di Lagrange si ha che\nmentre formula_33 per ogni formula_34 .\nDimostrazione.\n\u00c8 possibile dimostrare l'asserto mediante un'applicazione del teorema di Rolle. \nSia formula_18 la seguente funzione ausiliare:\nformula_36\nSi tratta della retta passante per i punti formula_7 e formula_8 della figura.\nSia ora formula_39 la differenza tra le due funzioni formula_5 e formula_18: \nformula_42. \nSi verifica immediatamente che\nformula_43\nLa funzione formula_39 \u00e8 continua perch\u00e9 somma di funzioni continue (una per ipotesi e una perch\u00e9 \u00e8 un polinomio di primo grado); inoltre \u00e8 derivabile perch\u00e9 somma di funzioni derivabili (la prima per ipotesi, la seconda in quanto polinomio di primo grado).\nPer il teorema di Rolle, se una funzione \u00e8 continua in un intervallo formula_6, derivabile in formula_10 e assume valori uguali agli estremi dell'intervallo, esiste almeno un punto formula_13 in cui la sua derivata sia formula_48.\nApplichiamo quindi il teorema di Rolle alla funzione formula_39, dal momento che ne soddisfa tutte le ipotesi:\nformula_50.\nSegue che\nformula_51\nOra si osserva che\nformula_52\nQuindi \nformula_53\ne il teorema \u00e8 cos\u00ec dimostrato.\nEstensioni.\nFunzioni definite in Rn.\nIl teorema rimane valido considerando funzioni definite in formula_54.\nSia formula_55 una funzione reale differenziabile su un aperto formula_56, siano formula_57 due punti di formula_58 tali che il segmento formula_59\nallora esiste formula_60 tale che\nformula_61\ndove con formula_62 indichiamo il gradiente di f.\nPer la dimostrazione \u00e8 sufficiente considerare la funzione\nformula_63 con formula_64\nderivabile sull'intervallo unitario perch\u00e9 composizione di due funzioni derivabili.\nFunzioni a valori in Rm.\nIl teorema non \u00e8 pi\u00f9 valido in questa forma per le funzioni a valori in formula_65. Infatti sebbene applicabile a ogni singola componente, non \u00e8 possibile garantire che ciascuna delle uguaglianze del teorema si verifichi contemporaneamente per lo stesso valore della variabile indipendente.\nIn questo caso il teorema \u00e8 valido se si accetta la seguente formulazione:\nSia formula_55 una funzione reale derivabile su un aperto formula_67, contenente il segmento formula_68,\nallora:\nformula_69\nEsempi di impiego (corollari).\nFunzioni aventi derivata identicamente nulla su un intervallo.\nSia formula_5 una funzione continua e derivabile definita in un intervallo formula_71, sia formula_72 la derivata di formula_5. Se formula_74 per ogni formula_31 interno ad formula_71, allora formula_5 \u00e8 costante in tale intervallo, cio\u00e8:\nDimostrazione.\nPrendiamo due punti distinti, formula_79 e formula_80 appartenenti all'intervallo formula_71.\nPossiamo applicare il teorema di Lagrange all'intervallo formula_82 ottenendo che\nDato che per ipotesi formula_74 per ogni formula_31, ne segue che\nVisto che formula_79 e formula_80 sono due punti arbitrari dell'intervallo, questo vale per ogni coppia di punti e quindi formula_89 per ogni formula_90 (cio\u00e8 formula_20 \u00e8 costante nell'intervallo).\nFunzioni aventi derivata uguale in un intervallo.\nSiano formula_5 e formula_18 due funzioni derivabili in un intervallo formula_71 e sia formula_95 per ogni formula_90. Allora le due funzioni differiscono per una costante formula_97, cio\u00e8\nDimostrazione.\nSi prenda formula_99. Per ipotesi si ha formula_100 per ogni formula_90. Allora per il corollario precedente sulle funzioni a derivata nulla, la funzione formula_102 \u00e8 costante nell'intervallo formula_71, cio\u00e8 formula_104 per un determinato formula_97, e quindi\nMonotonia a partire dalla derivata.\nIl teorema di Lagrange ci permette di stabilire la monotonia di una funzione derivabile in un certo intervallo, in base al segno della derivata.\nDerivata non negativa.\nSia formula_5 una funzione derivabile in formula_71. Se formula_109 formula_110, allora per ogni formula_111, con formula_112, si ha che formula_113.\nDimostrazione.\nPrendiamo due generici punti formula_114 e formula_115 appartenenti all'intervallo formula_71, con formula_112.\nPoich\u00e9 la funzione per ipotesi \u00e8 derivabile in tutti i punti dell'intervallo, e quindi \u00e8 anche continua, possiamo pensare di applicare il teorema di Lagrange a formula_118 ottenendo che\nDato che formula_109 formula_110 si ha che\nOra, dato che formula_112, per essere vera la formula appena scritta deve essere formula_113 e visto che questo vale per ogni coppia di punti appartenenti ad formula_71, possiamo concludere che la funzione \u00e8 monotona crescente nell'intervallo.\nDerivata positiva.\nSia formula_126 per ogni formula_31 appartenente all'intervallo formula_6. Allora per ogni formula_129 appartenenti all'intervallo formula_6 con formula_112 si ha che formula_132.\nDimostrazione.\nPrendiamo due generici punti formula_79 e formula_80 appartenenti all'intervallo chiuso formula_6 con formula_136.\nPoich\u00e9 la funzione per ipotesi \u00e8 derivabile in tutti i punti dell'intervallo, e quindi \u00e8 anche continua, possiamo pensare di applicare il teorema di Lagrange a un intervallo avente come estremi formula_79 e formula_80 ottenendo che\nDato che formula_126 per ogni formula_31 si ha che\nOra dato che formula_136 per essere vera la formula appena scritta deve essere formula_144 e visto che questo vale per ogni formula_79 e formula_80 appartenenti ad formula_6 possiamo concludere che la funzione \u00e8 monotona crescente.\nDerivata non positiva e derivata negativa.\nLe relative propriet\u00e0 sono inverse rispetto a quelle ottenute ai due punti precedenti e si ottengono semplicemente invertendo i segni delle diseguaglianze.\nStudio delle funzioni su un intervallo aventi derivata limitata.\nSe \"f\" \u00e8 una funzione continua e derivabile nell'intervallo formula_6 e la sua derivata prima formula_72 \u00e8 limitata in formula_6, ovvero esiste formula_151, si ha che formula_5 \u00e8 lipschitziana su formula_6.\nDimostrazione.\nConsideriamo due generici punti formula_79 e formula_80 appartenenti all'intervallo formula_6 tali che formula_136.\nDal momento che l'ipotesi ci garantisce che la funzione sia derivabile in tutti i punti dell'intervallo, cosa che ci garantisce anche la continuit\u00e0, possiamo applicare il teorema di Lagrange a un intervallo avente come estremi i due punti di prima, ottenendo che\nAdesso uniamo questa informazione alla limitatezza della derivata, dataci per ipotesi, dunque possiamo scrivere:\nMa siccome i punti possiamo sceglierli a nostro completo arbitrio tra tutti quelli presenti nell'intervallo, allora la pendenza della funzione risulter\u00e0 limitata, e quindi la funzione soddisfer\u00e0 la condizione di Lipschitz."}
{"id": "120787", "revid": "9282", "url": "https://it.wikipedia.org/wiki?curid=120787", "title": "Opzione (economia)", "text": ""}
{"id": "120790", "revid": "765341", "url": "https://it.wikipedia.org/wiki?curid=120790", "title": "Omeotermia", "text": "L'omeotermia (dal greco: \"homoios\" = simile; \"thermos\" = calore) \u00e8 la condizione caratteristica di quegli animali in grado di mantenere costante la propria temperatura corporea. Descrive un tipo di termoregolazione. Il suo contrario \u00e8 chiamato pecilotermia.\nUn animale omeotermo non \u00e8 necessariamente endotermo. Questi animali sono impropriamente chiamati \"a sangue caldo\". Animali omeotermi sono ad esempio gli uccelli ed i mammiferi, i quali si distinguono dagli animali pecilotermi come la maggior parte dei rettili, la cui temperatura dipende in gran parte dalla temperatura dell'ambiente in cui si trovano."}
{"id": "120794", "revid": "4", "url": "https://it.wikipedia.org/wiki?curid=120794", "title": "Derivato (economia)", "text": ""}
{"id": "120795", "revid": "4327", "url": "https://it.wikipedia.org/wiki?curid=120795", "title": "Rinocerontidi", "text": ""}
{"id": "120798", "revid": "124637069", "url": "https://it.wikipedia.org/wiki?curid=120798", "title": "Riverbero", "text": "In fisica e acustica il riverbero \u00e8 un fenomeno acustico legato alla riflessione dell'onda sonora da parte di un ostacolo posto davanti alla fonte sonora. Il riverbero ha aspetti negativi, come il rischio di mascheramento delle sillabe del parlato o del fraseggio musicale, e positivi, come il rinforzo dell'intensit\u00e0 della sorgente, a seconda della ricombinazione in fase o controfase dell'onda riflessa con quella emessa dalla sorgente (interferenza tra onde).\nPresupposti.\nDati questi presupposti, in uno spazio aperto si pu\u00f2 parlare di riverbero quando l'ostacolo si trova a meno di 17 metri dalla fonte del suono. Infatti, fino a questa distanza, il percorso dell'onda sonora dalla fonte all'ostacolo e ritorno \u00e8 inferiore a 34 metri e quindi il suono impiega meno di 1/10 di secondo per tornare al punto di partenza confondendosi nell'orecchio dell'ascoltatore con il suono originario.\nSe l'ostacolo si trova a pi\u00f9 di 17 metri di distanza dalla fonte, allora il ritardo del suono riflesso rispetto al suono diretto \u00e8 superiore a 1/10 di secondo e i due suoni risultano quindi distinti. In questo caso si parla di eco.\nIn uno spazio chiuso ampio come ad esempio una chiesa, a seguito di un suono secco, si possono udire le innumerevoli riflessioni che decrescono di intensit\u00e0 fino al silenzio. La riverberazione dipende dalla dimensione dell'ambiente e dalla natura delle pareti investite dal suono. Materiali diversi hanno coefficienti di assorbimento diversi. Inoltre le riflessioni su pareti di tipo diverso hanno intensit\u00e0 diverse a frequenze diverse.\nIl 29 ottobre 1898 il pioniere dell'acustica Wallace Clement Sabine propose una formula per il tempo di riverbero, definito come il numero di secondi necessari al suono per decadere di 60\u00a0dB (decibel) al di sotto del livello di intensit\u00e0 del suono originario.\nTempo di riverberazione secondo Sabine formula_1\n\u00e8 usato con: -un campo sonoro diffuso -locali di forma regolare -a simili -am &lt; 0,2\nTempo di riverberazione secondo Sabine corretta formula_2\n\u00e8 usato con: V&gt;1000\u00a0m\u00b3\ndove \"T\" \u00e8 il tempo espresso in secondi, \"V\" \u00e8 il volume dell'ambiente in metri cubi ed \"A\" \u00e8 l'assorbimento totale di tutte le pareti espressa in metri quadrati. A Wallace C. Sabine fu dedicata l'unit\u00e0 di misura dell'assorbimento acustico sabin, equivalente alla superficie di un Piede quadrato di superficie perfettamente assorbente.\nIl \"tempo di riverbero\", definito dalla norma ISO 3382 (1975), \u00e8 il tempo che trascorre finch\u00e9 la sua pressione sonora diminuisce di 60 decibel.\nTempo di riverberazione secondo Norris-Eyring\nformula_3\n\u00e8 usato con: -locali di forma qualsiasi -a simili\n-am &gt; 0,2\nTempo di riverberazione secondo Millington-Sette formula_4\n\u00e8 usato con: -ai diversi\nRiverberi artificiali.\nIl riverbero viene ricreato artificialmente per essere applicato durante spettacoli musicali o in studio di registrazione alla voce ed agli strumenti musicali per simulare esecuzioni musicali in spazi ampi o per conferire maggiore profondit\u00e0 ad un suono. Per simulare l'effetto del riverbero sono state realizzate soluzioni diverse nel tempo, beneficiando del progresso tecnologico.\nRiverbero a nastro.\nSi utilizza un particolare registratore/riproduttore a nastro magnetico che fa scorrere a velocit\u00e0 costante un anello di nastro dentro una meccanica dotata di una testina di registrazione fissa e di una di riproduzione mobile. La testina di riproduzione \u00e8 infatti montata su un meccanismo a vite che permette di variarne la distanza da quella di registrazione. Il segnale registrato dalla prima testina viene letto dalla seconda e miscelato all'originale generando l'effetto. Il tempo di ritardo dipende dalla distanza tra le due testine e permette di generare sia l'effetto riverbero sia l'effetto eco. Questi apparecchi sono ingombranti e pesanti. Come in ogni registrazione a nastro, si ha un rumore di fondo simile a un fruscio, nettamente superiore a quello prodotto con tecnologie digitali.\nRiverbero a tromba.\nSull'albero di un motore elettrico a velocit\u00e0 variabile vengono montati, sfasati tra loro di 180\u00b0, due microfoni inseriti in contenitori conici, detti \"trombe\" che ne aumentano la direzionalit\u00e0 schermandoli parzialmente dai rumori esterni. Il tutto \u00e8 inserito in una cassa acustica in cui un altoparlante, montato all'altezza dei microfoni rotanti, trasmette il suono che si vuole ritardare. Ruotando, i microfoni passano davanti all'altoparlante captando il suono e trasmettendolo al circuito di amplificazione. Il ritardo ottenuto \u00e8 inversamente proporzionale alla velocit\u00e0 di rotazione del motore regolabile dall'utilizzatore e permette di ottenere riverbero, eco e Leslie, un particolare effetto ottenuto dalla combinazione di ritardo e sfasamento delle frequenze dovuto all'effetto Doppler. I riverberi a tromba sono ingombranti e pesanti. La qualit\u00e0 del suono dipende dalla bont\u00e0 della componentistica, microfoni e altoparlanti, ed \u00e8 influenzata negativamente dal rumore generato per attriti meccanici dal motore e dal rumore esterno captato dai microfoni.\nRiverbero a molla.\nQuesto dispositivo, che nell'era della tecnologia digitale potrebbe apparire primitivo, in realt\u00e0 risulta tuttora ineguagliato per calore e profondit\u00e0. Il riverbero a molle, pur non essendo \u201crealistico\u201d se paragonato ai pi\u00f9 sofisticati processori da studio, conferisce al suono della chitarra quel caratteristico \u201calone\u201d caro ad intere generazioni di musicisti.\nIl segnale viene fatto passare, tramite un trasduttore, attraverso una spirale metallica (la molla). All'altro capo della molla un trasduttore equivalente al primo reimmette il segnale nel circuito di amplificazione miscelandolo a quello originale. Il segnale prelevato dal secondo trasduttore risulta leggermente ritardato rispetto a quello applicato al primo originando nell'orecchio dell'ascoltatore l'effetto del riverbero. Per ragioni di semplicit\u00e0 costruttiva ed esiguit\u00e0 di costi i moderni amplificatori per chitarra di piccole dimensioni sono spesso dotati di riverbero a molla, che viene alloggiato all'interno della cassa di risonanza. A differenza di altri strumenti, il suono della chitarra elettrica non risente particolarmente delle sfumature timbriche che questo tipo di effetto aggiunge al segnale originale.\nIl funzionamento del riverbero a molla \u00e8 basato sulla trasmissione del movimento applicato ad un capo della molla tramite un trasduttore che converte il segnale elettrico in un segnale meccanico. La molla vibra e trasmette il segnale meccanico attraverso le spire impiegando un certo tempo. All'altro capo della molla il segnale giunge quindi in leggero ritardo rispetto al capo di ingresso della molla stessa e viene riconvertito in segnale elettrico con un trasduttore solitamente realizzato tramite un nucleo ferromagnetico intimamente fissato al capo finale della molla ed immerso in un solenoide. Grazie alla legge di Faraday il movimento del nucleo magnetico posto all'interno del conduttore diverr\u00e0 un segnale elettrico.\nIl tempo di ritardo del sistema \u00e8 stabilito a priori dalla lunghezza della molla e dunque non \u00e8 modificabile dall'utilizzatore. Anche adottando molle di grande lunghezza, il massimo ritardo ottenibile \u00e8 dell'ordine dei millisecondi, quindi non \u00e8 possibile generare l'effetto eco, ma solo un riverbero accettabile. Se accidentalmente la scatola a molle viene scossa, i trasduttori captano il rumore delle molle che sbattono tra loro e contro le pareti della scatola stessa inviandolo al circuito di amplificazione.\nRiverbero a camera.\nSulla falsariga del riverbero a molla, in una scatola isolata acusticamente dall'esterno viene inserito un tubo curvato in maniera da creare il percorso pi\u00f9 lungo possibile. Ad un'estremit\u00e0 del tubo viene posto un piccolo altoparlante mentre all'altra estremit\u00e0 c'\u00e8 un microfono. Il suono emesso dall'altoparlante impiegher\u00e0 un certo tempo per percorrere tutto il tubo ed arrivare al microfono generando cos\u00ec il ritardo necessario. Come per il riverbero a molle, il tempo di ritardo non \u00e8 modificabile dall'utilizzatore ed \u00e8 comunque piuttosto breve. Il suono ottenuto da questa implementazione di riverbero \u00e8 di pessima qualit\u00e0.\nRiverbero digitale.\nIl segnale analogico viene digitalizzato ed immagazzinato in banchi di memoria RAM che viene utilizzata come la spirale metallica del riverbero a molla. Infatti i byte vengono fatti \"scorrere\" da un banco al successivo fino al raggiungimento dell'ultimo. Il segnale digitale prelevato dall'ultima memoria viene poi riconvertito in analogico e miscelato al segnale originale ottenendo l'effetto riverbero. Il tempo di ritardo ottenibile varia agendo sia sul numero di celle di memoria coinvolte nel processo, sia sulla temporizzazione del trasferimento dei dati da un banco all'altro. La grande capacit\u00e0 delle memorie RAM permette di raggiungere anche ritardi di parecchi secondi e quindi passare agevolmente da riverbero a eco. Esistono sul mercato circuiti integrati che comprendono i convertitori A/D e D/A, le memorie ed i circuiti di temporizzazione. Con un solo chip \u00e8 cos\u00ec possibile realizzare un'eco digitale in uno spazio ridottissimo e con pochissima componentistica esterna. La digitalizzazione del segnale e la sua successiva riconversione in forma analogica causano tuttavia una certa perdita di qualit\u00e0 del suono che dipende dalla bont\u00e0 del campionamento e che non \u00e8 completamente eliminabile. Molto diffusi anche i circuiti integrati detti 'bucket brigade' (catena di secchi) che non operano al loro interno una conversione da analogico a digitale e viceversa, ma sono formati da tantissime celle a condensatore che si caricano in sequenza con il valore di tensione campionato ad istanti regolari, analogicamente. Il valore della carica viene passato da un condensatore all'altro, da qui il nome di catena di secchi, fino a raggiungere l'uscita, impiegando un determinato tempo che sar\u00e0 il ritardo desiderato."}
{"id": "120799", "revid": "159980", "url": "https://it.wikipedia.org/wiki?curid=120799", "title": "Ciconiiformes", "text": " \nI Ciconiiformi (Ciconiiformes ) sono un ordine della classe degli uccelli.\nTassonomia.\nDall'aprile 2014 il Congresso ornitologico internazionale attribuisce all'ordine soltanto la famiglia Ciconiidae.\nIn passato venivano attribuite a quest'ordine anche le famiglie Threskiornithidae, Ardeidae, Scopidae e Balaenicipitidae, ora attribuite ai Pelecaniformes."}
{"id": "120804", "revid": "1610933", "url": "https://it.wikipedia.org/wiki?curid=120804", "title": "Rinoceronte bianco", "text": ""}
{"id": "120805", "revid": "1610933", "url": "https://it.wikipedia.org/wiki?curid=120805", "title": "Rinoceronte camuso", "text": ""}
{"id": "120807", "revid": "1714743", "url": "https://it.wikipedia.org/wiki?curid=120807", "title": "Valois", "text": "Quella dei Valois () fu una dinastia cadetta della casa dei Capetingi, che regn\u00f2 sul trono di Francia dal 1328 al 1589, con tredici re.\nSucceduta ai Capetingi in linea diretta, la dinastia deriv\u00f2 il suo nome dalla omonima piccola regione storica, situata a nord-est di Parigi, oggi facente parte dei dipartimenti di Aisne e Oise (Piccardia).\nStoria.\nCarlo, conte di Valois, era il fratello di Filippo IV di Francia il Bello, della famiglia dei Capetingi. Con la morte del terzo e ultimo figlio maschio di Filippo il Bello, nel 1328, si estinse la linea diretta capetingia e fu quindi fregiato del titolo di re di Francia il figlio maggiore di Carlo, Filippo VI, applicando la legge salica di successione, che escludeva l'ereditariet\u00e0 del trono in linea femminile.\nIl suo diritto alla successione venne per\u00f2 messo in discussione da Edoardo III d'Inghilterra, figlio di Isabella di Francia, la figlia di Filippo IV il Bello: la disputa tra i due pretendenti al trono sfoci\u00f2 nella secolare Guerra dei cent'anni, nel corso della quale una vasta area del territorio francese venne occupata dall'esercito inglese. Intorno al 1420, quando ormai sembrava che i Valois fossero stati sconfitti dai rivali inglesi, Giovanna d'Arco fece insorgere la popolazione e risollev\u00f2 le sorti del paese. La Francia ottenne la vittoria e la casata dei Valois venne ristabilita sul trono; durante il regno di Luigi XI la monarchia fu ulteriormente rafforzata.\nI successori cercarono di estendere il dominio francese all'Italia, ma non ottennero risultati duraturi. Francesco I, uno dei pi\u00f9 celebri re della dinastia dei Valois, fu un importante protettore dell'arte e della cultura rinascimentali. Durante gli ultimi decenni di regno dei sovrani di Valois, la Francia fu lacerata da lotte religiose. Alla dinastia dei Valois succedette un'altra casa cadetta dei Capetingi, la casata dei Borbone.\nI tredici sovrani di Valois (compresi i rami cadetti) furono:\nValois in linea diretta\nValois-Orl\u00e9ans\nValois-Angoul\u00eame\nRappresentazione genealogica.\n \u2502\n Luigi IX, \"il Santo\" (\u20201270) e Margherita di Provenza\n \u2514\u2500\u2500&gt;Roberto, conte di Clermont (\u20201317) e Beatrice di Borgogna-Borbone\n \u2502 \u2193\n \u2502 linea dei Borbone (il primo dei re di questa linea sar\u00e0 Enrico IV di Navarra (\u20201610), che salir\u00e0 al trono nel 1589\n \u2502\n \u2514\u2500\u2500&gt;Filippo III detto \"L'Ardito\" (\u20201285)\n \u2502 \u2193\n linea diretta dei Capetingi che prosegue con Filippo IV detto \"Il Bello\" (\u20201314) e termina \n \u2502 con Carlo IV (\u20201328)\n \u2514\u2500\u2500&gt; Carlo di Valois (\u20201328)\n Carlo di Valois\n \u2502 Con Filippo VI comincia il ramo diretto dei Valois\n \u2514\u2500\u2500&gt;Filippo VI (\u20201350)\n \u2514\u2500\u2500&gt;Giovanni II (\u20201364)\n \u2514\u2500\u2500&gt;Carlo V di Francia (\u20201380)\n \u2502 \u2514\u2500\u2500&gt;Carlo VI di Francia (\u20201422)\n \u2502 \u2514\u2500\u2500&gt;Carlo VII di Francia (\u20201463)\n \u2502 \u2514\u2500\u2500&gt;Luigi XI di Francia (\u20201483)\n \u2502 \u2514\u2500\u2500&gt;Carlo VIII di Francia (\u20201498)\n \u2514\u2500\u2500&gt; Luigi, duca d'Orl\u00e9ans (\u20201407)\n \u2502 \u2514\u2500\u2500&gt;Carlo di Valois-Orl\u00e9ans (\u20201465)\n \u2502 \u2502 Luigi XII, primo e unico re del Ramo Valois-Orl\u00e9ans\n \u2502 \u2514\u2500\u2500&gt;Luigi XII di Francia (\u20201515) \n \u2514\u2500\u2500&gt;Giovanni, conte di Agoul\u00eame (\u20201467)\n \u2514\u2500\u2500&gt;Carlo, conte di Agoul\u00eame (\u20201496)\n \u2502 con Francesco I comincia a regnare il ramo dei Valois-\n \u2502 Angoul\u00eame\n \u2514\u2500\u2500&gt; Francesco I di Francia (\u20201547)\n Francesco I di Francia\n \u2514\u2500\u2500&gt;Enrico II di Francia (\u20201559)\n \u2514\u2500\u2500&gt;Francesco II di Francia (\u20201560)\n \u2514\u2500\u2500&gt;Carlo IX di Francia (\u20201574)\n \u2514\u2500\u2500&gt;Enrico III di Francia (\u20201589)\nCon Enrico III termina la linea dei Valois. Risalendo \"per li rami\" il trono passer\u00e0 a Enrico IV di Francia, principe di Borbone, discendente da Roberto, conte di Clermont, figlio cadetto di Luigi IX di Francia."}
{"id": "120810", "revid": "1305772", "url": "https://it.wikipedia.org/wiki?curid=120810", "title": "Idra", "text": ""}
{"id": "120814", "revid": "1573940", "url": "https://it.wikipedia.org/wiki?curid=120814", "title": "Rhinoceros unicornis", "text": "Il rinoceronte indiano (Rhinoceros unicornis, ) \u00e8 un grosso mammifero perissodattilo che vive in Nepal ed in Assam, in India. \u00c8 confinato alle praterie di erba alta ed alle foreste delle colline ai piedi dell'Himalaya. Il rinoceronte indiano pu\u00f2 correre alla velocit\u00e0 di 40\u00a0km/h per brevi periodi di tempo ed \u00e8 anche un buon nuotatore. Ha udito ed olfatto eccellenti, ma ha vista relativamente scarsa.\nTassonomia.\nIl rinoceronte indiano fu il primo rinoceronte ad essere conosciuto dagli europei. Se Aristotele lo defin\u00ec \"asino selvatico\", per l'animale venne poi coniato il nome \"Rhinoceros\" (dal greco \u00abrhino\u00bb naso, \u00abkeros\u00bb corno, e \u00abontos\u00bb avente, ovvero \u00abche ha un corno sul naso\u00bb).\n\"Unicornis\" invece deriva dal latino (\u00abuni\u00bb uno e \u00abcornis\u00bb corno).\nIl rinoceronte indiano \u00e8 monotipico, il che vuol dire che non \u00e8 distinto in pi\u00f9 sottospecie. \"Rhinoceros unicornis\" fu la specie tipo della famiglia dei rinoceronti e venne classificato per la prima volta da Carolus Linnaeus nel 1758.\nEvoluzione.\nI rinoceronti ancestrali si separarono per la prima volta dagli altri Perissodattili nell'Eocene Inferiore. I confronti tra i vari DNA mitocondriali suggeriscono che gli antenati dei rinoceronti moderni si separarono dagli antenati degli Equidi circa 50 milioni di anni fa. La famiglia attuale, i Rinocerotidi, fece la sua prima comparsa nell'Eocene Superiore in Eurasia e gli antenati delle attuali specie di rinoceronti lasciarono l'Asia agli inizi del Miocene.\nI fossili pi\u00f9 antichi di \"Rhinoceros unicornis\" risalgono al Pleistocene Medio. Nel Pleistocene, il genere \"Rhinoceros\" era diffuso in tutta l'Asia sud-orientale e meridionale ed alcuni fossili sono stati ritrovati anche in Sri Lanka. Durante l'Olocene, alcuni rinoceronti continuarono a vivere nelle regioni occidentali, come il Gujarat ed il Pakistan, fino a 3201 anni fa.\nI rinoceronti indiani e di Giava, gli unici membri del genere \"Rhinoceros\", fecero la loro prima comparsa in Asia circa 3,3-1,6 milioni di anni fa. I dati molecolari, comunque, suggeriscono che queste specie si siano separate molto prima, intorno ad 11,7 milioni di anni fa. Nonostante appartengano al genere tipo, si ritiene che i rinoceronti indiani e di Giava non siano strettamente imparentati con le altre specie di rinoceronte. Vari studi hanno ipotizzato che siano pi\u00f9 strettamente imparentati con l'estinto \"Gaindetherium\" o \"Punjabitherium\". Una dettagliata analisi cladistica dei Rinocerotidi ha posto \"Rhinoceros\" e l'estinto \"Punjabitherium\" in un clade con \"Dicerorhinus\", il rinoceronte di Sumatra. Altri studi hanno suggerito che il rinoceronte di Sumatra sia pi\u00f9 strettamente imparentato con le due specie africane. Il rinoceronte di Sumatra pu\u00f2 essersi separato dagli altri rinoceronti asiatici 15 milioni di anni fa.\nDescrizione.\nLe sue dimensioni sono inferiori solo a quelle del rinoceronte bianco africano. In natura i maschi completamente sviluppati sono pi\u00f9 grandi delle femmine, pesando 2200\u20132600\u00a0kg. Le femmine di rinoceronte indiano pesano circa 1600\u00a0kg. Il rinoceronte indiano \u00e8 alto tra i 173 ed i 204 centimetri e pu\u00f2 misurare 396 centimetri di lunghezza. Il record venne registrato da un esemplare dal peso di circa 3500\u00a0kg.\nIl rinoceronte indiano ha un unico corno; questo \u00e8 presente sia nei maschi che nelle femmine, ma non nei giovani. Il corno, come le unghie umane, \u00e8 costituito da cheratina pura ed inizia a svilupparsi a circa 6 anni di et\u00e0. Nella maggior parte degli adulti il corno raggiunge una lunghezza di 25 centimetri, ma sono stati registrati anche corni di 57,2 centimetri. Il corno si incurva all'indietro verso il naso. \u00c8 generalmente di colore nero. Negli animali in cattivit\u00e0 \u00e8 frequentemente logorato ed \u00e8 ridotto ad uno spesso moncone.\nQuesti rinoceronti dall'aspetto preistorico hanno una spessa pelle di colore bruno-argento che diventa rosacea nei pressi delle grandi pieghe che ricoprono il corpo. I maschi sviluppano spesse pieghe sul collo. Gli arti anteriori e la schiena sono ricoperti da escrescenze simili a verruche. Hanno pochissimi peli, ad esclusione delle ciglia, delle orecchie e dei ciuffi sulla coda.\nIn cattivit\u00e0, quattro esemplari sono vissuti pi\u00f9 di 40 anni ed un esemplare ha raggiunto i 47.\nComportamento.\nQuesti rinoceronti vivono nelle praterie e nelle foreste rivierasche, ma a causa della distruzione dell'habitat in molte zone sono costretti a vivere su terreni coltivati. Sono creature soprattutto solitarie, ad eccezione delle madri con i piccoli e delle coppie riproduttive, nonostante talvolta si riuniscano nelle aree dove fanno il bagno. Sono territoriali; il territorio di un maschio si estende solitamente per 2-8 chilometri quadrati e si sovrappone a quello di altri esemplari. I maschi dominanti tollerano che altri maschi si spostino sul proprio territorio al di fuori della stagione degli amori, quando ingaggiano tra di loro pericolosi combattimenti. Sono attivi di notte e di primo mattino. Trascorrono il pomeriggio sguazzando in laghi, fiumi, stagni e pozzanghere per rinfrescarsi. Sono nuotatori estremamente capaci. Sono stati registrati pi\u00f9 di 10 tipi di vocalizzi.\nAd eccezione delle tigri, i rinoceronti indiani hanno pochi nemici naturali. Le tigri uccidono talvolta i piccoli incustoditi, ma grazie alle loro dimensioni i rinoceronti adulti sono meno vulnerabili. Comunque in alcuni casi sono state predate delle femmine adulte. L'unica vera minaccia per questi animali \u00e8 l'uomo, che caccia i rinoceronti soprattutto per divertimento o per utilizzarne il corno. Alcune specie di storni e di ardeidi si nutrono di invertebrati sulla pelle dei rinoceronti e sul terreno intorno ai loro piedi. \u00c8 noto che questi rinoceronti siano punti dalle mosche \"Tabanus\", un tipo di mosca cavallina. I rinoceronti sono inoltre vulnerabili alle malattie diffuse dai parassiti, come sanguisughe, zecche e nematodi. Sappiamo inoltre che questi colossi vengono colpiti dall'antrace e dalla setticemia, una malattia del sangue.\nAlimentazione.\nIl rinoceronte indiano \u00e8 un pascolatore. La sua dieta \u00e8 costituita quasi interamente da erba, ma si nutre anche di foglie, ramoscelli di alberi e arbusti, frutta e piante acquatiche sommerse e galleggianti.\nSi nutre durante la mattina e la sera. Il rinoceronte utilizza il suo labbro prensile per afferrare i fili d'erba, piegarli verso il basso, strapparne l'estremit\u00e0 e inghiottirli. Con erbe molto alte o con alberelli, il rinoceronte spesso cammina sulla pianta, piegandola con le zampe o con entrambi i fianchi, utilizzando il peso del suo corpo per portare l'apice della pianta a livello della bocca. Le madri utilizzano inoltre questa tecnica per rendere raggiungibile il cibo ai propri piccoli. Quando bevono inghiottono acqua per uno o due minuti alla volta; spesso bevono anche acqua mista ad urina di altri rinoceronti.\nVita sociale.\nI rinoceronti indiani formano una vasta gamma di raggruppamenti sociali. I maschi adulti sono generalmente solitari, ad eccezione di quando si accoppiano o combattono. Le femmine adulte, quando non hanno piccoli, sono invece molto pi\u00f9 solitarie. La madre rimane vicine ai propri figli per almeno quattro anni e talvolta permette al figlio maggiore di continuare ad accompagnarla anche dopo la nascita del nuovo arrivato. I maschi subadulti e le femmine formano raggruppamenti consistenti. Ai margini del territorio di un maschio dominante spesso si formano gruppi formati da due o tre giovani maschi, presumibilmente per trovare sicurezza nel numero. Le giovani femmine sono un po' meno socievoli dei maschi. I rinoceronti indiani formano anche raggruppamenti temporanei a breve termine, soprattutto quando la foresta viene allagata durante la stagione dei monsoni e nelle praterie tra marzo e aprile. Gruppi composti perfino da 10 rinoceronti - generalmente un maschio dominante con femmine e piccoli, ma nessun maschio subadulto - possono riunirsi insieme nelle pozze d'acqua.\nI rinoceronti indiani emettono una vasta gamma di vocalizzi. Sono state identificate almeno dieci distinte vocalizzazioni: grugniti, suoni simili ad un clacson, belati, ruggiti, squittii affannosi, muggiti, suoni acuti, gemiti, brontolii e sbuffi. Oltre ai rumori, il rinoceronte utilizza la comunicazione olfattiva. Spesso, quando vengono disturbati dagli osservatori, i maschi adulti urinano dietro di s\u00e9 perfino a 3-4 metri di distanza. Come tutti i rinoceronti, il rinoceronte indiano spesso defeca nei pressi di altre grandi pile di escrementi. Sulle piante dei piedi il rinoceronte indiano ha delle ghiandole secretrici che vengono usate per segnare la propria presenza in queste latrine. Alcuni maschi sono stati osservati camminare con la testa rivolta al suolo ad annusare, presumibilmente per seguire l'odore delle femmine.\nNelle aggregazioni, i rinoceronti indiani sono spesso amichevoli. Spesso si salutano facendo cenni con la testa o dondolandola qua e l\u00e0, arrampicandosi a vicenda sui fianchi, strofinando insieme i nasi o leccandosi. Talvolta combattono per gioco, rincorrendosi e giocando con ramoscelli tenuti in bocca. I maschi adulti sono sempre i primi a voler combattere. I combattimenti tra maschi dominanti sono la causa pi\u00f9 comune di mortalit\u00e0 per questi rinoceronti e durante il corteggiamento i maschi possono essere molto aggressivi anche nei riguardi delle femmine, cacciandole via per lunghe distanze e perfino ingaggiando con loro combattimenti faccia a faccia. Diversamente dai rinoceronti africani, il rinoceronte indiano combatte con gli incisivi, piuttosto che con il corno.\nRiproduzione.\nNegli zoo, le femmine iniziano ad accoppiarsi all'et\u00e0 di quattro anni, ma in natura non lo fanno solitamente prima di aver raggiunto i sei anni. Forse ci\u00f2 riflette il fatto che in natura le femmine hanno bisogno di essere abbastanza grandi per evitare di essere uccise dai maschi aggressivi. Il rinoceronte indiano ha un periodo di gestazione molto lento: circa 15,7 mesi. L'intervallo tra una nascita e l'altra \u00e8 di 34\u201351 mesi. In cattivit\u00e0, i maschi diventano sessualmente maturi all'et\u00e0 di cinque anni, ma in natura possono accoppiarsi solo i maschi dominanti e quindi i giovani non possono sperare di ottenere il predominio fino a che non saranno pi\u00f9 vecchi e pi\u00f9 grossi. Nel corso di uno studio durato cinque anni, l'unico rinoceronte che fu visto accoppiarsi non era pi\u00f9 giovane di 15 anni.\nAreale.\nQuesti rinoceronti un tempo vivevano in un'area che andava dal Pakistan fino alla Birmania e al Bangladesh e talvolta si spingevano perfino in Cina, ma a causa dell'influenza umana il loro areale si \u00e8 molto ridotto ed ora ne rimangono solamente piccole popolazioni in India nord-orientale e in Nepal.\nRiguardo all'abbondanza in passato di questa specie, Thomas C. Jerdon scrisse nel 1874 in \"Mammals of India\":\nPopolazione e minacce.\nNel XIX e agli inizi del XX secolo il rinoceronte indiano era cacciato in gran numero. Testimonianze della met\u00e0 del XIX secolo affermano che alcuni ufficiali militari nell'Assam uccisero ciascuno pi\u00f9 di 200 rinoceronti. Agli inizi del Novecento, gli ufficiali coloniali iniziarono a preoccuparsi della diminuzione del loro numero. Nel 1908 a Kaziranga, una delle zone preferite dai rinoceronti, la popolazione era scesa a soli 12 esemplari. Solo nel 1910, comunque, ne venne proibita la caccia in India.\nQuesto rinoceronte \u00e8 quello che si \u00e8 ripreso meglio dalle condizioni critiche in cui si trovava. A partire dai 100 esemplari rimasti agli inizi del Novecento la sua popolazione \u00e8 notevolmente aumentata, sebbene sia ancora minacciato.\nIl rinoceronte indiano viene cacciato illegalmente per il suo corno, ritenuto curativo e apportatore di vigore da alcuni popoli dell'Asia orientale e che talvolta viene inoltre utilizzato nella medicina tradizionale cinese e in altre medicine orientali. Un'altra minaccia alla sua sopravvivenza \u00e8 la distruzione dell'habitat. In natura ne rimangono meno di 2500 esemplari e la specie \u00e8 minacciata.\nI governi indiano e nepalese, grazie alla collaborazione del Fondo Mondiale per la Natura (WWF), hanno fatto notevoli passi avanti riguardo alla conservazione del rinoceronte indiano. Gli unici rifugi rimasti per questo colosso sono, in Assam, i parchi nazionali di Kaziranga, di Manas e di Orang, le riserve forestali di Pobitora (dove si incontra la maggiore densit\u00e0 di rinoceronti al mondo) e di Laokhowa (anche se in numero ridottissimo) e, in Nepal, il Parco nazionale reale di Chitwan.\nAndamento demografico della popolazione di \"Rhinoceros unicornis\". Fonti: vedi qua.\nIn cattivit\u00e0.\nI rinoceronti indiani sono stati talvolta addomesticati ed allevati nei circhi, ma rimangono comunque animali pericolosi ed imprevedibili. Inizialmente fu molto difficile farli riprodurre in cattivit\u00e0. Il primo caso conosciuto di nascita di un rinoceronte in cattivit\u00e0 avvenne a Kathmandu nel 1826, ma per vedere un'altra nascita in cattivit\u00e0 bisogner\u00e0 aspettare quasi 100 anni, quando nel 1925 ne nacque un altro a Calcutta. In Europa nessun rinoceronte si riprodusse con successo fino al 1956, ma nella seconda met\u00e0 del XX secolo gli zoo iniziarono a specializzarsi nella riproduzione di questi colossi. Cos\u00ec, dal 1983, sono nati in cattivit\u00e0 quasi 40 rinoceronti indiani. Oggi abbiamo un breeding programm affermato fra gli zoo europei il cui coordinatore \u00e8 lo zoo di Basilea (2017-EAZA).\nIl rinoceronte indiano nella cultura.\nIl rinoceronte indiano fu il primo rinoceronte ad essere largamente conosciuto al di fuori dell'areale di origine. Il primo rinoceronte a raggiungere l'Europa in tempi moderni arriv\u00f2 a Lisbona il 20 maggio 1515. Il re Manuele I del Portogallo progett\u00f2 di inviarlo a papa Leone X, ma il rinoceronte mor\u00ec in un naufragio a Porto Venere. &lt;br&gt;Prima di morire, comunque, un artista sconosciuto esegu\u00ec degli schizzi di questo rinoceronte. L'artista tedesco Albrecht D\u00fcrer vide gli schizzi, lesse le descrizioni e cre\u00f2 una xilografia del rinoceronte, nota in seguito come il Rinoceronte di D\u00fcrer. Nonostante il disegno presentasse alcune inesattezze anatomiche (ad esempio il piccolo corno sulla schiena), il suo schizzo divenne per secoli l'immagine duratura del rinoceronte nella cultura occidentale."}
{"id": "120815", "revid": "9282", "url": "https://it.wikipedia.org/wiki?curid=120815", "title": "Strumenti derivati", "text": ""}
{"id": "120817", "revid": "1543377", "url": "https://it.wikipedia.org/wiki?curid=120817", "title": "Dicerorhinus sumatrensis", "text": "Il rinoceronte di Sumatra (Dicerorhinus sumatrensis ), uno dei cinque rinoceronti esistenti, \u00e8 una specie della famiglia dei Rinocerotidi. \u00c8 l'unica specie del genere Dicerorhinus .\nCon un'altezza al garrese di 120 - 145 centimetri, una lunghezza di 250 centimetri e un peso di 500 - 800 chilogrammi, \u00e8 di gran lunga il rinoceronte pi\u00f9 piccolo. Come le specie africane, \u00e8 dotato di due corni; quello sul naso, di maggiori dimensioni, \u00e8 lungo solitamente 15 - 25 centimetri, mentre l'altro \u00e8 quasi sempre ridotto a un moncone. Gran parte del corpo \u00e8 ricoperta da una peluria marrone-rossastra.\nQuesto animale un tempo abitava le foreste pluviali, le paludi e le foreste della nebbia di India, Bhutan, Bangladesh, Birmania, Laos, Thailandia, Malaysia e Indonesia. In tempi storici si incontrava anche nelle regioni sud-occidentali della Cina, specialmente nel Sichuan. Ora \u00e8 gravemente minacciato e in natura ne rimangono solamente sei popolazioni di maggiore entit\u00e0: quattro a Sumatra, una nel Borneo e un'altra nella Malesia peninsulare. Il numero degli esemplari \u00e8 difficile da valutare, poich\u00e9 \u00e8 una creatura solitaria che si sposta molto attraverso il proprio areale, ma \u00e8 stato stimato che ne rimangano meno di 275. Il declino del rinoceronte di Sumatra va attribuito in prevalenza al bracconaggio per i suoi corni, di grandissimo valore nella medicina tradizionale cinese, valutati sul mercato nero non meno di 30.000 US$. Inoltre questa specie ha sofferto molto per la perdita dell'habitat: le foreste in cui viveva, infatti, sono state abbattute per ricavarne legname o per fare spazio alle coltivazioni.\nAl di fuori del periodo del corteggiamento e dell'allevamento dei piccoli, il rinoceronte di Sumatra si rivela una creatura solitaria. \u00c8 la specie di rinoceronte pi\u00f9 loquace e inoltre comunica con i propri simili calpestando il suolo con i piedi, piegando piccoli alberi o depositando escrementi. Conosciamo molto meglio le abitudini di questo rinoceronte rispetto a quelle del parimenti minacciato rinoceronte di Giava, soprattutto grazie ai 40 esemplari mantenuti in cattivit\u00e0 allo scopo di salvaguardare la specie, nonostante le poche informazione sulle procedure che avrebbero aiutato l'allevamento \"ex situ\". Sebbene un certo numero di rinoceronti sia morto una volta arrivato nelle varie destinazioni, e non sia stata prodotta alcuna prole per quasi 20 anni, i rinoceronti erano comunque tutti condannati nella loro foresta d'origine a causa del disboscamento in atto. Nel marzo 2016, un rinoceronte di Sumatra (della sottospecie del Borneo) \u00e8 stato avvistato nel Borneo indonesiano.\nIl ministero dell'Ambiente indonesiano ha avviato un conteggio ufficiale dei rinoceronti di Sumatra nel febbraio 2019, che dovrebbe essere completato in tre anni. Gli ultimi rinoceronti di Sumatra, maschio e femmina, conosciuti della Malesia sono morti rispettivamente a maggio e a novembre 2019. La specie \u00e8 ora considerata estinta localmente in Malesia e sopravvive solamente in Indonesia. Ne restano meno di 80. Secondo il World Wildlife Fund, il loro numero \u00e8 di 30 esemplari.\nTassonomia e sistematica.\nIl primo esemplare di rinoceronte di Sumatra di cui si abbia notizia venne ucciso in una localit\u00e0 a 16 chilometri di distanza da Fort Marlborough, nei pressi della costa occidentale di Sumatra, nel 1793. Alcune raffigurazioni dell'animale e una descrizione scritta vennero inviate all'allora presidente della Royal Society di Londra, il naturalista Joseph Banks, che nello stesso anno pubblic\u00f2 uno studio sull'esemplare. Fu solo nel 1814, comunque, che la specie ricevette un nome scientifico, da parte di Johann Fischer von Waldheim, uno scienziato tedesco curatore del Museo Statale Darwin di Mosca (Russia).\nIl nome scientifico \"Dicerorhinus sumatrensis\" deriva dai termini greci ' (, \u00abdue\u00bb), ' (, \u00abcorno\u00bb) e ' (, \u00abnaso\u00bb). Il nome \"sumatrensis\" deriva invece da Sumatra, l'isola indonesiana su cui questa specie venne scoperta per la prima volta. In origine Carlo Linneo aveva classificato tutti i rinoceronti nel genere \"Rhinoceros\" e proprio per questo motivo il primo nome con cui venne chiamata la specie fu \"Rhinoceros sumatrensis\". Poich\u00e9 aveva due corni, per\u00f2, nel 1828 Joshua Brookes ritenne giusto classificare il rinoceronte di Sumatra in un genere distinto da \"Rhinoceros\", che comprende solo specie con un unico corno, a cui dette nome \"Didermocerus\". Nel 1841 Constantin Wilhelm Lambert Gloger propose il nome \"Dicerorhinus\". John Edward Gray, invece, nel 1868, propose di chiamarlo \"Ceratorhinus\". Negli anni successivi il nome che ricevette maggior fortuna fu \"Didermocerus\", quello proposto per primo, ma nel 1977 il Codice internazionale di nomenclatura zoologica stabil\u00ec che bisognava utilizzare il nome \"Dicerorhinus\".\nIl rinoceronte di Sumatra viene suddiviso in tre sottospecie:\nEvoluzione.\nI rinoceronti ancestrali si separarono dagli altri Perissodattili nell'Eocene Inferiore. Le analisi del DNA mitocondriale fanno ipotizzare che gli antenati dei rinoceronti moderni si separarono dalla linea evolutiva che avrebbe portato agli Equidi circa 50 milioni di anni fa. L'attuale famiglia, i Rinocerotidi, fece la sua prima comparsa in Eurasia nell'Eocene Superiore e gli antenati delle specie attuali iniziarono a disperdersi nel resto del mondo nel Miocene.\nIl rinoceronte di Sumatra \u00e8 ritenuto la specie pi\u00f9 arcaica tra quelle oggi presenti e mostra molti tratti in comune con i suoi antenati del Miocene. I resti fossili fanno datare la comparsa del genere \"Dicerorhinus\" al Miocene Inferiore, 23 \u2013 16 milioni di anni fa. La datazione molecolare fa suggerire l'allontanamento di \"Dicerorhinus\" dalle altre quattro specie esistenti a non pi\u00f9 di 25,9 \u00b1 1,9 milioni di anni fa. Per spiegare le relazioni tra il rinoceronte di Sumatra e le altre specie attuali sono state fatte tre ipotesi. Una di queste sostiene che il rinoceronte di Sumatra sia maggiormente imparentato con i rinoceronti neri e bianchi dell'Africa, come testimonierebbe la presenza di due corni invece che di uno. Altri tassonomi considerano il rinoceronte di Sumatra un \"sister\" \"taxon\" dei rinoceronti indiano e di Giava, a causa degli areali cos\u00ec sovrapposti o vicini. Una terza ipotesi di pensiero, pi\u00f9 recente, ipotizza tuttavia la presenza di tre lignaggi separati, le due specie africane, le due asiatiche e il rinoceronte di Sumatra, separatisi tra loro intorno ai 25,9 milioni di anni fa; quale gruppo si sia separato dagli altri per primo, tuttavia, non \u00e8 ancora noto.\nA causa dell'aspetto cos\u00ec simile, in passato si credeva che il rinoceronte di Sumatra fosse imparentato da vicino con il rinoceronte lanoso (\"Coelodonta antiquitatis\"). Quest'ultimo, chiamato cos\u00ec per il folto mantello cos\u00ec simile a quello del rinoceronte di Sumatra, fece la sua prima comparsa in Cina e durante il Pleistocene superiore si diffuse su tutto il continente eurasiatico, dalla Corea alla Spagna. Sopravvisse all'ultima era glaciale, ma, come il mammut lanoso, scomparve completamente circa 10.000 anni fa. Malgrado alcune differenze morfologiche, recenti analisi molecolari hanno supportato l'ipotesi che le due specie siano \"sister taxa\". Molti resti fossili sono stati attribuiti a specie appartenenti a \"Dicerorhinus\", ma attualmente ne sopravvive solo una.\nDescrizione.\nUn rinoceronte di Sumatra adulto misura 120 \u2013 145 centimetri di altezza al garrese, \u00e8 lungo 250 centimetri e pesa 500 \u2013 800 chilogrammi, sebbene alcuni esemplari allevati negli zoo possano raggiungere anche i 1000 chilogrammi. Come le specie africane, \u00e8 dotato di due corni. Il pi\u00f9 grande \u00e8 quello situato sul naso; \u00e8 lungo generalmente solo 15 \u2013 25 centimetri, ma in un caso documentato ha raggiunto gli 81 centimetri. Il corno posteriore \u00e8 molto pi\u00f9 piccolo, non supera quasi mai i 10 centimetri, e spesso non \u00e8 altro che un moncone. Il corno sul naso viene detto anche corno anteriore, mentre quello pi\u00f9 piccolo viene detto frontale. Il colore di questi corni \u00e8 grigio scuro o nero. I maschi hanno corni pi\u00f9 lunghi delle femmine, sebbene per il resto non sia presente dimorfismo sessuale. In natura il rinoceronte di Sumatra pu\u00f2 vivere per 30 \u2013 45 anni, mentre il record di sopravvivenza in cattivit\u00e0 \u00e8 attribuito a una femmina della sottospecie \"lasiotis\", la quale mor\u00ec a 32 anni e 8 mesi di et\u00e0 presso lo Zoo di Londra nel 1900.\nSul corpo, dietro le zampe anteriori e prima di quelle posteriori, sono presenti due pieghe di pelle spessa. Un'altra piega pi\u00f9 piccola \u00e8 situata intorno al collo. Anche la pelle stessa \u00e8 molto spessa, 10 \u2013 16\u00a0mm, e almeno in natura sembra che non sia presente alcuna sorta di grasso sottocutaneo. Il pelo pu\u00f2 essere sia fitto (soprattutto negli esemplari giovanissimi) che rado, e solitamente \u00e8 di color marrone-rossastro. In natura \u00e8 molto difficile notarlo, poich\u00e9 i rinoceronti sono spesso ricoperti di fango. In cattivit\u00e0, invece, diventa pi\u00f9 folto e si fa pi\u00f9 ispido, probabilmente perch\u00e9 non lo strofina camminando attraverso la fitta vegetazione. Due ciuffi di peli pi\u00f9 lunghi si trovano attorno alle orecchie e alla fine della coda. Come tutti i rinoceronti, anche quello di Sumatra ha la vista molto scarsa. Tuttavia, \u00e8 piuttosto veloce e agile; si arrampica facilmente sui terreni montuosi e valica con comodit\u00e0 pendici scoscese e argini fluviali.\nDistribuzione e habitat.\nIl rinoceronte di Sumatra vive nelle foreste pluviali secondarie, sia di pianura che di montagna, nelle paludi e nelle foreste della nebbia. Predilige le regioni collinari vicine all'acqua, soprattutto vallate circondate da ripidi pendii con un fitto sottobosco. Un tempo il suo areale si spingeva senza interruzioni verso nord, fino alla Birmania, all'India orientale e al Bangladesh. Testimonianze non confermate lo riferivano presente anche in Cambogia, Laos e Vietnam. Attualmente la sua presenza \u00e8 accertata solamente nella Malaysia peninsulare, sull'isola di Sumatra e nel Sabah (Borneo). Alcuni conservazionisti sperano che qualche esemplare sopravviva ancora nella Birmania, ma tale ipotesi sembra piuttosto remota. I tumulti politici all'interno del Paese hanno finora impedito qualsiasi sopralluogo o studio dei possibili esemplari sopravvissuti.\nIl rinoceronte di Sumatra \u00e8 presente nel proprio areale in modo discontinuo, molto di pi\u00f9 degli altri rinoceronti asiatici, il che rende difficilissimo ai conservazionisti proteggere effettivamente i pochi esemplari rimasti. Sono note solamente sei aree in cui questo colosso sopravvive in maniera pi\u00f9 consistente: i parchi nazionali di Bukit Barisan Selatan, Gunung Leuser, Kerinci Seblat e Way Kambas a Sumatra, il Parco Nazionale di Taman Negara nella Malesia peninsulare e la riserva naturale di Tabin nel Sabah (Malaysia), sull'isola del Borneo.\nL'analisi genetica delle varie popolazioni ha permesso l'identificazione di tre differenti linee genetiche di rinoceronte di Sumatra. Il canale tra Sumatra e la Malaysia non ha costituito una barriera insormontabile per queste creature quanto i Monti Barisan; per questa ragione i rinoceronti della regione orientale di Sumatra sono molto pi\u00f9 simili geneticamente a quelli della Malesia peninsulare che non a quelli della regione occidentale dell'isola. Queste due popolazioni mostrano una cos\u00ec scarsa variabilit\u00e0 genetica che probabilmente sono rimaste unite tra loro per tutto il Pleistocene. Le popolazioni di Sumatra e Malesia, tuttavia, sono abbastanza simili tra loro da non fare risultare problematico un possibile incrocio tra le due. I rinoceronti del Borneo, invece, sono cos\u00ec diversi dagli altri che i conservazionisti genetici si sono gi\u00e0 mossi per evitare possibili incroci che potrebbero modificarne il patrimonio genetico. Questi studiosi hanno recentemente iniziato a studiare la diversit\u00e0 del patrimonio genetico all'interno di queste popolazioni, individuando vari microsatelliti. I primi risultati delle analisi hanno riscontrato livelli di variabilit\u00e0 all'interno delle popolazioni di rinoceronte di Sumatra paragonabili a quelli trovati nei pi\u00f9 numerosi rinoceronti africani, ma lo studio della diversit\u00e0 genetica di questa specie \u00e8 tuttora in atto.\nBiologia.\nTranne che nel periodo del corteggiamento e dell'allevamento dei piccoli, il rinoceronte di Sumatra \u00e8 una creatura solitaria e territoriale. I territori dei maschi possono estendersi anche per 50\u00a0km2, mentre quelli delle femmine sono vasti generalmente 10 \u2013 15\u00a0km2. I territori delle femmine sembrano essere sempre ben distanziati tra loro; quelli dei maschi, invece, tendono spesso a sovrapporsi. Sembra che i rinoceronti di Sumatra non combattano mai tra loro per difendere i propri territori. I confini del territorio vengono segnalati grattando il suolo con le zampe, piegando alberelli in modo caratteristico e depositando cumuli di escrementi. Il rinoceronte di Sumatra \u00e8 pi\u00f9 attivo nei momenti in cui si nutre, all'alba e poco dopo il crepuscolo. Trascorre il giorno rinfrescandosi in pozze di fango o riposando. Durante la stagione delle piogge si sposta verso altitudini pi\u00f9 elevate, per poi fare ritorno in pianura nei mesi pi\u00f9 freddi.\nQuesta specie trascorre molte ore del giorno stando immersa in pozze di fango. Se queste non sono disponibili, scava profonde depressioni con le zampe e i corni. Cos\u00ec facendo il rinoceronte si mantiene al fresco e protegge la pelle da ectoparassiti e altri insetti. Gli esemplari in cattivit\u00e0, privati della possibilit\u00e0 di fare questi bagni quotidiani, hanno rapidamente sviluppato screpolamento e infiammazione della pelle, suppurazioni, disturbi agli occhi e infiammazioni delle narici; molti di essi, infine, sono morti. Uno studio di 20 mesi sui bagni di fango fatti dal rinoceronte ha dimostrato che questo animale visita non pi\u00f9 di tre pozze per volta. Dopo 2 - 12 settimane che utilizza la stessa pozza, il rinoceronte la abbandona. Generalmente il colosso si immerge in questi stagni intorno a mezzogiorno e vi rimane per due o tre ore prima di andare alla ricerca di cibo. Sebbene negli zoo il rinoceronte di Sumatra sia stato visto trascorrere nelle pozze meno di 45 minuti al giorno, gli studi effettuati in natura hanno dimostrato che ogni giorno rimane immerso per 80-300 minuti (in media 166).\nLe opportunit\u00e0 di studiare l'epidemiologia del rinoceronte di Sumatra sono molto rare. Nel XIX secolo alcuni esemplari in cattivit\u00e0 sono morti a causa di infezioni causate da zecche e \"Gyrostigma\". La specie si \u00e8 inoltre dimostrata vulnerabile alla surra, una malattia ematica causata dai tripanosomi e trasmessa dai tafani; nel 2004 tutti e cinque gli esemplari presenti al Centro per la Conservazione del Rinoceronte di Sumatra, affetti da questa malattia, morirono dopo un periodo di 18 giorni. Escluso l'uomo, il rinoceronte di Sumatra non ha predatori. Tigri e cuon sono in grado di uccidere i piccoli, ma questi rimangono sempre a stretto contatto con la madre e la frequenza delle uccisioni \u00e8 sconosciuta. Sebbene l'areale del rinoceronte si sovrapponga a quello di elefanti e tapiri, queste specie non sembrano competere tra loro per il cibo o per l'habitat. Anzi, \u00e8 noto che gli elefanti (\"Elephas maximus\") e i rinoceronti condividano l'utilizzo degli stessi sentieri, utilizzati a loro volta anche da specie pi\u00f9 piccole, come cervi, cinghiali e cuon.\nIl rinoceronte di Sumatra mantiene sgombri i sentieri che attraversano il suo territorio. Questi possono essere di due tipi: sentieri principali utilizzati da generazioni di esemplari per spostarsi tra le aree pi\u00f9 importanti dell'areale, come i depositi di sale, o tra zone separate da terreni inospitali e sentieri pi\u00f9 piccoli, spesso ricoperti dalla vegetazione, utilizzati per spostarsi all'interno delle aree di foraggiamento. Alcuni sentieri intersecano fiumi profondi anche 1,5 metri e larghi 50 metri. Spesso la corrente di questi fiumi \u00e8 molto forte, ma il rinoceronte \u00e8 un ottimo nuotatore. Nelle aree popolate dai rinoceronti, la relativa assenza di pozze di fango nelle vicinanze dei fiumi indica che spesso questi animali fanno il bagno nel fiume invece del classico bagno di fango.\nAlimentazione.\nIl rinoceronte di Sumatra si nutre soprattutto poco prima del crepuscolo e nelle ore del mattino. \u00c8 un brucatore e la sua dieta \u00e8 composta da giovani alberelli, foglie, frutti, ramoscelli e germogli. Ogni esemplare pu\u00f2 consumare fino a 50 chilogrammi di cibo al giorno. I ricercatori hanno identificato pi\u00f9 di 100 specie di vegetali consumate da questa specie, soprattutto grazie all'analisi delle deiezioni. La maggior parte della dieta \u00e8 composta da giovani alberelli con un diametro del tronco di 1-6 centimetri. Generalmente il rinoceronte schiaccia questi arboscelli con il peso del corpo, camminandoci sopra, per poi mangiarne le foglie. Molte delle specie consumate si trovano solo in percentuali molto basse, il che indica che il rinoceronte varia molto la dieta e la nutrizione a seconda delle localit\u00e0. Tra le piante pi\u00f9 comuni ricordiamo molte specie appartenenti alle famiglie di Euforbiacee, Rubiacee e Melastomatacee. Le specie pi\u00f9 comuni in assoluto, tuttavia, appartengono a \"Eugenia\".\nLa dieta del rinoceronte di Sumatra \u00e8 ricca di fibre e piuttosto carente di proteine. Le saline sono molto importanti per la nutrizione dell'animale. Queste si trovano nei pressi di sorgenti calde, infiltrazioni di acqua salata o vulcani di fango. Esse, inoltre, giocano anche un ruolo di importanza sociale: verso le saline, infatti, si dirigono i maschi attratti dall'odore delle femmine in estro. Alcuni rinoceronti, tuttavia, vivono in aree dove le saline non sono molto frequenti; altri, invece, anche se abitano nei pressi di esse, non sono soliti sfruttarle. Forse questi esemplari ricavano i minerali necessari da vegetali che ne sono particolarmente ricchi.\nComunicazione.\nIl rinoceronte di Sumatra \u00e8 la specie pi\u00f9 vocale della sua famiglia. Le osservazioni effettuate negli zoo hanno riscontrato che questo animale emette vocalizzi quasi costantemente ed \u00e8 noto che faccia altrettanto anche in natura. Emette tre tipi di suoni ben distinti: \"eeps\", \"whales\" e \"whistle-blows\". L\"'eep\", un breve guaito di un secondo di durata, \u00e8 il suono pi\u00f9 comune. Il \"whale\" (balena), chiamato cos\u00ec per la sua somiglianza ai vocalizzi della megattera (\"vedi\": Canto delle balene), \u00e8 il secondo richiamo pi\u00f9 comune ed \u00e8 quello pi\u00f9 simile a un canto. Ha toni variabili e dura 4-7 secondi. Il \"whistle-blow\" (fischio-scoppio) viene detto cos\u00ec perch\u00e9 consiste in una sorta di fischio di due secondi seguito immediatamente da uno scoppio d'aria. \u00c8 il vocalizzo pi\u00f9 rumoroso, tanto da fare vibrare le sbarre di ferro dei recinti degli zoo dove i rinoceronti vengono studiati. Lo scopo di questi vocalizzi \u00e8 sconosciuto, ma, sulla base dei suoni emessi da altri ungulati, \u00e8 stato ipotizzato che possano comunicare un pericolo, la disponibilit\u00e0 sessuale o semplicemente segnalare la presenza. Il \"whistle-blow\" pu\u00f2 essere udito a grande distanza perfino nella fitta boscaglia dove il rinoceronte di Sumatra \u00e8 solito vivere. Un vocalizzo della stessa intensit\u00e0 emesso dagli elefanti si \u00e8 rivelato udibile anche a 9,8 km di distanza e si ritiene che anche il \"whistle-blow\" possa avere la stessa caratteristica. Talvolta questo rinoceronte gira attorno ad alberelli dei quali non si nutre. Si ritiene che anche queste rotazioni, effettuate quasi sempre dove si intersecano due sentieri, costituiscano una qualche forma sconosciuta di comunicazione.\nRiproduzione.\nLe femmine di rinoceronte di Sumatra divengono sessualmente mature all'et\u00e0 di 6-7 anni, mentre i maschi lo diventano attorno ai 10. Il periodo di gestazione \u00e8 di circa 15-16 mesi. Il piccolo, che pesa alla nascita circa 40\u201360\u00a0kg, \u00e8 svezzato dopo circa 15 mesi, ma trascorre i primi 2-3 anni di vita in compagnia della madre. In natura, l'intervallo tra una nascita e l'altra \u00e8 stato stimato a circa 4-5 anni; l'allevamento dei piccoli allo stato selvatico, comunque, non \u00e8 mai stato studiato.\nGrazie agli studi in cattivit\u00e0, conosciamo molto bene le abitudini riproduttive del rinoceronte di Sumatra. L'approccio sessuale inizia con un corteggiamento caratterizzato da incremento delle vocalizzazioni, sollevamento della coda, frequenti minzioni e aumento del contatto fisico: sia il maschio che la femmina si danno piccoli colpetti con il muso sulla testa e sui genitali. Il rituale di corteggiamento \u00e8 molto simile a quello osservato nel rinoceronte nero. Spesso i giovani maschi di rinoceronte di Sumatra sono troppo aggressivi nei confronti delle femmine e nel corso del corteggiamento possono ferirle o perfino ucciderle. In natura una femmina pu\u00f2 fuggire via dalle attenzioni di un maschio troppo aggressivo, ma nei piccoli recinti dei giardini zoologici questo non \u00e8 possibile; l'impossibilit\u00e0 di scappare dai maschi aggressivi pu\u00f2 avere contribuito in parte allo scarso successo dei programmi di riproduzione in cattivit\u00e0.\nIn base alle osservazioni \u00e8 stato visto che il periodo di estro, durante il quale la femmina \u00e8 ricettiva nei confronti del maschio, dura circa 24 ore e si ripete ogni 21 - 25 giorni. Gli esemplari dello Zoo di Cincinnati sono stati visti copulare per 30-50 minuti, proprio come i rinoceronti di altre specie; gli studiosi del Centro per la Conservazione del Rinoceronte di Sumatra, in Malesia, hanno invece osservato copule pi\u00f9 brevi. Dal momento che gli accoppiamenti allo Zoo di Cincinnati hanno portato spesso al concepimento e siccome molti altri rinoceronti hanno periodi copulatori piuttosto lunghi, si ritiene che i rapporti prolungati facciano parte del comportamento naturale della specie. Sebbene i ricercatori siano riusciti a fare accoppiare con successo coppie di rinoceronti di Sumatra, tutte le gravidanze sono fallite per vari motivi, fino al 2001, anno della prima nascita in cattivit\u00e0 di un esemplare di questa specie; gli studi effettuati allo Zoo di Cincinnati hanno scoperto che l'ovulazione \u00e8 indotta dall'accoppiamento e che questa specie ha inoltre livelli di progesterone non valutabili. Il successo del 2001 \u00e8 stato ottenuto somministrando a una femmina gravida del progestinico supplementare.\nConservazione.\nUn tempo il rinoceronte di Sumatra era piuttosto numeroso in tutta l'Asia sud-orientale. Attualmente si stima che ne siano rimasti solamente 275 esemplari. Sebbene non sia cos\u00ec raro quanto quello di Giava, ha subito notevolmente gli effetti del bracconaggio e della distruzione dell'habitat e le popolazioni rimaste sono piccole e frammentate; i rinoceronti di Giava, d'altro canto, appartengono tutti a un'unica numerosa popolazione localizzata nella penisola giavanese di Ujung Kulon. Mentre il numero dei rinoceronti di Ujung Kulon \u00e8 rimasto relativamente stabile, si ritiene che quello dei rinoceronti di Sumatra continui a diminuire. Il suo attuale status di specie in pericolo critico \u00e8 dovuto soprattutto al bracconaggio e alla distruzione delle foreste pluviali. Gran parte del suo areale \u00e8 attualmente situato sulle inaccessibili aree montuose dell'Indonesia.\nIl bracconaggio, sebbene non costituisca una minaccia importante come per le specie africane (in termini di numero di animali uccisi), \u00e8 un fattore di rischio da non sottovalutare, poich\u00e9 i commercianti ritengono che se la specie divenisse via via pi\u00f9 rara, il prezzo del suo corno, stimato oggi a 30.000 $ il chilo, salirebbe a cifre ulteriormente elevate. I cacciatori europei non hanno mai cacciato intensamente questa specie. Il rinoceronte di Sumatra \u00e8 difficile da avvistare e da cacciare (un ricercatore sul campo trascorse sette settimane in un rifugio su un albero nei pressi di una salina senza mai avvistarne uno), cos\u00ec i bracconieri sono costretti a utilizzare trappole con lance e buche nel terreno. Negli anni '70 venne documentato, tra gli indigeni di Sumatra, l'utilizzo di varie parti del corpo del rinoceronte; il corno, per esempio, veniva usato come amuleto, dal momento che si credeva proteggesse dai veleni. La carne essiccata veniva usata come farmaco contro diarrea, lebbra e tubercolosi. L'\u00abolio di rinoceronte\u00bb, una miscela ottenuta lasciando immerso per alcune settimane un cranio di questo animale nell'olio di cocco, veniva utilizzato come trattamento per le malattie della pelle. Non \u00e8 chiaro se l'esistenza di queste pratiche e la credenza in esse persista tuttora. In passato si credeva che il corno di rinoceronte venisse usato come afrodisiaco, ma non \u00e8 cos\u00ec: la medicina tradizionale cinese, infatti, non l'ha mai utilizzato per tale scopo.\nLe foreste pluviali di Indonesia e Malesia, rifugio del rinoceronte di Sumatra, sono anche oggetto delle mire delle compagnie di legname, legali e illegali, a causa della qualit\u00e0 dei legni duri ivi presenti. Essenze rare come il merbau (\"Intsia bijuga\"), il meranti (gen. \"Shorea\") e il semaram (gen. \"Palaquium\") sono molto quotati, fino a 1800 $ il m3, sul mercato internazionale. Applicare le leggi contro il disboscamento illegale \u00e8 difficilissimo, poich\u00e9 gli uomini vivono all'interno o nelle vicinanze delle stesse foreste abitate dal rinoceronte. Il Maremoto dell'oceano Indiano del 2004 \u00e8 stato usato come pretesto per giustificare nuovi abbattimenti. Sebbene i legni duri delle foreste pluviali dove sopravvivono gli ultimi rinoceronti di Sumatra vengano immessi sul mercato internazionale e non utilizzati localmente, il numero delle richieste di abbattimento \u00e8 aumentato drammaticamente a causa dello tsunami.\nIn cattivit\u00e0.\nSebbene sia sempre stato raro il rinoceronte di Sumatra \u00e8 un ospite occasionale degli zoo da quasi un secolo e mezzo. Lo zoo di Londra acquist\u00f2 due di questi animali nel 1872. Uno di essi, una femmina chiamata \"Begum\", era stata catturata nei pressi di Chittagong nel 1868 e sopravvisse in cattivit\u00e0 fino al 1900, facendo registrare il record di maggior longevit\u00e0 in cattivit\u00e0 per la sua specie. Nello stesso periodo Philip Lutley Sclater, segretario della Societ\u00e0 Zoologica di Londra, citava come primo rinoceronte di Sumatra allevato in cattivit\u00e0 un esemplare presente presso il Giardino Zoologico di Amburgo gi\u00e0 dal 1868. Prima dell'estinzione della sottospecie \"Dicerorhinus sumatrensis lasiotis\", almeno sette esemplari a essa appartenenti vennero ospitati presso zoo e circhi. Il rinoceronte di Sumatra, tuttavia, non riusciva a riprodursi al di fuori dell'habitat originario. Un piccolo nacque nel 1889 presso lo Zoo di Calcutta, ma nel corso dell'intero XX secolo nessun rinoceronte di Sumatra sarebbe mai nato in uno zoo. Nel 1972, l'unico esemplare rimasto in cattivit\u00e0, mor\u00ec allo Zoo di Copenaghen.\nNonostante tutti i fallimenti precedenti, agli inizi degli anni '80 alcune organizzazioni conservative iniziarono un programma di riproduzione in cattivit\u00e0. Tra il 1984 e il 1996, nel corso di questo programma di conservazione \"ex situ\", 40 rinoceronti di Sumatra vennero trasportati dal loro habitat natio in zoo e riserve di tutto il mondo. Sebbene inizialmente le speranze di una buona riuscita fossero alte e malgrado tutti gli studi effettuati sulla specie, alla fine degli anni '90 non era nato ancora alcun piccolo e i sostenitori del programma concordarono all'unanimit\u00e0 che esso era stato un fallimento. Nel 1997, il gruppo di specialisti in rinoceronti asiatici della IUCN, che avevano in passato appoggiato il programma, dichiararono che tale progetto non era stato in grado \u00abnemmeno di mantenere gli animali entro limiti accettabili di mortalit\u00e0\u00bb, dato che, oltre a non avere mai dato alla luce un piccolo, venti degli esemplari catturati erano morti. Nel 2004, un'epidemia di surra scoppiata presso il Centro per la Conservazione del Rinoceronte di Sumatra uccise tutti gli esemplari in cattivit\u00e0 della Malesia peninsulare.\nNegli Stati Uniti, a partire dal 1997, erano rimasti solo tre esemplari: una femmina allo Zoo di Los Angeles, un maschio allo Zoo di Cincinnati e un'altra femmina allo Zoo del Bronx. Per un ultimo tentativo i tre furono trasferiti a Cincinnati. Dopo anni di fallimenti, la femmina di Los Angeles, \"Emi\", rimase incinta per la sesta volta, dopo essersi accoppiata con il maschio \"Ipuh\". Tutte le altre cinque gravidanze precedenti si erano risolte con un nulla di fatto. I ricercatori dello zoo, per\u00f2, avendo imparato molto dai precedenti fallimenti, sottoposero la femmina a un trattamento a base di ormoni ed \"Emi\" finalmente dette alla luce un maschio in piena salute, che venne chiamato \"Andalas\" (un termine letterario indonesiano per indicare Sumatra), nel settembre del 2001. \"Andalas\" era il primo rinoceronte di Sumatra che nasceva in cattivit\u00e0 da 112 anni. Successivamente, il 30 luglio 2004, fu seguito da una femmina, chiamata \"Suci\" (\u00abpura\u00bb in indonesiano). Il 29 aprile 2007 \"Emi\" partor\u00ec per la terza volta, mettendo al mondo un altro maschio, \"Harapan\" (\u00absperanza\u00bb in indonesiano), soprannominato \"Harry\". Nel 2007 \"Andalas\", ospitato presso lo Zoo di Los Angeles, fece ritorno a Sumatra per prendere parte a un programma di riproduzione insieme ad altre femmine in perfetta salute.\nMalgrado i recenti successi ottenuti a Cincinnati, il programma di riproduzione in cattivit\u00e0 \u00e8 rimasto controverso. I suoi sostenitori sostengono che gli zoo hanno aiutato i progetti di conservazione studiando le abitudini riproduttive della specie, rendendo manifesta al pubblico la sua situazione, istruendo i visitatori e donando risorse finanziarie alle associazioni conservative di Sumatra. Secondo gli oppositori, invece, le perdite sono state troppo grandi: il programma \u00e8 stato troppo costoso e la rimozione di rinoceronti dal loro habitat, seppur temporanea, avrebbe alterato il loro ruolo ecologico; inoltre, essi sostengono che il tasso riproduttivo degli esemplari in cattivit\u00e0 non sar\u00e0 mai elevato quanto quello degli ospiti di un'area naturale ben protetta. Nell'ottobre 2015 Harapan, l'ultimo rinoceronte dell'emisfero occidentale, ha lasciato lo zoo di Cincinnati per tornare in Indonesia.[86]\nNell'agosto 2016, in Malesia erano rimasti solo tre rinoceronti di Sumatra, tutti mantenuti in cattivit\u00e0 nello stato orientale di Sabah: un maschio di nome Tam e due femmine di nome Puntung e Iman. Nel giugno 2017, Puntung \u00e8 stata soppressa a causa di un cancro alla pelle. Tam \u00e8 morto il 27 maggio 2019 e Iman \u00e8 morta di cancro il 23 novembre 2019 al Borneo \"Rhino Sanctuary\". La specie si \u00e8 estinta in Malesia, sua terra natale nel 2019.\nIn Indonesia, nel frattempo, un settimo rinoceronte ha incrementato il gruppo presso il \"Sumatran Rhino Sanctuary\", in Way Kambas NP. Una femmina \u00e8 nata il 12 maggio 2016.\nNella cultura di massa.\nOltre che per i pochi individui ospitati negli zoo e raffigurati sui libri, il rinoceronte di Sumatra \u00e8 rimasto poco noto al grande pubblico, essendo stato superato dai pi\u00f9 comuni rinoceronti indiani, neri e bianchi. Recentemente, tuttavia, riprese di questa creatura effettuate nel suo habitat naturale e nei centri di riproduzione hanno fatto la loro comparsa in alcuni documentari naturalistici. Le riprese pi\u00f9 lunghe possono essere viste nel documentario della Asia Geographic \"The Littlest Rhino\". Il rinoceronte di Sumatra fa la sua comparsa anche in \"The Forgotten Rhino\" della Natural History New Zealand, un documentario del 2001 di Alain Compost, che per\u00f2 mostra essenzialmente il rinoceronte di Giava e quello indiano.\nAnche se la sua presenza era documentata da escrementi e tracce, le prime immagini di un rinoceronte del Borneo risalgono all'aprile del 2006, quando le trappole fotografiche dei conservazionisti catturarono un adulto in perfetta salute nelle giungle del Sabah, nel Borneo malese. Il 24 aprile 2007 venne annunciato che le fotocamere avevano ripreso anche il primo video mai fatto di un rinoceronte del Borneo in natura. La ripresa, effettuata di notte, mostra un esemplare che mangia, scruta tra il fogliame della giungla e annusa la fotocamera. Il World Wildlife Fund, a cui si devono le riprese, utilizz\u00f2 il filmato allo scopo di convincere i governanti locali a fare dell'area una zona per la conservazione dei rinoceronti. Da allora il monitoraggio \u00e8 continuato, grazie all'installazione di cinquanta nuove fotocamere, e nel febbraio del 2010 \u00e8 stata ripresa anche una femmina gravida.\nTra la met\u00e0 del XIX secolo e gli inizi del XX i naturalisti e i cacciatori coloniali raccolsero un gran numero di leggende sul rinoceronte di Sumatra. In passato, in Birmania era molto diffusa la credenza che il rinoceronte di Sumatra mangiasse il fuoco. Le leggende raccontano di rinoceronti mangiafuoco che seguono le scie di fumo fino alla loro origine, quasi sempre fuochi degli accampamenti, attaccando i villaggi. Sempre nello stesso Paese si riteneva che il periodo migliore per cacciare questo animale fosse verso i primi di luglio, quando i rinoceronti si riunivano sotto la luna piena. In Malesia si diceva che il corno del rinoceronte era cavo e che poteva essere usato come una sorta di boccaglio per respirare aria e schizzare acqua. In Malesia e a Sumatra un tempo si credeva che il rinoceronte perdesse il suo corno ogni anno e che lo seppellisse sottoterra. In Borneo si diceva che il rinoceronte avesse strane abitudini carnivore: dopo avere defecato in un torrente si voltava e mangiava i pesci che aveva stordito con i suoi escrementi."}
{"id": "120819", "revid": "3732", "url": "https://it.wikipedia.org/wiki?curid=120819", "title": "Castellina (musicista)", "text": "Biografia.\nRoberto Giraldi \u00e8 nato a Castellina, una frazione sulle colline di Brisighella (RA) il 1\u00ba febbraio del 1920. Il suo nome d'arte viene proprio da questo piccolo borgo.\nFin da bambino dimostr\u00f2 talento nel suonare la fisarmonica. Allievo del maestro della banda di Fognano (2\u00a0km da Castellina), studi\u00f2 musica e impar\u00f2 a suonare il clarinetto in La, per poi tornare alla fisarmonica, che rimase lo strumento della sua vita. Inizi\u00f2 la sua carriera allietando sagre e feste di piazza. Nel 1937 vinse un concorso per fisarmonicisti e ottenne in premio una fisarmonica professionale. Da allora approfond\u00ec la conoscenza dello strumento, tanto da diventare uno dei pi\u00f9 famosi fisarmonicisti nazionali.\nNel secondo dopoguerra diede vita alla sua prima orchestra insieme col sassofonista Giovanni Pasi (Faenza, 1922-1982). Nel 1951 Pasi accetta l'offerta di un'altra orchestra. Castellina cre\u00f2 una nuova formazione, \u00abGiraldi-Gino K\u00bb con il chitarrista imolese Gino Golinelli (\"Gino K\"). Al sax e clarinetto si esibisce il giovanissimo Germano Montefiori. Alla fine degli anni 1950 Castellina contatta Giovanni Pasi e lo convince a rientrare nella sua orchestra. Inizia la storia dell'orchestra Castellina-Pasi. Roberto Giraldi scrisse circa 500 brani e molti di essi furono eseguiti in tutto il mondo: il suo pi\u00f9 grande successo si intitola \"Tutto pepe\" (1975). Nel 1978 registra due album, \"Casetta del mio paese\" e \"Amici della notte\", che lo portano ad ottenere il primo di due dischi d'oro.\nOltre che fisarmonicista, Roberto Giraldi \u00e8 stato anche un compositore di brani \"ballabili\" (\"Il Valzerone\", \"Il campanello\", \"Folle sentimento\", \"Santa Monica\", \"Estiva\", \"Sombrero\") e, assieme all'autore Carlo Ferrini, anche di canzoni ugualmente popolari (\"Luna messicana\", \"Gli amici della notte\", \"Amore vero\", \"Verde prateria\"). Negli anni settanta apparve diverse volte in televisione, ospite di programmi come \"Tanto piacere\" (1974, condotto da Claudio Lippi e Minnie Minoprio), \"Alle sette della sera\" (1975, con Christian De Sica) e \"Bim Bum Bam\" (1982, con Bruna Lelli)\nCastellina \u00e8 stato anche coautore (insieme a Franco Migliacci e Franco Micalizzi) della sigla televisiva della serie animata \"Le nuove avventure di Lupin III\", trasmessa in Italia per la prima volta nel 1981. Nel disco Castellina ha anche inciso la parte della fisarmonica; la voce appartiene a Irene Vioni, cantante della sua orchestra. Nel 1987 vince il secondo disco d'oro per l'LP \"Viva la campagna\". Appare in televisione nel programma \"Festival\" condotto da Pippo Baudo (1987), poi l'anno seguente \u00e8 ospite di Claudio Lippi (\"Ci vediamo\"). Negli anni novanta partecipa a \"Piacere Raiuno\", \"Uno mattina\" e \"Colpo grosso\".\nNel 1989 inizi\u00f2 ad inserire nel suo repertorio alcuni brani eseguiti con un particolare bandone\u00f3n cromatico progettato da Nello Mengascini, la cui particolarit\u00e0 erano i bottoni con un diametro pi\u00f9 grande rispetto allo strumento originale di Astor Piazzolla. Questo strumento gli diede una nuova notoriet\u00e0: quando scoppi\u00f2 di l\u00ec a poco il boom della Lambada, Giraldi propose in tutto il mondo una sua versione di questo ballo distribuita dalla BMG (ex RCA Musica, ora Universal Music), sempre appoggiandosi alle Edizioni Galletti Boston di Faenza.\nNel 1990 progetta un suo personale prototipo di fisarmonica cromatica (costruita in seguito a Castelfidardo) che mostrava una grande scritta anteriore inerente al proprio nome d'arte ed al marchio registrato. Questo tipo di strumento fu il capostipite di una nuova fisarmonica denominata \u00abModello Castellina\u00bb. Conduce una vita schiva e tra i suoi pochi allievi figura l'astigiano Massimo Castellina (in questo caso \u00e8 il cognome vero).\nDal 1994 Castellina comincia a diradare le uscite davanti al pubblico. Il suo posto alla fisarmonica viene preso dal fidato Davide Budelacci. La guida della formazione \u00e8 rilevata inizialmente da un trio composto da Fosco Foschini, Mario Benedetti e Amedeo Benazzi; quest'ultimo assume la completa gestione dell'orchestra a partire dal 1997.\nL'ultima apparizione pubblica di Roberto Giraldi avviene nel febbraio 1999 a Faenza, in occasione di \"Ballo in Fiera\", manifestazione ideata da Giordano Sangiorgi, oggi patron del Meeting Etichette Indipendenti (MEI), e Gianni Siroli, al tempo noto conduttore televisivo. Giraldi presenzi\u00f2 al concorso per giovani fisarmonicisti \"Premio Castellina\" nel ruolo di Presidente della giuria."}
{"id": "120821", "revid": "1305772", "url": "https://it.wikipedia.org/wiki?curid=120821", "title": "Disco d'oro", "text": "Il disco d'oro \u00e8 un riconoscimento, costituito da un disco in oro riproducente un disco in vinile, che viene dato agli artisti musicali per certificare un dato numero di copie vendute (in origine un milione).\nStoria.\nViene inventato negli Stati Uniti nel 1942: in soli tre mesi il 78 giri di Glenn Miller \"I Know Why/Chattanooga Choo Choo\" vendette un milione di copie, e per celebrare l'evento la sua casa discografica gli regal\u00f2 un riconoscimento simile a un disco a 78 giri dipinto d'oro.\nNel dopoguerra l'assegnazione del disco d'oro venne ufficializzata e si diffuse anche all'estero, diventando un attestato dell'industria discografica.\nNegli anni successivi, con l'espandersi del mercato, furono creati altri premi come il \"disco di platino\" per i dieci milioni di copie e il \"disco d'argento\" per le 500\u00a0000 copie.\nTra gli artisti che ottennero il \"disco d'oro\" vi \u00e8 Bing Crosby, con il duetto effettuato nel 1957 con Grace Kelly per il film \"High Society\".\nIl primo \"disco d'oro\" assegnato in Italia se lo aggiudic\u00f2 Natalino Otto con \"Non dimenticar (che t'ho voluto bene)\" (1952). Nel 1957 Marino Marini vinse il premio con \"Guaglione\", che vendette un milione di copie solo in Francia. Domenico Modugno nel 1958 vinse sia il \"disco d'oro\" che il \"disco di platino\" con \"Nel blu dipinto di blu\" (1958), che vendette ben 22 milioni di copie di cui 800\u00a0000 in Italia.\nNel decennio successivo vari altri artisti italiani otterranno il \"disco d'oro\" vendendo un milione di copie, come Rita Pavone e Bobby Solo che, vendendo due milioni di dischi con \"Una lacrima sul viso\", ne otterr\u00e0 addirittura due.\nIl primo 33 giri ad ottenere il \"disco d'oro\" in Italia fu \"La voce del padrone\" di Franco Battiato; Otello Profazio fu invece il primo ad ottenere il \"disco d'oro\" con un album folk, \"Qua si campa d'aria\".\nNel corso degli anni, il numero di copie minimo necessario al conferimento del \"disco d'oro\" \u00e8 stato rivisto verso il basso, a causa di una fruizione della musica sempre meno legata al supporto fisico, ed \u00e8 diverso da nazione a nazione. In Italia \u00e8 sceso nel 1975 da un milione di copie a cinquecentomila copie per i singoli e trecentomila per gli album e nell'autunno del 1982 rispettivamente da cinquecentomila a trecentomila e da trecentomila a duecentocinquantamila; dal 2014, la soglia per il disco d'oro per gli album \u00e8 pari a 25\u00a0000 copie, mentre per i singoli, dal 2020, \u00e8 stata fissata a 35\u00a0000 copie."}
{"id": "120823", "revid": "889336", "url": "https://it.wikipedia.org/wiki?curid=120823", "title": "Rhinoceros sondaicus", "text": "Il rinoceronte di Giava (Rhinoceros sondaicus ), noto anche come rinoceronte della Sonda, \u00e8 un membro molto raro della famiglia dei Rinocerotidi e una delle cinque specie esistenti di rinoceronte. Appartiene allo stesso genere del rinoceronte indiano, e come questo possiede una pelle ricoperta da pieghe che fa pensare a un'armatura, ma con una lunghezza di 3,1-2,2 m e un'altezza di 1,4-1,7 m, \u00e8 pi\u00f9 piccolo di quest'ultimo (in effetti le sue dimensioni ricordano pi\u00f9 da vicino quelle del rinoceronte nero del genere \"Diceros\"). Il suo corno misura solitamente meno di 25\u00a0cm di lunghezza, ed \u00e8 quindi pi\u00f9 piccolo di quello delle altre specie di rinoceronte. Solo i maschi adulti possiedono corni; le femmine ne sono completamente prive.\nUn tempo il pi\u00f9 diffuso tra i rinoceronti asiatici, il rinoceronte di Giava occupava un areale che dalle isole di Giava e di Sumatra, attraverso il Sud-est asiatico, arrivava all'India e alla Cina. La specie \u00e8 gravemente minacciata: ne rimane un'unica popolazione nota in natura e nessun individuo in cattivit\u00e0. Si tratta forse del grande mammifero pi\u00f9 raro del mondo, con una popolazione di appena 58-61 esemplari nel parco nazionale di Ujung Kulon nell'estremit\u00e0 occidentale di Giava in Indonesia. Una seconda popolazione nel parco nazionale di Cat Tien in Vietnam \u00e8 stata dichiarata estinta nel 2011. Il declino del rinoceronte di Giava viene attribuito al bracconaggio, soprattutto per il corno, particolarmente richiesto nella medicina tradizionale cinese, che pu\u00f2 raggiungere i 30.000 $ al kg sul mercato nero. Quando nel suo areale si fece pi\u00f9 consistente la presenza degli europei, anche la caccia grossa si trasform\u00f2 in una seria minaccia. Pure la distruzione dell'habitat, specialmente a causa delle guerre, quali la guerra del Vietnam, nel Sud-est asiatico, ha contribuito al declino della specie e ne ha impedito il recupero. L'areale attuale ricade interamente entro un'area rigorosamente protetta, ma i rinoceronti sono ancora alla merc\u00e9 dei bracconieri, delle malattie e della perdita della diversit\u00e0 genetica dovuta alla depressione endogamica.\nIl rinoceronte di Giava pu\u00f2 vivere in natura fino a circa 30-45 anni. In passato popolava foreste pluviali di pianura, distese erbose umide e vaste pianure alluvionali. Conduce vita prevalentemente solitaria, fatta eccezione per l'epoca del corteggiamento e dell'allevamento dei piccoli, anche se pi\u00f9 esemplari possono aggregarsi occasionalmente nei pressi di pozze di fango e affioramenti di sale. Escluso l'uomo, gli adulti non hanno predatori nel loro areale. Il rinoceronte di Giava generalmente evita gli esseri umani, ma pu\u00f2 attaccare quando si sente minacciato. Solo raramente gli scienziati e i conservazionisti riescono a studiare l'animale direttamente, data la sua estrema rarit\u00e0 e il pericolo di interferire con una specie cos\u00ec minacciata. I ricercatori si basano sulle trappole fotografiche e sui campioni fecali per valutare la salute e il comportamento. Di conseguenza, il rinoceronte di Giava \u00e8 la specie di rinoceronte meno studiata. Immagini di due esemplari adulti con i piccoli catturate con una telecamera attivata dal movimento sono state rilasciate il 28 febbraio 2011 dal WWF e dall'Autorit\u00e0 dei Parchi Nazionali dell'Indonesia, provando cos\u00ec che la specie si sta ancora riproducendo in natura. Nell'aprile 2012, l'Autorit\u00e0 dei Parchi Nazionali ha rilasciato un video che mostra 35 esemplari diversi di rinoceronte di Giava, comprese coppie madre-piccolo e adulti in corteggiamento.\nTassonomia ed etimologia.\nI naturalisti occidentali entrarono per la prima volta in contatto con il rinoceronte di Giava nel 1787, quando a Giava ne vennero abbattuti due esemplari. I loro crani furono inviati al celebre naturalista olandese Petrus Camper, che mor\u00ec nel 1789 prima di essere riuscito a pubblicare uno studio nel quale il rinoceronte di Giava veniva riconosciuto come una specie a s\u00e9. Un altro rinoceronte di Giava venne abbattuto sull'isola di Sumatra da Alfred Duvaucel, che invi\u00f2 l'esemplare al suo patrigno Georges Cuvier, il famoso scienziato francese. Cuvier riconobbe l'animale come una specie distinta nel 1822, e nello stesso anno venne battezzato da Anselme Ga\u00ebtan Desmarest \"Rhinoceros sondaicus\". Si trattava dell'ultima specie di rinoceronte ad essere identificata. Desmarest in un primo momento indic\u00f2 come luogo di provenienza dell'animale Sumatra, ma in seguito corresse quanto scritto sostenendo che l'esemplare proveniva da Giava.\nIl nome del genere \"Rhinoceros\", al quale appartiene anche il rinoceronte indiano, deriva dal greco antico \u1fe5\u03af\u03c2 (\"rhis\"), che significa \u00abnaso\u00bb, e \u03ba\u03ad\u03c1\u03b1\u03c2 (\"ceras\"), che significa \u00abcorno\u00bb; \"sondaicus\" deriva da \"Sonda\", la regione biogeografica che comprende le isole di Sumatra, Giava e Borneo e le isole minori circostanti. Il rinoceronte di Giava \u00e8 noto anche come rinoceronte unicorne minore (per distinguerlo dal rinoceronte unicorne maggiore, altro nome del rinoceronte indiano).\nDelle tre diverse sottospecie, ne sopravvive solamente una:\nEvoluzione.\nSi ritiene che i rinoceronti ancestrali si siano separati per la prima volta dagli altri perissodattili durante l'Eocene inferiore. Le analisi del DNA mitocondriale suggeriscono che gli antenati dei moderni rinoceronti si siano separati dagli antenati degli Equidi circa 50 milioni di anni fa. La famiglia attuale, quella dei Rinocerotidi, fece la sua comparsa nell'Eocene superiore in Eurasia, e gli antenati dei rinoceronti odierni iniziarono a disperdersi dall'Asia a partire dal Miocene.\nI pi\u00f9 antichi resti fossili attribuibili a rinoceronti indiani e di Giava, gli unici membri del genere \"Rhinoceros\", risalgono a circa 1,6-3,3 milioni di anni fa. Le analisi molecolari, tuttavia, suggeriscono che le due specie si separarono tra loro molto tempo prima, verso gli 11,7 milioni di anni fa. Nonostante appartengano al genere tipo, si ritiene che i rinoceronti indiani e di Giava non siano strettamente imparentati con altre specie di rinoceronte. Vari studi hanno ipotizzato che essi siano maggiormente imparentati con i generi estinti \"Gaindatherium\" o \"Punjabitherium\". Un'analisi cladistica dettagliata della famiglia dei Rinocerotidi colloca \"Rhinoceros\" e il genere estinto \"Punjabitherium\" in un clade assieme a \"Dicerorhinus\", il rinoceronte di Sumatra. Altri studi hanno suggerito che il rinoceronte di Sumatra sia pi\u00f9 strettamente imparentato con le due specie africane. Il rinoceronte di Sumatra potrebbe essersi separato dagli altri rinoceronti asiatici 15 milioni di anni fa, o addirittura 25,9 milioni di anni fa, stando a ci\u00f2 che indicano i dati mitocondriali.\nDescrizione.\nIl rinoceronte di Giava \u00e8 pi\u00f9 piccolo del rinoceronte indiano, ed \u00e8 simile per dimensioni al rinoceronte nero. \u00c8 l'animale pi\u00f9 grande di Giava e il secondo animale pi\u00f9 grande dell'Indonesia dopo l'elefante asiatico. La lunghezza del corpo del rinoceronte di Giava (testa compresa) pu\u00f2 raggiungere i 2\u20134 m, e l'altezza gli 1,4-1,7 m. Il peso degli adulti viene variamente indicato tra i 900 e i 2300\u00a0kg, ma uno studio per raccogliere misure accurate degli animali non \u00e8 mai stato condotto e non costituisce una priorit\u00e0 a causa del loro estremo stato di conservazione. Maschi e femmine non presentano sostanziali differenze di dimensioni, ma queste ultime sembrano essere leggermente pi\u00f9 piccole. In base agli studi effettuati su testimonianze fotografiche e sull'analisi delle impronte, sembrerebbe che i rinoceronti del Vietnam fossero relativamente pi\u00f9 piccoli di quelli di Giava.\nCome il rinoceronte indiano, il rinoceronte di Giava ha un unico corno (le altre specie esistenti ne hanno due). Il corno \u00e8 pi\u00f9 piccolo di quello delle altre specie moderne di rinoceronte: generalmente non supera i 20\u00a0cm, e quello pi\u00f9 grande mai misurato era lungo appena 27\u00a0cm. Solo i maschi hanno il corno. Le femmine di rinoceronte di Giava sono gli unici rinoceronti esistenti ad essere privi di corno nell'et\u00e0 adulta, anche se al loro posto possono sviluppare una sorta di protuberanza di 2,5\u20135\u00a0cm di altezza. Il rinoceronte di Giava non sembra che utilizzi spesso il corno nei combattimenti, ma lo utilizza invece per smuovere il fango nelle pozze melmose, per abbattere piccoli alberelli di cui si nutre e per farsi strada attraverso la fitta vegetazione. In modo simile alle altre specie brucatrici di rinoceronte (nero, di Sumatra e indiano), il rinoceronte di Giava ha un labbro superiore lungo e appuntito che gli consente di afferrare il cibo. Gli incisivi inferiori sono lunghi e affilati; quando il rinoceronte di Giava combatte, si serve proprio di questi denti per cercare di ferire l'avversario. Dietro gli incisivi, due fila composte da sei molari a corona bassa vengono impiegate per masticare i vegetali pi\u00f9 coriacei. Come tutti i rinoceronti, il rinoceronte di Giava ha olfatto e udito ben sviluppati, ma la vista \u00e8 molto scarsa. \u00c8 stato stimato che possa vivere fino a 30-45 anni.\nLe pelle glabra, chiazzata di grigio o grigio-bruno, ricade in pieghe su scapole, dorso e posteriore. La pelle ha una naturale struttura a mosaico, che conferisce al rinoceronte un aspetto corazzato. Le pieghe del collo del rinoceronte di Giava sono pi\u00f9 piccole di quelle del rinoceronte indiano, ma formano ugualmente una sorta di sella al di sopra della regione scapolare. A causa del rischio di interferire con una specie cos\u00ec minacciata, tuttavia, il rinoceronte di Giava viene studiato principalmente attraverso campioni fecali e trappole fotografiche. Solo di rado \u00e8 stato possibile incontrarlo, osservarlo o misurarlo direttamente.\nDistribuzione e habitat.\nPerfino le stime pi\u00f9 ottimistiche sembrano indicare che rimangano in natura meno di 100 rinoceronti di Giava. Essi sono considerati una delle specie pi\u00f9 minacciate del mondo. Il rinoceronte di Giava sopravvive ormai solamente in una localit\u00e0, il parco nazionale di Ujung Kulon sulla punta occidentale di Giava.\nUn tempo la specie era presente in un territorio che da Assam e Bengala (dove il suo areale si sovrapponeva a quello dei rinoceronti di Sumatra e di quelli indiani) arrivava a est fino a Birmania, Thailandia, Cambogia, Laos e Vietnam, e a sud fino alla penisola malese e alle isole di Sumatra, Giava e, forse, Borneo. Il rinoceronte di Giava popolava prevalentemente le fitte foreste pluviali di pianura, le zone erbose e i canneti, ove fossero presenti fiumi ricchi di acqua, vaste pianure alluvionali o zone umide con molte pozze di fango. Anche se storicamente prediligeva le aree di pianura, la sottospecie del Vietnam fu costretta a ritirarsi verso quote molto maggiori (fino a 2000 m), probabilmente costretta dall'avanzata dell'uomo e dal bracconaggio.\nL'areale del rinoceronte di Giava si \u00e8 andato sempre pi\u00f9 riducendo nel corso di almeno 3000 anni. Ancora verso il 1000 a.C., il limite settentrionale dell'areale del rinoceronte si spingeva fino in Cina, ma inizi\u00f2 a ritirarsi verso sud alla velocit\u00e0 di circa mezzo chilometro all'anno, a seguito dell'aumento degli insediamenti umani nella regione. Probabilmente esso scomparve dall'India durante il primo decennio del XX secolo. Il rinoceronte di Giava venne cacciato nella penisola malese fino all'estinzione, avvenuta nel 1932. L'ultimo esemplare di Sumatra scomparve durante la seconda guerra mondiale. Nella regione di Chittagong e nelle Sundarbans scomparve attorno alla met\u00e0 del XX secolo. Dopo la fine della guerra del Vietnam, si riteneva che il rinoceronte del Vietnam fosse completamente scomparso dall'Asia continentale. In Cambogia cacciatori e raccoglitori di legna locali sostenevano di aver avvistato dei rinoceronti di Giava sulla catena dei Cardamomi, ma una serie di sopralluoghi nell'area non riusc\u00ec a rinvenire alcuna prova della loro esistenza. Alla fine degli anni '80, venne rinvenuta una piccola popolazione nell'area di Cat Tien in Vietnam. Tuttavia, l'ultimo rappresentante di quella popolazione venne abbattuto nel 2010. Forse in passato potrebbe essere esistita una popolazione anche sull'isola del Borneo, ma \u00e8 probabile tuttavia che gli esemplari in questione siano stati dei rinoceronti di Sumatra, dei quali una piccola popolazione vive tuttora sull'isola.\nComportamento.\nIl rinoceronte di Giava \u00e8 un animale solitario, fatta eccezione per le coppie riproduttive e le madri con i piccoli. Talvolta pi\u00f9 esemplari si radunano in piccoli gruppi presso gli affioramenti di sale e le pozze di fango. Sguazzare nel fango \u00e8 un comportamento comune a tutti i rinoceronti; quest'attivit\u00e0 consente loro di mantenere fresca la temperatura corporea e aiuta a prevenire malattie e infestazioni di parassiti. Generalmente il rinoceronte di Giava non scava da s\u00e9 le proprie pozze di fango, preferendo di gran lunga utilizzare quelle scavate da altri animali o quelle che si creano in avvallamenti naturali, che poi adatta alle proprie dimensioni raspando con il corno. Anche gli affioramenti di sale sono molto importanti, dati i nutrienti essenziali che il rinoceronte ricava dal sale. I territori dei maschi - di 12\u201320\u00a0km\u00b2 - sono pi\u00f9 estesi di quelli delle femmine - di circa 3\u201314\u00a0km\u00b2. I territori dei maschi si sovrappongono molto meno tra loro rispetto a quelli delle femmine. Non sappiamo se vi siano combattimenti territoriali.\nI maschi marcano i loro territori con pile di escrementi e schizzi di urina. Sembra che anche grattare il terreno con i piedi e piegare alberelli siano pratiche usate ai fini della comunicazione. I membri di altre specie di rinoceronte hanno la peculiare abitudine di defecare in imponenti latrine comuni e di raspare poi con le zampe posteriori negli escrementi. I rinoceronti di Sumatra e di Giava, quando defecano in pile, non vi immergono poi le zampe. Si ritiene che il motivo di questa variazione nel comportamento sia di natura ecologica; nelle umide foreste di Giava e Sumatra, tale metodo, infatti, non sarebbe affatto utile per diffondere gli odori.\nIl rinoceronte di Giava \u00e8 molto pi\u00f9 silenzioso di quello di Sumatra; ne sono state registrate solamente pochissime vocalizzazioni. Gli adulti non hanno predatori, fatta eccezione per gli esseri umani. La specie, in particolare nel Vietnam, \u00e8 sfuggente e si ritira nel fitto della foresta non appena percepisce la presenza dell'uomo. Tale caratteristica, pur essendo molto preziosa ai fini della sopravvivenza, rende questo rinoceronte estremamente difficile da studiare. Ciononostante, nel caso qualcuno si avvicini troppo, il rinoceronte di Giava diviene aggressivo e pu\u00f2 attaccare, menando colpi con gli incisivi inferiori mentre muove la testa su e gi\u00f9. Il suo comportamento relativamente antisociale potrebbe essere un recente adattamento agli stress subiti dalla popolazione; testimonianze storiche lasciano ipotizzare che in passato, come altri rinoceronti, avesse abitudini pi\u00f9 gregarie.\nAlimentazione.\nIl rinoceronte di Giava \u00e8 erbivoro; si nutre di diverse specie di vegetali, in particolare di germogli, ramoscelli, foglie fresche e frutti caduti. La maggior parte delle piante preferite cresce nelle aree soleggiate delle radure della foresta, nelle boscaglie e in altri tipi di vegetazione dove non crescono grandi alberi. Il rinoceronte abbatte gli alberelli per raggiungere le parti che vuole mangiare e le afferra con il labbro superiore prensile. Dal punto di vista alimentare, \u00e8 la specie di rinoceronte pi\u00f9 opportunista. Attualmente \u00e8 un brucatore puro, ma probabilmente in passato, nel suo areale storico, era sia brucatore che pascolatore. \u00c8 stato stimato che il rinoceronte consumi 50\u00a0kg di cibo al giorno. Come il rinoceronte di Sumatra, ha bisogno di integrare la sua dieta con il sale. Gli affioramenti di sale comuni nel suo areale storico non esistono affatto a Ujung Kulon, ma i rinoceronti qui presenti sono stati visti bere acqua salata, probabilmente per soddisfare lo stesso bisogno nutrizionale.\nConservazione.\nLa principale causa del continuo declino della popolazione del rinoceronte di Giava \u00e8 stata il bracconaggio per il corno, un problema che affligge tutte le specie di rinoceronte. I corni sono stati oggetto di commercio per pi\u00f9 di 2000 anni in Cina, dove si ritiene che abbiano propriet\u00e0 medicamentose. In epoca storica, la pelle di rinoceronte veniva utilizzata per fabbricare armature per i soldati cinesi, mentre alcune trib\u00f9 di indigeni del Vietnam credevano che con la pelle si potesse creare un antidoto per il veleno dei serpenti. Dal momento che l'areale del rinoceronte si estende su aree estremamente povere, \u00e8 stato difficile convincere le popolazioni locali a non uccidere un animale apparentemente (almeno a prima vista) inutile dal quale si potevano ricavare grosse somme di denaro. Quando nel 1975 entr\u00f2 in vigore la Convenzione sul Commercio Internazionale delle Specie Minacciate di Estinzione, il rinoceronte di Giava fu inserito subito sotto la protezione totale garantita dall'Appendice I; qualsiasi tipo di commercio implicante rinoceronti di Giava o prodotti da essi derivati \u00e8 illegale. Le indagini sul prezzo del corno di rinoceronte sul mercato nero hanno determinato che il corno dei rinoceronti asiatici pu\u00f2 raggiungere una quotazione di 30.000 $ al chilogrammo, tre volte il valore del corno dei rinoceronti africani.\nCome molti altri rappresentanti della megafauna asiatica e africana, il rinoceronte di Giava \u00e8 stato cacciato incessantemente per decenni come trofeo di caccia grossa in seguito all'arrivo degli europei nel suo areale. Essendo il rinoceronte un facile bersaglio, la caccia grossa ha influito sul suo declino tanto quanto il bracconaggio per il corno. I danni provocati dalla caccia grossa furono cos\u00ec ingenti che quando la grave situazione del rinoceronte divenne evidente agli occhi del mondo ne rimanevano unicamente le popolazioni di Giava e del Vietnam (all'epoca, quest'ultima, ancora sconosciuta).\nAnche la distruzione dell'habitat per far spazio all'agricoltura ha contribuito al declino della specie, ma questo fattore non costituisce pi\u00f9 una minaccia da tempo, poich\u00e9 i rinoceronti oggi vivono soltanto entro i confini di un parco nazionale rigorosamente protetto. Il deterioramento dell'habitat ha ostacolato il recupero delle popolazioni di rinoceronte vittime del bracconaggio. Malgrado tutti gli sforzi dei conservazionisti, le prospettive per la sopravvivenza della specie sono tristi. Dal momento che l'intera popolazione \u00e8 relegata a una piccola area, i rinoceronti sono molto suscettibili alle malattie e alla depressione endogamica. Secondo le stime dei genetisti conservazionisti, sarebbe necessaria una popolazione di almeno 100 rinoceronti per preservare la diversit\u00e0 genetica di questa specie cos\u00ec strettamente dipendente dai programmi di conservazione.\nUjung Kulon.\nLa penisola di Ujung Kulon, a Giava, venne devastata dall'eruzione del Krakatoa nel 1883. I rinoceronti di Giava ricolonizzarono la penisola dopo il cataclisma, ma gli uomini non vi fecero mai pi\u00f9 ritorno in gran numero, e l'area divenne perci\u00f2 un santuario della natura. Nel 1931, essendo il rinoceronte di Giava sull'orlo dell'estinzione a Sumatra, il governo delle Indie Olandesi dichiar\u00f2 il rinoceronte specie legalmente protetta, status che da allora ha sempre mantenuto. Il primo censimento dei rinoceronti di Ujung Kulon risale al 1967; venne registrata la presenza di appena 25 esemplari. A partire dal 1980, la popolazione \u00e8 raddoppiata, ma da allora si \u00e8 sempre mantenuta stabile sui circa 50 capi. Nonostante i rinoceronti di Ujung Kulon non abbiano predatori naturali, sono costretti a competere per le scarse risorse alimentari con i bovini selvatici, competizione che pu\u00f2 mantenere il numero degli esemplari al di sotto della capacit\u00e0 portante della penisola. La gestione di Ujung Kulon \u00e8 affidata al Ministero delle Risorse Forestali indonesiano. Al 2006 risale la scoperta dell'esistenza di almeno quattro piccoli di rinoceronte; fino ad allora non era mai stato visto contemporaneamente un numero tale di piccoli.\nNel marzo 2011 \u00e8 stato pubblicato un video catturato con telecamere nascoste che, mostrando esemplari adulti e giovani, ha portato prove concrete di accoppiamenti e corteggiamenti avvenuti di recente. Nel periodo trascorso tra il gennaio e l'ottobre 2011, le telecamere catturarono immagini di 35 rinoceronti. Nel dicembre 2011 \u00e8 stata finalizzata l'istituzione di un santuario per la riproduzione dei rinoceronti in un'area di 38.000 ettari, con lo scopo di raggiungere una popolazione di 70-80 capi a partire dal 2015.\nNell'aprile 2012, il WWF e la International Rhino Foundation hanno installato 120 videocamere che si sono andate ad aggiungere alle altre 40 gi\u00e0 esistenti, per poter meglio monitorare gli spostamenti dei rinoceronti e valutare l'entit\u00e0 della popolazione della specie. Un recente sopralluogo ha indicato l'esistenza di un numero di femmine nettamente inferiore a quello dei maschi. Su 17 esemplari registrati nella met\u00e0 orientale di Ujung Kulon, solo quattro erano femmine, e questo potrebbe costituire una potenziale battuta d'arresto negli sforzi per salvare la specie.\nEssendo Ujung Kulon l'ultimo rifugio della specie, tutti i rinoceronti di Giava rimasti sopravvivono in un'unica localit\u00e0: questo pu\u00f2 costituire un vantaggio per la sua salvaguardia, diversamente dal rinoceronte di Sumatra, le cui popolazioni sono disperse in varie aree non collegate tra loro. Tuttavia, questo pu\u00f2 anche costituire uno svantaggio per la popolazione di rinoceronte di Giava, dal momento che lo scoppio di un'epidemia o uno tsunami potrebbero spazzare via l'intera popolazione in una volta sola. Il bracconaggio per il corno non costituisce pi\u00f9 da molto tempo una minaccia cos\u00ec come lo \u00e8 stato in passato, a causa delle severe normative internazionali in materia di corno di rinoceronte, degli sforzi di protezione attiva da parte delle autorit\u00e0 locali, dell'elusivit\u00e0 dei rinoceronti e della remota posizione di Ujung Kulon. Tuttavia, vi sono ancora dei fattori che ostacolano la ripresa della specie. Nel 2012, gli uomini dell'Asian Rhino Project si sono riuniti per valutare il miglior programma di eradicazione della palma da zucchero, che sta ricoprendo il parco a spese dei vegetali di cui si nutre il rinoceronte. Anche i bovini banteng competono con i rinoceronti per il cibo, tanto che le autorit\u00e0 hanno preso in considerazione un progetto per recintare la parte occidentale del parco in modo da tenere alla larga i bovini.\nCat Tien.\nUn tempo diffuso in tutto il Sud-est asiatico, si credeva che il rinoceronte di Giava fosse scomparso dal Vietnam attorno alla met\u00e0 degli anni '70, alla fine della guerra del Vietnam. Gli scontri avevano portato la distruzione negli ecosistemi della regione, a causa dell'utilizzo del napalm, delle defoliazioni provocate dall'Agente Arancio, dei bombardamenti aerei, dell'impiego di mine terrestri e della caccia eccessiva operata dai bracconieri locali.\nNel 1988, la sottospecie, ritenuta scomparsa, torn\u00f2 nuovamente alla ribalta quando un cacciatore abbatt\u00e9 una femmina adulta: ci\u00f2 provava che la specie, in qualche modo, era riuscita a sopravvivere alla guerra. Nel 1989, gli studiosi pattugliarono le foreste meridionali del Vietnam alla ricerca di eventuali sopravvissuti. Impronte fresche appartenenti ad un massimo di 15 rinoceronti furono rinvenute lungo il fiume Dong Nai. Grazie alla presenza dei rinoceronti, l'area entr\u00f2 a far parte del parco nazionale di Cat Tien nel 1992.\nA partire dagli inizi del XXI secolo, gli studiosi iniziarono a temere che questa popolazione del Vietnam avesse ormai oltrepassato il punto di non ritorno, e secondo alcuni conservazionisti non rimanevano che dai tre agli otto capi, probabilmente tutti femmine. I conservazionisti, allora, iniziarono a discutere se il rinoceronte vietnamita avesse o no probabilit\u00e0 di sopravvivere: alcuni sostenevano la necessit\u00e0 di introdurre rinoceronti dall'Indonesia per cercare di salvare la popolazione, mentre secondo altri la popolazione si sarebbe ripresa da sola.\nLe analisi genetiche dei campioni di escrementi raccolti nel parco nazionale di Cat Tien durante un sopralluogo durato dall'ottobre 2009 al marzo 2010 dimostrarono che nel parco rimaneva un unico rinoceronte di Giava. Ai primi di maggio del 2010, nel parco venne rinvenuto il corpo di un rinoceronte di Giava. L'animale era stato abbattuto a fucilate e il corno era stato rimosso dai bracconieri. Nell'ottobre 2011, la International Rhino Foundation conferm\u00f2 che il rinoceronte di Giava era scomparso dal Vietnam, e che la specie sopravviveva unicamente a Ujung Kulon.\nIn cattivit\u00e0.\nUn esemplare di rinoceronte di Giava non viene ospitato in uno zoo da pi\u00f9 di un secolo. Nel XIX secolo, almeno quattro esemplari furono messi in mostra ad Adelaide, Calcutta e Londra. In tutto \u00e8 stata documentata la presenza in cattivit\u00e0 di almeno 22 rinoceronti di Giava, ma \u00e8 probabile che il numero esatto sia superiore, in quanto la specie veniva talvolta confusa con il rinoceronte indiano.\nIl rinoceronte di Giava non si \u00e8 mai adattato bene alla vita in cattivit\u00e0. L'esemplare pi\u00f9 anziano visse 20 anni, circa la met\u00e0 dell'et\u00e0 che un rinoceronte pu\u00f2 raggiungere in natura. Nessuna testimonianza sembra indicare che uno qualsiasi di questi esemplari abbia dato alla luce un piccolo. L'ultimo rinoceronte di Giava in cattivit\u00e0 mor\u00ec allo zoo di Adelaide in Australia nel 1907, dove la specie era cos\u00ec poco conosciuta che l'esemplare in questione era considerato un rinoceronte indiano."}
{"id": "120824", "revid": "8897", "url": "https://it.wikipedia.org/wiki?curid=120824", "title": "Bacillo di Koch", "text": ""}
{"id": "120825", "revid": "1494169", "url": "https://it.wikipedia.org/wiki?curid=120825", "title": "Terzina", "text": "Con il termine terzina ci si pu\u00f2 riferire a:"}
{"id": "120828", "revid": "124017057", "url": "https://it.wikipedia.org/wiki?curid=120828", "title": "Filippo V di Francia", "text": "Origine.\nFu il secondogenito del re di Francia, Filippo IV il Bello, e di Giovanna I di Navarra, figlia secondogenita del re di Navarra Enrico I e conte (col nome di Enrico III) di Champagne e Brie, e di Bianca d'Artois, figlia di Roberto I d'Artois (figlio del re di Francia Luigi VIII e fratello di Luigi IX il Santo) e di Matilde del Brabante.\nBiografia.\nNel 1307, a Corbeil, spos\u00f2 Giovanna II di Borgogna, figlia del conte di Borgogna e di Chalon, Ottone IV di Borgogna (1248-1303), e della futura contessa di Artois, Matilde di Artois (1268-1329), figlia del conte d'Artois, Roberto II il Nobile (1250-1302) e di Amicie signora di Conches.\nNel 1311, Filippo V ottenne in appannaggio dal padre il titolo di Conte di Poitiers, amministrandone il territorio fino al 1316.\nAlla morte dell'imperatore del Sacro Romano Impero Enrico VII di Lussemburgo, nel 1313, suo padre propose senza successo Filippo come candidato all'elezione a re dei Romani e poi a imperatore. Sempre in quegli anni, dopo aver osteggiato e boicottato la restaurazione del regno di Arles con un re angioino, ora suo padre Filippo IV il Bello lo ripropose per Filippo il Lungo, ottenendo ovviamente la disapprovazione degli angioini e dei vassalli borgognoni e provenzali.\nBianca di Borgogna era la consorte di Carlo il Bello, terzogenito del re, mentre Margherita era la consorte di Luigi X l'Attaccabrighe, primogenito ed erede al trono.\nNel sul ultimo anno di vita, Filippo il Bello fece arrestare la moglie di Filippo il Lungo, Giovanna II di Borgogna.\nDurante lo scandalo noto come \"Tour de Nesle Affair\", Margherita e Bianca furono accusate di adulterio. Confessarono davanti al \"Parlement di Parigi\", che le trov\u00f2 colpevoli anche di lesa maest\u00e0, condannadole al carcere a vita. Dopo le rasature dei capo, Margherita fu imprigionata nei sotterranei della fortezza di Ch\u00e2teau Gaillard, presso la quale fu detenuta anche Bianca di Borgogna.\nSebbene la corte di \u00cele-de-France l'avesse assolta dall'accusa pi\u00f9 grave, Giovanna II di Borgogna fu ritenuta colpevole di favoreggiamento per l'adulterio di Margherita e di Bianca, quindi rinchiusa nel castello di Dourdan, che Filippo Augusto aveva fatto costruire agli inizi del secolo precedente.\nIl 15 agosto 1315, Margherita fu trovata morta nella sua cella di Ch\u00e2teau Gaillard. Nove giorni dopo, suo marito Luigi X l'Attaccabrighe e Clemenza d'Ungheria furono incoronati come sovrani a Reims. \nLuigi X mor\u00ec il 5 giugno 1316, lasciando la figlia di prime nozze Giovanna II di Navarra (1311-1349), mentre la consorte era incinta di alcuni mesi.\nFilippo V, fece liberare e tornare a corte Giovanna II di Borgogna. Dopo la loro incoronazione l'anno seguente, Bianca fu tenuta in carcere fino all'annullamento del matrimonio nel 1322, divenendo regina per breve tempo.\nAscesa al trono di Francia.\nAlla morte del fratello, che due anni prima era succeduto al padre, nel 1316, Filippo esercit\u00f2 la reggenza in nome del successore. Questa decisione neg\u00f2 i diritti di Giovanna II di Navarra, che era ancora troppo giovane, e della matrigna Clemenzia. Filippo le neg\u00f2 la rendita concessale da Luigi X, nonostante le ripetute richieste d'aiuto indirizzate da Clemenzia alla propria famiglia ed al neoletto pontefice.\nA novembre nacque un maschio, Giovanni Postumo, re di Francia, e Filippo il Lungo fu confermato reggente. Ma il neonato visse solo cinque giorni. Dopo la sua morte, Filippo si proclam\u00f2 re, usurpando il trono della nipote.\nIl 9 gennaio 1317, dopo che Giovanna era stata liberata e fatta ritornare a corte, alla presenza solo di suo zio, Carlo di Valois, e di sua suocera, Matilde d'Artois, Filippo il Lungo venne incoronato, assieme a Giovanna, re di Francia. Nel mese di febbraio, una commissione di prelati, cittadini autorevoli, feudatari e dottori dell'universit\u00e0 enunciarono il principio che \"una donna non pu\u00f2 accedere al trono di Francia\" durante gli Stati Generali del 1317.\nNel 1318, dovette intervenire vittoriosamente a favore della suocera, Matilde, contessa d'Artois, che era attaccata dal nipote, Roberto, che, in quanto discendente della linea maschile, rivendicava la contea con le armi dopo aver perso due volte la causa nei processi di fronte alla corte di Parigi. Dopo prosegu\u00ec una guerra contro le Fiandre, che si trascinava da molti anni (dall'inizio del secolo circa) e, nel 1320, con piccole acquisizioni territoriali, si arriv\u00f2 alla pace col conte delle Fiandre, Roberto di Dampierre, che si impegn\u00f2 a fare sposare al proprio erede, Luigi di Dampierre, la figlia di Filippo, Margherita.\nDato che Edoardo II d'Inghilterra, per i possedimenti francesi non aveva compiuto l'atto di omaggio, n\u00e9 a suo fratello, Luigi X, n\u00e9 a lui, Filippo accett\u00f2, che, nel 1319, Edoardo II ottemperasse all'omaggio per procura e poi di persona, nella cattedrale di Amiens, nel 1320, migliorando le relazioni tra i due sovrani.\nQuando il papa Giovanni XXII gli chiese di intervenire in Italia come campione della causa guelfa contro i ghibellini, Filippo V seppe evitare di farsi coinvolgere.\nPer assicurarsi l'appoggio dei cittadini, Filippo, come gi\u00e0 prima suo padre, convoc\u00f2 spesso delle assemblee, Stati generali \"ante litteram\". Fu un re prudente, intelligente e attivo, attu\u00f2 riforme in campo militare, per meglio coordinare la chiamata alle armi in caso di necessit\u00e0, mentre in campo amministrativo si premur\u00f2 che gli impiegati contabili della camera dei conti, e gli impiegati delle altre camere, lavorassero con scrupolo senza abbandonare il posto di lavoro, pena la perdita di una giornata di stipendio, e tent\u00f2 di unificare la moneta e il sistema di pesi e misure. Inoltre impose pesanti ammende agli ebrei.\nMalattia e morte.\nNel 1321, Filippo si ammal\u00f2 nel mese di agosto, e mor\u00ec, dopo cinque mesi, il 3 gennaio 1322, senza lasciare eredi maschi e ancora una volta i diritti delle figlie femmine furono ignorati. La corona pass\u00f2 al fratello di Filippo, Carlo IV detto il Bello.\nDiscendenza.\nDalla unione di Filippo il Lungo con Giovanna II di Borgogna, nacquero 6 o forse 7 figli:"}
{"id": "120831", "revid": "124900957", "url": "https://it.wikipedia.org/wiki?curid=120831", "title": "Leo Fender", "text": "Costruttore di bassi e chitarre elettriche, insieme a Don Kaufmann e George Fullerton, \u00e8 stato il fondatore della Fender Musical Instruments Corporation.\nBiografia.\nFin da giovanissimo ha manifestato un vivo interesse per l'elettronica. Costruiva e riparava apparecchiature radio durante gli studi alle scuole superiori. Ottenuto il diploma, nel 1928, complet\u00f2 con successo gli studi in \"Economia\" al Fullerton Junior College.\nLavor\u00f2 come contabile per qualche tempo allo \"State of California Highway Department\" e successivamente avvi\u00f2 un'attivit\u00e0 per la riparazione di apparecchi radio, che nel 1947 fu ampliata da Fender e Clayton \"Doc\" Kauffman, e trasformata in azienda per la produzione di \"electric steel (\"Hawaiian\") guitar\" e amplificatori. Conclusi gli affari con Kauffman, Fender si interess\u00f2 all'idea originale di una chitarra elettrica \"solid body\".\nNel 1950 Fender e Fullerton inventarono la \"Esquire\" e la \"Broadcaster\", prima chitarra elettrica di serie prodotta dalla \"Fender Electric Instrument Manufacturing Company\". A causa di una disputa per conflitto del nome gi\u00e0 adottato da un altro costruttore di strumenti musicali, la serie di batterie Gretsch \"Broadkaster\", la chitarra Broadcaster fu rapidamente ribattezzata Telecaster, (cos\u00ec chiamata in omaggio alla nascente televisione) forse una delle chitarre elettriche pi\u00f9 longeve della storia.\nCon una semplice struttura, la Telecaster ha attirato l'interesse di nuove generazioni di chitarristi. La costruzione separata di manico e corpo e la loro unione per mezzo di viti (manico bolt-on) hanno diminuito in modo significativo i costi di produzione, rendendo accessibile a tutti l'acquisto di uno strumento di qualit\u00e0; la sezione a V del manico permetteva di premere con il pollice le corde basse, e il corpo in frassino massiccio (solid body) eliminava il feedback, risolvendo i problemi di amplificazione.\nNel 1951 venne presentato il Precision Bass che, grazie alla presenza dei tasti (\"frets\"), rendeva pi\u00f9 precisa la posizione del dito per potere produrre una nota sulla tastiera (da cui il nome \"Precision\") e che, rimpiazzando l'ingombrante contrabbasso, rappresent\u00f2 lo strumento pi\u00f9 innovativo di Fender. Il \"Precision Bass\" cambi\u00f2 usi e costumi nella musica pop. A questa rivoluzione segu\u00ec l'introduzione della Stratocaster nel 1954.\nLe innovazioni presenti sulla Stratocaster furono molteplici, fra le quali ricordiamo il ponte \"tremolo\", che permetteva di realizzare effetti simili alla lap steel, e un circuito elettrico con tre pick-up, con quello al ponte posizionato \"slanted\" (in diagonale, per catturare delle frequenze acute in pi\u00f9).\nMa, a far diventare la Stratocaster una vera icona culturale, furono le linee moderne del suo design, il quale ricordava le auto dell'epoca anche nei colori, e la sua impugnatura ergonomica. Grazie a questo tipo di impugnatura, la chitarra aderiva meglio al corpo del musicista rispetto alla Telecaster.\nIronicamente Leo Fender non ha mai imparato a suonare la chitarra (sebbene suonasse il sassofono durante le scuole superiori), ma strinse ottimi rapporti con la comunit\u00e0 dei musicisti della California Meridionale. Benefici\u00f2 quindi di un approccio alla chitarra elettrica slegato dai preconcetti della tradizione e gli permise di costruire strumenti molto pi\u00f9 accessibili del suo principale rivale Gibson Guitar Corporation.\nEgli ha continuato a disegnare nuove chitarre e bassi elettrici come \"Jaguar\", \"Jazzmaster\" e il \"Jazz Bass\", soprattutto negli anni sessanta.\nNel 1965, in cattive condizioni di salute, Fender vendette la sua \"Fender Musical Instruments Corporation\" alla \"Columbia Broadcasting Corporation\" per 13 milioni di dollari.\nTra il 1971 e il 1978 contribu\u00ec fattivamente alla nascita e all'avviamento della Music Man, con cui per\u00f2 ruppe i rapporti per fondare nel 1979 la G&amp;L con il suo vecchio amico George Fullerton. Lavor\u00f2 l\u00ec fino alla sua morte, che lo colse il 21 marzo 1991 a causa della malattia di Parkinson.\nDal momento della sua morte, il suo ufficio \u00e8 rimasto intatto, una stanza vetrata in mezzo alla fabbrica con quaderni e libri \"aperti\"; nessuno vi entra, solo persone selezionate, per pulire, una volta al mese."}
{"id": "120832", "revid": "1745361", "url": "https://it.wikipedia.org/wiki?curid=120832", "title": "Mano Negra", "text": "La Mano Negra \u00e8 stata una \"band\" francese il cui \"leader\" storico era Manu Chao. Sono stati attivi dal 1987 al 1994, ma alcuni membri uscirono dal gruppo gi\u00e0 nel 1992. Hanno coniato il termine \"Patchanka\" per indicare il loro originale genere musicale, frutto di stili e culture differenti. Non hanno cantato in un'unica lingua, ma i loro testi erano in francese, inglese, spagnolo e arabo.\nL'origine del nome, probabilmente, deriva dall'organizzazione anarchica spagnola \"La Mano Negra\". Inoltre, in spagnolo, \u00e8 comune l'espressione \"aqu\u00ed hubo mano negra\" (\"qui ci fu una mano nera\") per indicare attivit\u00e0 illecite o di scarsa moralit\u00e0.\nStoria.\nL'origine del gruppo risale alla met\u00e0 degli anni ottanta. I due cugini Manu Chao (Manuel Chao) e Santiago Casariego, assieme a qualche amico musicista, fondarono il gruppo \"Le Hots Pants\". Gi\u00e0 all'epoca Manu Chao era conosciuto sulla scena indipendente parigina come musicista talentuoso grazie alle gi\u00e0 promettenti esperienze precedenti (i \"Joint de Culasse\", una band di rock and roll e rockabilly), il gruppo riceve un forte favore di critica e di pubblico ma, dopo la pubblicazione del primo ed unico disco, giunge allo scioglimento.\nAi due cugini si unisce Antonio Chao, fratello di Manu (conosciuto anche come Tonyo del Borneo): nasce cos\u00ec \"La Mano Negra\", un gruppo con uno stile musicale originale aperto a contaminazioni e differenti influenze culturali, tanto nella musica quanto nei testi, che verr\u00e0 denominato, dal titolo del primo album, patchanka.\nIl primo 45 giri della Mano si intitola \"La zarzamora del le\u00f2n\" sul lato A e \"Quiroga/Quintero\" sul lato B.\n\u00c8 nel 1988, che sotto l'etichetta Boucherie Production, la band, ormai numerosa grazie ai molti musicisti reclutati a Parigi e dintorni, fa uscire il primo album: \"Patchanka\" appunto, cui il primo singolo estratto \u00e8 \"Mala Vida\", forse ancora il brano pi\u00f9 popolare della Mano. Forte del successo ottenuto, il gruppo firma con la \"major\" Virgin Records, per poter esportare al grande pubblico la propria musica, anche se la scena indipendente parigina grida allo scandalo, vedendo in questa scelta soprattutto fini puramente economico commerciali.\nNel 1989 il gruppo registra l'album pi\u00f9 venduto della sua storia: \"Puta's Fever\" con i singoli \"King Kong Five\" e \"Pas assez de toi\".\nPur avendo difficolt\u00e0 a penetrare il mercato inglese e statunitense, La Mano Negra si ritrova in tourn\u00e9e negli USA con Iggy Pop e fa il tutto esaurito a Londra.\nNel 1991 l'album \"King of Bongo\" \u00e8 considerato il disco pi\u00f9 punk della band.\nPoco dopo esce \"In the Hell of Patchinko\" registrazione di un concerto tenuto in Giappone.\n\"Casa Babylon,\" interamente prodotto e mixato a Napoli dal gruppo di produzione Kwaanza Posse (Nuccio Tortora - Angelo Tardio - Enzo Rizzo), \u00e8 l'ultimo capitolo della Mano Negra, ed esce nel 1994.\nMedia.\nTV.\n-Les Nuls L'\u00e9mission, canal +, 1990\n-Live pinkpop, hollande 1990\n-Live Lyon, France 1991"}
{"id": "120833", "revid": "287204", "url": "https://it.wikipedia.org/wiki?curid=120833", "title": "La grande prova (romanzo)", "text": "La grande prova (\"Walkabout\") \u00e8 un romanzo pubblicato nel 1959 da Donald Gordon Payne con lo pseudonimo di James Vance Marshall.\nIl libro \u00e8 basato sugli scritti e sugli appunti di viaggio dello scrittore e viaggiatore australiano James Vance Marshall (1887-1964).\nSommario.\nIncagliati nel deserto australiano dopo un incidente aereo, Mary e Peter vengono a contatto con un ragazzo aborigeno."}
{"id": "120834", "revid": "125080184", "url": "https://it.wikipedia.org/wiki?curid=120834", "title": "Luigi XI di Francia", "text": "Figlio e successore di Carlo VII, sesto re della casata dei Valois, e di Maria d'Angi\u00f2, prosegu\u00ec l'opera paterna riportando l'unit\u00e0 e la stabilit\u00e0 nel paese dopo le devastazioni della guerra dei cent'anni. A lui si deve il rientro tra i domini reali di importanti feudi come i ducati di Borgogna, di Angi\u00f2 e di Maine, la Piccardia o nuovi importanti feudi come la contea di Provenza.\nLuigi si ribell\u00f2 al padre nel 1440, che lo perdon\u00f2 in cambio della sottomissione, ma alla fine lo band\u00ec dalla corte per le sue costanti macchinazioni. Fu infatti soprannominato \"l'Astuto\" (in francese \"le rus\u00e9\") e \"il ragno universale\", sia per la cinica abilit\u00e0 e la costanza a tessere trame che per lo sviluppo del sistema postale e stradale che il suo regno conobbe.\nSposatosi con Carlotta di Savoia contro il volere paterno, dovette rifugiarsi in Borgogna presso Filippo il Buono, uno dei maggiori avversari del padre. Morto Carlo VII, non presiedette alle esequie e prese possesso del reame poche settimane dopo.\nNegli anni successivi dovette affrontare la minaccia di Carlo il Temerario, che isol\u00f2 dagli alleati inglesi con il trattato di Picquigny, mettendo formalmente fine alla guerra dei cent'anni, e alla sua morte pot\u00e9 riacquistare numerosi territori al dominio francese.\nRisolte le minacce esterne, consolid\u00f2 il potere reale eliminando i vassalli pi\u00f9 riottosi e rinforz\u00f2 l'economia e l'unit\u00e0 del regno. Mor\u00ec il 30 agosto 1483 e gli succedette il figlio minore Carlo VIII.\nNel romanzo \"Notre-Dame de Paris\" di Victor Hugo, ambientato a Parigi nel 1482, \u00e8 il sovrano in carica.\nBiografia.\nLa giovent\u00f9.\nDurante la sua infanzia fu allevato da Caterina de l'Isle-Bouchard. Il 24 giugno 1436, all'et\u00e0 di 13 anni, spos\u00f2 l'undicenne Margherita di Scozia (1424-1445), figlia di Giacomo I. Da quel momento Luigi cominci\u00f2 ad avere un peso politico. Si rec\u00f2 a Lione e Vienne per ricevere il giuramento di fedelt\u00e0 degli abitanti. Nel febbraio-maggio del 1437, visit\u00f2 la Linguadoca e condusse senza aiuto la riconquista delle roccaforti inglesi nel Velay. Accompagnato da suo padre, fece un'entrata regale a Parigi, appena conquistata dal conestabile Arturo di Richemont.\nNel maggio del 1439, Carlo VII lo nomin\u00f2 luogotenente generale in Linguadoca. Luigi pot\u00e9 scegliere personalmente i suoi consiglieri e capitani. Nel dicembre dello stesso anno fu trasferito a Poitou, questa volta senza alcun potere decisionale. Nel febbraio del 1440, dopo un incontro con Giovanni II d'Alen\u00e7on, si un\u00ec alla cosiddetta \"Praguerie\", ossia alla rivolta dei grandi signori insoddisfatti, comprendente il conte Giovanni d'Orl\u00e9ans, il maresciallo de La Fayette e ancora Giorgio de la Tr\u00e9moille. La ribellione del Delfino pu\u00f2 essere spiegata nella mancanza di responsabilit\u00e0 in cui lo teneva Carlo VII, che aveva constatato gli effetti disastrosi degli appannaggi sull'unit\u00e0 del regno. La sua opposizione fu presto repressa. Luigi dovette fare atto di sottomissione a Cusset, sotto riserva tuttavia di ottenere il governo del Delfinato e di altre garanzie. Carlo VII gli accord\u00f2 il Delfinato, ma rigett\u00f2 il resto.\nNel 1441, Luigi riprese la lotta contro le fazioni inglesi e borgognone. Comand\u00f2 l'esercito reale nella battaglia di Pontoise (5 giugno-19 settembre). Nel 1443, condusse una campagna contro Giovanni IV d'Armagnac, grande vassallo ribelle. L'anno seguente ricevette l'incarico di portar fuori dal regno le compagnie di soldati rimasti senza soldo, che vivevano depredando. Egli le guid\u00f2 in Svizzera. Il 26 agosto 1444, riport\u00f2 la vittoria di Pratteln, quindi si diresse verso Basilea. Quivi si tenne il concilio di Basilea, Ferrara e Firenze. Luigi fu nominato gonfaloniere da Papa Eugenio IV, cio\u00e8 protettore della Chiesa cattolica. Il Delfino negozi\u00f2 il trattato di Ensisheim, che port\u00f2 alla pace il 26 settembre 1444, e fu ricompensato con la nomina a protettore del Contado Venassino il 26 maggio 1445.\nParallelamente, Luigi dedic\u00f2 le sue entrate pi\u00f9 importanti per costituirsi una clientela. Sin dal 1437, in effetti, egli ricevette una rendita reale di 21.000 libbre. Corse il rischio di aggiungervi i sussidi accordati dagli stati che aveva liberato dalle soldataglie. Nonostante ci\u00f2, Luigi rimase scontento della sua situazione: era deluso dal fatto di avere ottenuto soltanto il Delfinato in seguito alla \"Praguerie\". Nel 1446, fu accusato di aver ucciso il favorito del re, Pietro II di Brisa. Luigi fu scacciato da corte e si rifugi\u00f2 nei suoi domini.\nNel 1445, Margherita di Scozia mor\u00ec. Il 28 dicembre 1446, Maria d'Angi\u00f2, madre di Luigi, partor\u00ec un secondo figlio, che fu chiamato Carlo. Il 2 febbraio 1451, Luigi, che dopo un ulteriore violento contrasto con il padre si era rifugiato nel ducato di Savoia, spos\u00f2 Carlotta di Savoia, figlia del duca Ludovico di Savoia, la quale aveva soltanto otto anni. La principessa port\u00f2 con s\u00e9 una ricca dote di 200.000 scudi, di cui 12.000 in contanti. Malgrado ci\u00f2, Luigi incontr\u00f2 nel tratto a venire delle difficolt\u00e0 per incassare tutta la somma. Insieme al matrimonio, Luigi e il duca di Savoia avevano firmato un'alleanza esclusiva. Il matrimonio venne accettato dal padre Carlo VII a seguito del trattato di Clepp\u00e9, localit\u00e0 presso Feurs, stipulato il 27 ottobre 1452 fra il re di Francia e il duca Ludovico di Savoia, con l'intermediazione del cardinale Guillaume d'Estouteville. Nel contempo per\u00f2 il Delfino approfitt\u00f2 di essere entrato nelle grazie del Papa per immischiarsi nelle elezioni vescovili. I rapporti con suo padre erano intrisi di ambiguit\u00e0 e di intrighi.\nFurente, Carlo VII arruol\u00f2 un esercito per marciare contro il Delfinato e la Savoia. Luigi, nonostante ci\u00f2, arriv\u00f2 a negoziare una tregua. Questo non gl'imped\u00ec di orchestrare una campagna di libelli contro suo padre, accusandolo di condotte dissolute. Per prudenza, il Delfino invi\u00f2 molti ambasciatori presso il re per giustificarsi. Carlo VII non si lasci\u00f2 incantare e invi\u00f2 un esercito comandato da Antonio di Chabannes per strappargli il Delfinato. Il 30 agosto 1456, Luigi fugg\u00ec nella Franca Contea, poi a Lovanio, in territorio borgognone, dove fu ben accolto. In ottobre, Filippo III di Borgogna gli rese omaggio.\nIl 15 luglio 1459 venne alla luce suo figlio Gioacchino, che spir\u00f2 il 29 novembre. Un mese dopo la nascita di sua figlia Giovanna (1464), apprese che la bambina era claudicante (ella fu d'una bruttezza proverbiale, piccola, deforme, gracile) e decise immediatamente di farla sposare con il suo lontano cugino Luigi d'Orl\u00e9ans, futuro re Luigi XII, figlio del poeta Carlo d'Orl\u00e9ans, con lo scopo evidente che tale unione rimanesse sterile e che si estinguesse quel ramo capetingio rivale, ma allorch\u00e9 questi divent\u00f2 re, ottenne l'annullamento del matrimonio. Nel 1460, Carlo VII cadde malato. Nell'aprile del 1461 nacque una nuova figlia, Anna, che sposer\u00e0 Pietro II di Borbone.\nRe di Francia.\nDal 1456 al 1461 Luigi visse alla corte di Filippo il Buono, duca di Borgogna, ricevendo il soprannome di \"ragno\" per la sua deformit\u00e0 e per la capacit\u00e0 di ordire trame contro i suoi nemici, che intrappolava e uccideva senza piet\u00e0. Il 22 luglio, Carlo VII mor\u00ec a Mehun-sur-Y\u00e8vre. Luigi ostent\u00f2 indifferenza e fu assente al momento delle esequie reali nella basilica di Saint-Denis. Si fece incoronare a Reims tre settimane dopo il decesso del padre, prima di essere entrato a Parigi: ci\u00f2 avvenne il 30 agosto 1461. Filippo il Buono fu notato con la sua scorta, compresi degli armati, nella met\u00e0 del corteo.\nPer diverso tempo il nuovo re non risiedette pi\u00f9 a Parigi, bens\u00ec a Tours (25 settembre), citt\u00e0 a lui devota. Divenuto re, il suo principale avversario fu Carlo il Temerario, successore di Filippo di Borgogna. La prima azione di Luigi XI fu di sfruttare la crisi di successione nel regno di Aragona. In effetti, Alfonso il Magnanimo era morto nel 1458. Giovanni II, fratello del defunto, si contendeva il trono con il figlio Carlo di Viana. Quest'ultimo fu ritrovato morto nel settembre del 1461, il che fece scattare una guerra civile tra Giovanni II e le citt\u00e0, in particolare Barcellona. Luigi XI tent\u00f2 di allearsi con gli Stati della Catalogna. Di fronte al loro cortese rifiuto, egli si rivolse Giovanni II, il quale gli cedette le entrate delle contee di Catalogna e di Cerdagna in cambio del suo aiuto. Luigi XI intervenne parimenti nella questione dinastica savoiarda.\nLa Lega del bene pubblico.\nPer limitare il potere della grande e ribelle nobilt\u00e0 feudale che contrastava la monarchia francese, cerc\u00f2 di favorire la piccola nobilt\u00e0 e la borghesia. In Francia, nel marzo del 1465, si form\u00f2 la Lega del bene pubblico. Molto simile alla \"Praguerie\", fu apparentemente capeggiata da Carlo, il duca di Berry, che reclamava pi\u00f9 potere. L'innesco fu dovuto a un incidente con i borgognoni. Nel 1463, Luigi XI aveva deciso di riacquistare le citt\u00e0 della Somme che erano state cedute al ducato di Borgogna. Tale cessione scaturiva dal trattato di Arras del 1435, che cos\u00ec risarciva l'assassinio di Giovanni Senza paura a Montereau, nel 1419.\nLa notizia del riscatto suscit\u00f2 una viva ostilit\u00e0 alla corte di Borgogna. Francesco II di Bretagna, riluttante al dominio del re, si alle\u00f2 con i borgognoni. A costoro si unirono Giovanni II di Borbone e Giovanni V d'Armagnac. Il malcontento non si limit\u00f2 ai grandi vassalli. La pressione fiscale era aumentata notevolmente dopo la questione della Somme (400.000 scudi). Luigi XI aveva preteso dei prestiti dal clero, costretto le istituzioni religiose a fornirgli un inventario dei loro beni, privato l'universit\u00e0 e i corpi degli arcieri e dei balestrieri di Parigi dei loro privilegi. Aveva soppresso inoltre la Prammatica Sanzione di Bourges su richiesta di Papa Pio II.\nContro la Lega del bene pubblico, il sovrano condusse personalmente una grande offensiva. Dopo la caduta di Moulins, i borbonesi si sottomisero. Luigi XI fece un voltafaccia a Parigi, minacci\u00f2 i bretoni e i borgognoni. Diede battaglia a Montlh\u00e9ry il 16 luglio 1465, in uno scontro confuso e sanguinoso. Si ritir\u00f2 quindi a Parigi, che fu assediata. Malgrado tutto, il monarca negozi\u00f2 una pace ove non concedeva nulla per riformare lo Stato e concedeva il governo della Normandia a suo fratello. Questi per\u00f2 non arriv\u00f2 a prendere in mano le redini del possedimento e dovette ritirarsi. Il 10 settembre 1468, in base al trattato di Ancenis, Carlo e Francesco II firmarono la pace e ruppero con i borgognoni.\nI rapporti con Carlo I di Borgogna.\nCarlo il Temerario a sua volta propose al sovrano francese di negoziare e invit\u00f2 Luigi nel castello di P\u00e9ronne. Nel corso dei preliminari, Liegi si ribell\u00f2 al dominio borgognone. Fu evidente che dei commissari reali erano presenti tra i rivoltosi. Carlo I, inviperito, si rivolt\u00f2 contro Luigi XI. Minacciato in prima persona, il sovrano dovette firmare un trattato svantaggioso, partecipare alla campagna borgognone contro Liegi e vederla bruciare il 30 ottobre 1468. Nel contempo, dovette promettere di donare la Champagne in appannaggio a suo fratello. Appena partito, Luigi XI si rifiut\u00f2 di ubbidire e concesse a Carlo solo la Guienna, paese da poco pacificato e difficile da governare. Egli fece imprigionare il suo consigliere, il cardinale Jean Balue, nel 1469, e denunci\u00f2 il trattato nel 1470.\nIl Sacro Romano Impero.\nLuigi si alle\u00f2 con il re Edoardo IV d'Inghilterra e decise di ridurre la potenza dei grandi vassalli. Nel 1472, il Temerario invase di nuovo la Piccardia, ma fu fermato a Beauvais da Jeanne Hachette. Nel 1477, quando il duca borgognone mor\u00ec, Luigi XI tent\u00f2 di impadronirsi dei suoi possedimenti, ma si scontr\u00f2 con Massimiliano d'Asburgo, che aveva sposato la figlia del Temerario, Maria di Borgogna. Tra il 1480 e il 1481 egli estese i suoi possedimenti annettendo l'Angi\u00f2, il Maine, la Provenza e altre regioni.\nNel 1482, Luigi riusc\u00ec a recuperare la Piccardia e la Borgogna, grazie al trattato di Arras. Trascorse la maggior parte del suo regno a consolidare il potere della monarchia servendosi, quando necessario, di ogni strumento che ritenne utile, comprese la corruzione, la diplomazia, l'intrigo, il tradimento e occasionalmente la guerra. Gett\u00f2 le basi dell'assolutismo monarchico di diritto divino in Francia, e contemporaneamente promosse l'industria e il commercio, incrementando la ricchezza del paese. Alla sua morte, il dominio reale coincideva pressappoco con gli odierni confini francesi. Gli succedette il figlio Carlo VIII di Francia.\nLa morte.\nAmmalatosi gravemente e non avendo risultati positivi dalle numerose cure che gli praticavano i medici di corte, avendo sentito della grande santit\u00e0 e capacit\u00e0 taumaturgiche di un frate calabrese, Francesco da Paola, lo preg\u00f2 di giungere presso la sua corte. Al rifiuto del Santo, legato saldamente alla sua terra, il re si rivolse a Papa Sisto IV, sapendo che all'ordine del Pontefice il Santo non avrebbe potuto disobbedire. Cos\u00ec avvenne, ma la venuta di Francesco di Paola a Tours non port\u00f2 a lui la guarigione corporale ma quella spirituale. Chiese al santo di guidare spiritualmente anche il figlio Carlo VIII.\nCuriosit\u00e0.\nPer riconoscenza verso la famiglia Medici, Luigi XI, con un decreto emanato a Montlu\u00e7on nel maggio del 1465, concesse a Piero il Gottoso e ai suoi eredi e successori legittimi di \"armeggiare di Francia\" la palla verso il capo: \"d'azzurro, caricata di tre fiordalisi d'oro posti 2, 1\".\nNello stemma miniato sul diploma di concessione le palle erano poste 3, 2, 1 e quella armeggiata di Francia era quella centrale della riga superiore. Tuttavia, soprattutto a partire dal XVI secolo con i pontificati di Leone X e Clemente VII, si and\u00f2 affermando sempre di pi\u00f9 la disposizione delle palle in cinta e quella armeggiata di Francia si trov\u00f2 ad occupare una posizione prominente.\nBench\u00e9 il privilegio di Luigi XI riguardasse solo i discendenti di Piero di Cosimo, anche i rami cadetti della famiglia adottarono lo stemma con la palla armeggiata di Francia.\nDiscendenza.\nMatrimoni e figli legittimi.\nLuigi spos\u00f2 in prime nozze nel 1436 Margherita Stuart, figlia di Giacomo I di Scozia, da cui non ebbe figli.\nRimasto vedovo, spos\u00f2 il 14 novembre 1451 Carlotta di Savoia, figlia di Ludovico di Savoia, da cui ebbe:"}
{"id": "120838", "revid": "6923", "url": "https://it.wikipedia.org/wiki?curid=120838", "title": "Retribuzione", "text": "La retribuzione, nel diritto del lavoro italiano, \u00e8 il corrispettivo che spetta al lavoratore per l'attivit\u00e0 lavorativa svolta. \u00c8 la principale obbligazione in capo al datore di lavoro. La retribuzione connota il rapporto di lavoro come un contratto oneroso di scambio (o a prestazioni corrispettive).\nNel caso di retribuzione percepita da un lavoratore dipendente si usano i termini (che non sono sinonimi) salario e stipendio. Per un lavoratore autonomo si parla di compenso.\nCon retribuzione annuale lorda (conosciuta anche come \"RAL\") s'intende la retribuzione lorda annuale percepita dal lavoratore. Corrisponde alla retribuzione lorda mensile moltiplicata per il numero di mensilit\u00e0 percepite durante l'anno; \u00e8 un parametro molto utilizzato dagli operatori di gestione del personale per le assunzioni, i confronti, i costi aziendali legati al personale, ed altre situazioni del caso.\nDisciplina normativa.\nFondamento costituzionale.\nNell'ordinamento italiano il principio della retribuzione del lavoro \u00e8 stabilito dall'articolo 36 della Costituzione italiana, esso infatti stabilisce che il lavoratore deve essere retribuito proporzionatamente alla quantit\u00e0 e alla qualit\u00e0 di lavoro svolto e sufficientemente per poter aver una \"esistenza libera e dignitosa\". La retribuzione \u00e8 stabilita, nei limiti predetti di proporzione sufficienza, dalla contrattazione collettiva e, in senso migliorativo, da quella individuale; al riguardo, i documenti di riferimento per il lavoratore dipendente sono il contratto individuale di lavoro e la busta paga.\nI principi costituzionali sanciti espressamente dall'art. 36 della Costituzione sono la \"proporzionalit\u00e0\" e la \"sufficienza\".\nLa proporzionalit\u00e0 \u00e8 determinata, salvo qualche valutazione affidata alla discrezione della parti, dalla disciplina sindacale. La giurisprudenza infatti ritiene sufficiente la retribuzione quando questa \u00e8 pari o superiore ai minimi tabellari contenuti nei contratti collettivi. La sufficienza \u00e8 normalmente considerata sussistente dalla giurisprudenza allorquando \u00e8 rispettato il principio di proporzione.\nIl problema della definizione legislativa.\nIl codice civile italiano definisce la retribuzione agli artt. 2094 e 2099 in relazione alla definizione di \"prestatore di lavoro subordinato\", lasciando la determinazione delle modalit\u00e0 di corresponsione \"termini in uso nel luogo in cui il lavoro viene eseguito\"; mentre la legge 29 maggio 1982, n. 297 la definisce come tutti gli emolumenti corrisposti a titolo non occasionale.\nPoich\u00e9 dal punto di vista formale, non esiste un principio di omnicomprensitiv\u00e0, come peraltro chiarito dalle sentenze della Suprema corte di Cassazione 13 febbraio 1984, n. 1069; l'individuazione quindi della retribuzione sarebbe un problema interpretativo della dottrina e la giurisprudenza, nel ricostruire il concetto di retribuzione, non hanno raggiunto un accordo sulle voci da ricomprendere in essa.\nCaratteristiche.\nDescrizione generale.\nLa retribuzione non \u00e8 mero corrispettivo dell'adempimento dell'attivit\u00e0, ma come parte fondamentale del rapporto di lavoro poich\u00e9 il lavoratore viene retribuito anche quando non adempie alla propria obbligazione (perch\u00e9 fruisce di ferie o permessi, o anche perch\u00e9 in malattia). La corrispettivit\u00e0 della retribuzione subisce in questi casi un allentamento per motivi attinenti alla persona del lavoratore: la disciplina legale o contrattuale impone al datore di lavoro di retribuire comunque il lavoratore anche se questo non effettua la controprestazione, contrariamente a quanto normalmente avviene nei contratti sinallagmatici.\nUn simile allentamento si verifica anche in alcuni istituti retributivi cosiddetti \"differiti\", che compensano la prestazione effettuata nell'anno o nell'intero rapporto senza una correlazione diretta con il lavoro effettivamente svolto.\nForme e tipi.\nPu\u00f2 essere in danaro, ma \u00e8 anche previsto il pagamento in natura; la modalit\u00e0 di percepimento inoltre rende possibile individuare quattro tipi di retribuzione: \"a tempo\", \"a cottimo\", \"a premio\" e \"con partecipazione agli utili\". La retribuzione a tempo prevede che l'ammontare del pagamento retributivo sia proporzionato alla durata dell'attivit\u00e0 lavorativa.\nLa retribuzione a cottimo invece \u00e8 relazionata al risultato conseguito da un singolo lavoratore (\"cottimo individuale\") o da un gruppo di lavoratori (\"cottimo collettivo\") in termini di prodotto realizzato; il compenso unitario che spetta al lavoratore pu\u00f2 essere riferito al numero di unit\u00e0 prodotte (cottimo puro) o alla quantit\u00e0 di lavoro realizzato e al tempo impiegato (cottimo a tempo). Solitamente i contratti collettivi preferiscono disciplinare una retribuzione che non sia interamente a cottimo, ma che preveda una maggiorazione su una base comunque certa stabilita in ragione del tempo (\"cottimo misto\"). Il cottimo \u00e8 vietato durante il tirocinio, in quanto l'apprendista non ha solitamente le capacit\u00e0 per rendere in modo sufficiente. \u00c8 obbligatorio invece in quegli ambiti lavorativi dove va mantenuto un certo ritmo di produzione e per i lavoratori a domicilio. Spetta alla contrattazione collettiva stabilire retribuzioni e i rami del lavoro dove \u00e8 obbligatorio questo tipo di retribuzione. La retribuzione a premio \u00e8 commisurata a determinati risultati raggiunti (ad es. il volume di vendite raggiunto), pu\u00f2 essere rappresentato dalle provvigioni.\nLa partecipazione agli utili \u00e8 corrisposta sulla base del risultato economico conseguito dall'azienda, ed \u00e8 una forma aggiuntiva di retribuzione in quanto \u00e8 legata al rischio di impresa. Il lavoratore pu\u00f2 essere retribuito anche con \"retribuzione variabile\", ovvero con la partecipazione, in tutto o in parte, agli utili o ai prodotti dell'impresa in cui lavora. Essendo simile alla retribuzione in natura, trova ambito anch'essa in alcuni settori ben individuati e limitati dalla contrattazione collettiva.\nRetribuzione minima.\nNell'ordinamento italiano la retribuzione minima \u00e8 fissata dall'autonomia collettiva, non esistendo una disciplina con forza di legge che determini in maniera specifica i principi generali dell'art.36 della Costituzione. \u00c8 funzione e compito, pertanto, del contratto collettivo di lavoro determinare, con l'aggiornamento ad ogni accordo di rinnovo, l'oggetto della retribuzione. Quando questa manca in determinati ambiti, il lavoratore \u00e8 comunque tutelato in caso di retribuzione inadeguata."}
{"id": "120847", "revid": "339392", "url": "https://it.wikipedia.org/wiki?curid=120847", "title": "Niederpreussisch", "text": ""}
{"id": "120849", "revid": "729019", "url": "https://it.wikipedia.org/wiki?curid=120849", "title": "Paul Hausser", "text": "\u00c8 considerato il padre putativo delle Waffen-SS, che condusse in battaglia, sia sul fronte occidentale che su quello orientale, sempre a fianco dei suoi uomini, perdendo un occhio nel corso della guerra.\nBiografia.\nHausser nacque a Brandeburgo da una famiglia con solide tradizioni militari, difatti suo padre, Kurt Hausser, aveva servito come maggiore dell'Esercito Imperiale tedesco. Entrato nell'esercito nel 1892, nel 1896 decise di iscriversi alla scuola ufficiali di K\u00f6slin e poi di Berlino-Lichterfelde, dove si diplom\u00f2 nel 1899. Il 20 marzo dello stesso anno, promosso tenente, venne assegnato al 155. Reggimento di fanteria a Ostrowo, nella provincia di Posen; il 1\u00ba ottobre 1903, fu nominato aiutante del comandante del 2. battaglione del reggimento, dove rimase per cinque anni, fino al 1\u00ba ottobre 1908, quando decise di iscriversi all'Accademia militare di Berlino, dove si diplom\u00f2 il 21 luglio 1911.\nA partire dal 1912, e per tutta la durata della prima guerra mondiale, Hausser venne assegnato a diversi stati maggiori divisionali; al termine della guerra, come molti reduci tedeschi, entr\u00f2 nella Reichswehr, ottenendo la promozione a colonnello nel 1927. Il 31 gennaio 1932, si dimise dalla Reichswehr, con il grado di Generale di Divisione (\"Generalleutnant\"), e come moltissimi altri veterani entr\u00f2 nell'organizzazione degli Elmetti d'acciaio, ottenendo la guida della sezione di Brandeburgo-Berlino nel 1933. Poco dopo gli Elmetti d'acciaio vennero incorporati nelle SA, tuttavia Hausser decise di iscriversi nelle SS.\nNel novembre del 1934 Hausser venne trasferito alle \"SS-Verfugungstruppe\" (SS-VT) e assegnato alla scuola ufficiali di Braunschweig. Nel 1935 venne nominato Ispettore delle SS-Junkerschule (le scuole ufficiali delle SS), e promosso al grado di \"SS-Brigadef\u00fchrer\", l'anno successivo. Allo scoppio della guerra, nel settembre 1939, Hausser partecip\u00f2 all'invasione della Polonia in qualit\u00e0 di supervisore della divisione corazzata \"Kempf\" (una formazione mista con elementi della Wehrmacht e delle SS). Nell'ottobre del 1939 la SS-VT venne trasformata in una vera e propria divisione, e Hausser ne assunse il comando nella campagna di Francia del 1940 e nelle prime fasi dell'Operazione Barbarossa.\nPer il suo comando in Russia, Hausser venne insignito della Croce di cavaliere nel 1941, con l'aggiunta delle Fronde di quercia nel 1943 (al quale aggiunsero le Spade per il suo servizio in Normandia), venendo gravemente ferito, e perdendo un occhio. Dopo essersi rimesso, ottenne il comando del \"II. SS-Panzerkorps\" (comprendente le divisioni scelte delle SS \"Leibstandarte\", \"Das Reich\" e Totenkopf), con l'ordine diretto di Hitler di riconquistare Kharkov. Dopo il successo nella riconquista della citt\u00e0 ucraina, Hausser guid\u00f2 il \"II. SS-Panzerkorps\" nella successiva battaglia di Kursk.\nDopo il fallimento dell'Operazione Zitadelle, l'unit\u00e0 venne riorganizzata (le tre divisioni SS vennero sostituite con le altre divisioni corazzate SS \"Hohenstaufen\" e \"Frundsberg\") e trasferita in Francia per partecipare alla battaglia di Normandia. Trasferito al comando della 7. Armata in seguito al suicidio del generale Friedrich Dollmann, Hausser, a differenza degli altri generali tedeschi, rimase con le proprie truppe all'interno della Sacca di Falaise, venendo nuovamente ferito alla mascella. Promosso al grado di \"SS-Oberstgruppenf\u00fchrer\", rimase nello staff del Feldmaresciallo Albert Kesselring fino al termine della guerra.\nNell'aprile del 1945, fu allontanato dall'incarico per divergenze con Hitler. Arresosi agli Alleati, Hausser venne trattenuto in prigionia per diversi anni, ma non sub\u00ec processi per crimini di guerra. Alcune fonti lo indicano come responsabile di alcuni massacri perpetrati dalle SS in Yugoslavia nel 1943 (eccidio di Kresini), Croazia."}
{"id": "120854", "revid": "9282", "url": "https://it.wikipedia.org/wiki?curid=120854", "title": "Valcamonica", "text": ""}
{"id": "120855", "revid": "9282", "url": "https://it.wikipedia.org/wiki?curid=120855", "title": "Valtrompia", "text": ""}
{"id": "120856", "revid": "125871578", "url": "https://it.wikipedia.org/wiki?curid=120856", "title": "Aut Caesar, aut nihil", "text": "Aut Caesar, aut nihil (in italiano \"o Cesare, o nulla\") \u00e8 una locuzione latina, nota soprattutto per essere stata il motto di Cesare Borgia e di Ladislao I d'Angi\u00f2-Durazzo.\nUsi.\nLa frase, attribuita da alcuni allo stesso Giulio Cesare, indica la grande ambizione al potere e alla fama di questo personaggio; il desiderio di primeggiare a tutti i costi.\nLeopold Mozart, padre di Wolfgang Amadeus Mozart, scrisse questa frase in una lettera del febbraio 1778, dove cercava di convincere il figlio a troncare la sua relazione con la cantante Aloysia Weber e dedicarsi alla sua carriera, per la quale tutta la famiglia si stava sacrificando, al fine di raggiungere il primato musicale che gli spettava. \n\"O Cesare o nulla\" (in spagnolo \"O C\u00e9sar o nada\") \u00e8 un romanzo, scritto da Manuel V\u00e1zquez Montalb\u00e1n, che ha per titolo il motto del duca Valentino.\nQuesta frase fu ripresa anche dal filosofo danese S\u00f8ren Kierkegaard riferendosi alla \"malattia mortale\", vale a dire la disperazione, la quale va di pari passo con l'angoscia. Secondo Kierkegaard, il disperato \u00e8 colui che vorrebbe intimamente essere Cesare ma essendo se stesso non pu\u00f2, cio\u00e8 colui che vorrebbe essere migliore in ogni circostanza ma non riesce. Egli, in ultima istanza, coincide con il disperato che vorrebbe essere profondamente se stesso fino al pieno sviluppo delle sue capacit\u00e0.\nLa frase viene anche pronunciata dal dittatore \"Hynkel\" (interpretato da Charlie Chaplin) nel film \"Il grande dittatore\", durante la celebre scena del mappamondo."}
{"id": "120858", "revid": "367445", "url": "https://it.wikipedia.org/wiki?curid=120858", "title": "Dookie", "text": "Dookie \u00e8 il terzo album in studio del gruppo musicale statunitense Green Day, pubblicato il 1\u00ba febbraio 1994 dalla Reprise Records.\nPrimo album del gruppo con la collaborazione di Rob Cavallo, \"Dookie\" \u00e8 divenuto un successo commerciale in tutto il mondo, raggiungendo la seconda posizione nella classifica statunitense degli album e ha scalato le classifiche in sette paesi. L'album ha contribuito a far emergere i Green Day nel mainstream, conferendogli molta popolarit\u00e0, e insieme a \"Smash\" degli Offspring, uscito quello stesso anno, ha rivitalizzato il genere punk rock negli anni novanta. Il disco \u00e8 stato inserito alla 193\u00aa posizione nella lista dei 500 migliori album di sempre.\nDa \"Dookie\" sono stati estratti cinque singoli: \"Longview\", la ri-registrazione di \"Welcome to Paradise\", \"Basket Case\", il singolo mandato in onda su tutte le radio, \"When I Come Around\" e \"She\".\nL'album inizialmente non riscosse grande successo; fu solo con la pubblicazione dei singoli \"Basket Case\" e \"When I Come Around\", diversi mesi dopo la sua uscita, che divenne un successo planetario. Dal 2008, \"Dookie\" \u00e8 l'album pi\u00f9 venduto dei Green Day, con oltre 15 milioni di copie vendute in tutto il mondo. Si tratta inoltre dell'unico lavoro del gruppo ad essere stato certificato disco di diamante dalla Recording Industry Association of America. \"Dookie\" \u00e8 stato premiato con il Grammy Award al miglior album di musica alternativa nel 1995.\nDescrizione.\nCon questo album i Green Day passano ufficialmente alla \"major\" Reprise Records, una sezione della Warner Brothers e debuttano su MTV con il video \"Longview\", girato nell'appartamento di Billie Joe Armstrong e di Mike Dirnt, per poi ottenere un successo planetario con i singoli \"When I Come Around\" e \"Basket Case\".\nL'album \u00e8 il maggior successo dei Green Day con i suoi 15 milioni di copie vendute.\nAntefatti.\nDopo il successo ottenuto dal secondo album \"Kerplunk\", nel 1992, una serie di importanti etichette si interessarono ai Green Day. I rappresentanti di queste etichette tentarono di invogliare il gruppo a firmare, invitandoli ad alcuni banchetti per discutere dell'accordo, con un dirigente, arrivando persino ad invitare il gruppo a Disneyland. Il gruppo scelse infine di firmare per la Reprise Records, il cui produttore era Rob Cavallo. I componenti del gruppo, infatti, rimasero profondamente colpiti dal suo lavoro svolto con i colleghi californiani The Muffs, e trovarono inoltre che Cavallo \"era l'unica persona che poteva veramente parlare e interagire con loro\". Il gruppo decise quindi di lasciare la vecchia etichetta discografica indipendente Lookout! Records amichevolmente, per firmare con la \"major\" Reprise Records. La firma con una grossa etichetta convinse gran parte dei fan del gruppo, ed in particolare i membri del club 924 Gilman Street, a ritenere i Green Day come \"venduti\". Da allora, il club viet\u00f2 persino l'ingresso ai membri del gruppo. Riflettendo per un lungo periodo, Billie Joe Armstrong dichiar\u00f2 alla rivista \"Spin\" nel 1999: \"Non ho potuto tornare alla scena punk, perch\u00e9 dovevo decidere tra il pi\u00f9 grande successo nel mondo o il pi\u00f9 grande fallimento [...] L'unica cosa che ho potuto fare \u00e8 stato ritornare sulla mia bici e andare avanti.\"\nRegistrazione e produzione.\nRob Cavallo venne scelto come il principale produttore dell'album, affidando a Jerry Finn il missaggio. I Green Day diedero alcune demo dei nuovi brani a Cavallo, il quale, dopo averle ascoltate in macchina verso casa, avvert\u00ec che \"era incappato in qualcosa di grande.\" Il gruppo registr\u00f2 l'album in tre settimane, e lo stesso fu missato due volte. Il gruppo, dopo aver ascoltato il missaggio originale, decise che non era soddisfacente. Cavallo era d'accordo, cos\u00ec \u00e8 stato remixato, al \"Fantasy Studios\" di Berkeley in California. Armstrong pi\u00f9 tardi raccont\u00f2 della loro esperienza di studio: \"Tutto era gi\u00e0 scritto, tutto quello che dovevo fare era suonare.\"\nComposizione dei brani.\nGran parte del contenuto dell'album \u00e8 stato scritto da Armstrong, ad eccezione di \"Emenius Sleepus\", composto da Armstrong insieme al bassista Mike Dirnt, e la traccia fantasma \"All By Myself\", interamente composta dal batterista Tr\u00e9 Cool. L'album ha toccato varie esperienze dei membri del gruppo, incluse tematiche come ansia, attacchi di panico, masturbazione, orientamento sessuale, noia ed ex-fidanzate.\nArmstrong ha dichiarato che il singolo \"Longview\" tratta un tema basato principalmente sulla noia, la masturbazione, e il fumo di cannabis, come evidente in alcune parti del testo: \n\"Welcome to Paradise\" era originariamente incluso nel secondo album in studio \"Kerplunk\". La canzone \u00e8 stata ri-registrata, con un suono meno granuloso per l'album Dookie. La canzone non ha mai avuto un video musicale, tuttavia, \u00e8 solito associarli un video live del brano, come un video musicale. Il video si trova sul sito ufficiale dei Green Day.\nA differenza di ci\u00f2 che si pensa\", She\" non \u00e8 dedicata alla moglie di Armstrong, Adrienne Nesser, ma ad Amanda (una sua ex fidanzata) a cui sono anche dedicate le canzoni \"Whatsername\" e, appunto, \"Amanda.\"\n\"When I Come Around\" \u00e8 stata scritta da Billie Joe dopo una litigata con Adrienne; dopo averla lasciata stare per un po', da solo decide di fare un giro. Cos\u00ec scrive la canzone. Nel video i tre membri della band si fanno un giro per Berkeley; \"Coming Clean\" parla del periodo di confusione di Billie Joe quando aveva 16/17 anni e si sentiva bisessuale; \"In the End\" non parla di una ragazza, bens\u00ec della madre di Billie Joe e del suo patrigno, come \"Why do you want him?\".\nAccoglienza.\nRiconoscimenti.\n\"Dookie\" \u00e8 stato indicato da varie testate come l'album migliore del 1994, del genere pop punk, oltre che uno dei pi\u00f9 importanti degli anni novanta."}
{"id": "120862", "revid": "2730", "url": "https://it.wikipedia.org/wiki?curid=120862", "title": "Azzurro", "text": "L'azzurro \u00e8 una variante di un colore dello spettro percepibile dall'occhio umano. Indica il colore del cielo sereno, come il celeste, ma rispetto a questo \u00e8 pi\u00f9 intenso; rispetto al blu \u00e8 invece pi\u00f9 chiaro. Dal punto di vista artistico ed emotivo viene considerato un colore freddo.\nIn lingue diverse dall'italiano \u00e8 spesso assimilato al blu, di cui viene considerata una versione meno satura e quindi pi\u00f9 chiara.\nI confini tra azzurro, celeste e blu sfumano l'uno nell'altro, come avviene sempre per i colori che si distinguono per una tonalit\u00e0 pi\u00f9 chiara o pi\u00f9 scura, come ad esempio il rosso e il rosa, o per colori posti accanto nello spettro visibile, come il giallo e l'arancione.\nEtimologia.\nIl nome deriva dal termine persiano \"\u0644\u0627\u0698\u0648\u0631\u062f\" (\"l\u00e2\u017evard\", \"l\u00e2\u017eavard\"), in riferimento al colore del lapislazzulo. Dalla stessa etimologia derivano termini di altre lingue che per\u00f2 non sono esattamente corrispondenti all'italiano. In inglese, per esempio, il termine francese \"azure\" indica un azzurro molto chiaro, ai confini con il celeste e non \u00e8 percepito come termine basico di colore, ma come sfumatura del blu, come lo \u00e8 il turchese; in spagnolo il termine \"azul\" indica sia il blu che l'azzurro.\nIn natura.\nL'azzurro \u00e8 il colore del cielo dell'atmosfera terrestre in condizioni di luce diurna e zenitale, nonch\u00e9 quando non \u00e8 coperto da nubi. In generale, \u00e8 anche la colorazione che assume l'acqua in grandi quantit\u00e0, come nel caso di piscine, laghi e del mare in prossimit\u00e0 delle sue coste. Questo fenomeno \u00e8 dovuto in parte anche alle capacit\u00e0 di rifrazione dell'acqua stessa e dalle sue condizioni di trasparenza.\nPercezione.\nNegli esseri umani.\nUna ricerca ha dimostrato come diversi osservatori italiani impieghino indifferentemente i tre termini, per indicare le tonalit\u00e0 intermedie tra i tre colori. In questa ricerca, l'azzurro veniva distinto in maniera netta dal blu solo quando quest'ultimo assumeva tonalit\u00e0 molto scure; analogamente, l'azzurro veniva distinto con sicurezza dal celeste solo quando quest'ultimo veniva presentato con tonalit\u00e0 molto chiare.\nGenesi del simbolismo e interpretazioni odierne.\nA differenza del colore rosa, l'azzurro non \u00e8 stato associato a un genere sessuale. \nFu nel 1918 che vi fu un primo accostamento del colore azzurro a un genere quando, una rivista specializzata in abiti per bambini, la celebre testata \"Earnshaw Infants' Department\", pubblic\u00f2 un articolo in cui si scriveva che l'azzurro, colore pi\u00f9 tenue e delicato, era maggiormente indicato per le femmine, mentre il rosa, colore forte e acceso, era pi\u00f9 adatto ai maschi.\nAl contrario, per una mera convenzione affermatasi in Occidente dopo la Seconda Guerra Mondiale, l'azzurro intenso venne destinato ai neonati maschi, mentre il rosa pallido \u00e8 diventato simbolo di femminilit\u00e0 e colore assegnato alle neonate per via del suo aspetto delicato che richiama quello del fiore omonimo.\nCon il tempo, un esempio molto comune sopravissuto fino ai giorni nostri, divennero le coccarde dei relativi colori appesi alle porte delle abitazioni delle famiglie dove era nato un bambino. Tale usanza \u00e8 in voga ancora oggigiorno in Italia ma anche in molti paesi occidentali. \nL'azzurro in politica, araldica e vessillologia.\nL'azzurro intenso con il tempo \u00e8 stato associato all'azzurro Savoia, sovente noto anche come \"savoy\" ed \u00e8 il colore nazionale dello Stato italiano, tanto che in eventi e manifestazioni di carattere militare accompagna la bandiera e altri simboli. \u00c8 di questo colore anche la sciarpa azzurra degli ufficiali delle forze armate italiane.\nIn araldica, sebbene con una tonalit\u00e0 pi\u00f9 scura, rappresenta uno smalto.\nNello sport.\nIn ambito sportivo, le Nazionali italiane indossano una maglia azzurra: la tonalit\u00e0 della divisa varia dall'azzurro stesso (come per la Nazionale di rugby a 15) al blu (come per la nazionale di calcio). Nei club, l'azzurro viene usato come colore principale, mischiato con altri, di vari club calcistici. Fanno esempio l'Inter (Nero Azzurri), il Napoli (Azzurri), il Catania (Rosso Azzurri), l'Atalanta (Nero Azzurri) in Italia, l'Olympique Marsiglia (Bianco Azzurri) in Francia, il Malm\u00f6 FF (Bianco Azzurri) in Svezia.\nMusica.\n\"Azzurro\" \u00e8 anche il titolo di una canzone del 1968 di Paolo Conte, interpretata da Adriano Celentano."}
{"id": "120864", "revid": "1543377", "url": "https://it.wikipedia.org/wiki?curid=120864", "title": "Campo Manin", "text": "Campo Manin, gi\u00e0 \"Campo San Paternian\" (dal nome della chiesa di San Paternian che vi sorgeva e che fu demolita nel XIX secolo) \u00e8 un campo di Venezia dedicato all'omonimo patriota. \nAl centro del campo si trova il monumento a Daniele Manin (1868) di Luigi Borro. Il lato di fondo opposto al rio \u00e8 chiuso da Palazzo Nervi-Scattolin, sede della Cassa di Risparmio di Venezia, che secondo alcuni costituisce una rottura stilistica in contrasto con i rimanenti palazzi, al cui progetto contribu\u00ec Pier Luigi Nervi per il 150\u00ba anniversario della banca avvenuto nel 1972. Non lontano dal campo, sul lato che d\u00e0 verso il rio, sorge il Palazzo Contarini del Bovolo. "}
{"id": "120870", "revid": "124977817", "url": "https://it.wikipedia.org/wiki?curid=120870", "title": "Enrico II di Francia", "text": "Biografia.\nEnrico era il maschio secondogenito di re Francesco I e di Claudia di Francia, figlia a sua volta di re Luigi XII. Nel 1533 spos\u00f2 Caterina de' Medici. Alla morte del fratello maggiore Francesco, Enrico divenne l'erede al trono (Delfino) e duca di Bretagna (titolo portatogli dalla madre che a sua volta l'aveva ereditato da Anna di Bretagna). La sua politica fu fortemente influenzata dalla sua amante, Diana di Poitiers, e dal duca Anne di Montmorency. Durante il suo regno, Enrico continu\u00f2 la guerra intrapresa dal padre contro l'imperatore Carlo V; nel 1552, oltre ad annettere alla Francia i vescovati di Metz, Toul e Verdun, strapp\u00f2 il Piemonte e la Savoia agli spagnoli. Nello stesso anno assunse il titolo di \"protettore delle libert\u00e0 tedesche\", ovvero protettore della causa protestante in Germania, ottenendo cos\u00ec in pi\u00f9 occasioni la possibilit\u00e0 di intromissione all'interno dell'Impero. Nel 1549 aveva annesso anche il Marchesato di Saluzzo, dopo la caduta del marchese Gabriele.\nNel 1557-58, nella guerra contro l'Inghilterra alleata della Spagna, riusc\u00ec a riconquistare Calais e Gu\u00eenes, gli ultimi possedimenti inglesi in Francia. Sul fronte spagnolo, la guerra conobbe una battuta d'arresto con la clamorosa sconfitta nella battaglia di San Quintino (1557), inferta alla Francia da Emanuele Filiberto di Savoia, che guidava le armate di Filippo II di Spagna. La pace venne ristabilita con il trattato di Cateau-Cambr\u00e9sis (1559), con cui Enrico rinunci\u00f2 ai suoi possedimenti in Italia, restituendo, in particolare, il Ducato di Savoia al suo legittimo sovrano. Negli ultimi anni di regno, Enrico, fervente cattolico, cominci\u00f2 la persecuzione religiosa degli ugonotti.\nIl 1\u00b0 Luglio, durante i festeggiamenti seguiti alle firme del trattato di pace di Cateau-Cambr\u00e9sis e al matrimonio della figlia primogenita Elisabetta col re di Spagna Filippo II, Enrico II venne ferito mentre prendeva parte a una giostra, (dalle schegge della lancia di Gabriele I di Lorges, conte di Montgomery). Mor\u00ec dopo una decina di giorni di agonia. Gli succedettero in fila ben tre dei suoi figli, a partire da Francesco II.\nVuole la leggenda che questo infausto evento fosse stato predetto da Nostradamus. Tale affermazione \u00e8 per\u00f2 smentita dall'epistola a Enrico II che introduce la seconda parte delle \"Centurie\": in essa Nostradamus predice grandi cose a Enrico II, che in realt\u00e0 mor\u00ec appena dopo la prima apparizione del documento.\nMatrimonio e figli.\nIl 28 ottobre 1533 spos\u00f2 Caterina de' Medici (13 aprile 1519 - 5 gennaio 1589); il matrimonio rimase per pi\u00f9 di dieci anni sterile, ma dopo questo periodo di infertilit\u00e0 la coppia ebbe ben dieci figli, sette dei quali sopravvissuti all'infanzia.\nEnrico II ebbe anche tre figli illegittimi:"}
{"id": "120871", "revid": "671029", "url": "https://it.wikipedia.org/wiki?curid=120871", "title": "Heineken Cup 2001-2002", "text": "La Heineken Cup 2001-02 fu la 7\u00aa edizione della coppa d'Europa di rugby XV per club.\nOramai stabilizzatasi nella formula a 24 squadre, previde come nelle edizioni precedenti sei gironi, le cui prime accedettero direttamente alla fase a eliminazione diretta, insieme alle due migliori seconde classificate in base al consolidato sistema del \"seeding\" calcolato in base al punteggio complessivo, al conteggio mete e alla differenza punti.\nTerza vittoria consecutiva, e quarta assoluta in sette edizioni fino ad allora disputate, di una compagine inglese, il Leicester che, nell'occasione, fu la prima a laurearsi campione d'Europa sia, in generale, per la seconda volta e, in particolare, riconfermandosi, avendo vinto anche l'edizione precedente; nella finale di Cardiff il Leicester sconfisse 15-9 gli irlandesi del Munster."}
{"id": "120879", "revid": "1318658", "url": "https://it.wikipedia.org/wiki?curid=120879", "title": "Briga Marittima", "text": "Briga Marittima o Briga (in francese La Brigue, dal 1947 al 1976 \"La Brigue de Nice\", in brigasco \"Ra Briga\", in ligure \"Briga\", in piemontese \"Briga Mar\u00ectima\") \u00e8 un comune francese di 680 abitanti situato nel dipartimento delle Alpi Marittime nella regione della Provenza-Alpi-Costa Azzurra.\nGeografia fisica.\nTerritorio.\nIl territorio di Briga Marittima \u00e8 compreso nel bacino del fiume Roia e fa parte, dal punto di vista oro-idrografico, della regione fisica italiana.\nLa citt\u00e0 apparteneva alla provincia di Cuneo ed \u00e8 stata ceduta dall'Italia alla Francia con il trattato di pace di Parigi del 12 febbraio 1947 e ribattezzata come \"La Brigue\". La parte rimasta in Italia \u00e8 stata divisa tra il nuovo comune piemontese di Briga Alta (comprendente le frazioni di Piaggia, Upega e Carnino) e il comune ligure di Triora (IM), che ha incorporato la frazione di Realdo.\nSituata a 770 metri d'altitudine nell'Alta Valle del Roia (Alpi Marittime), Briga \u00e8 un villaggio di 633 abitanti, all'ultimo censimento (circa 300 reali durante l'anno), classificato \"monumento storico\".\nIl comune di Briga rappresenta l'estrema punta orientale della Regione Provenza-Alpi-Costa Azzurra, e si trova, idealmente, sul vertice sud-est dell'Esagono, anche se Lauterbourg, in Alsazia, \u00e8 in assoluto il comune pi\u00f9 orientale della Francia continentale.\nIl paese \u00e8 attraversato da est ad ovest dal torrente Levenza, affluente del Roia. Il paesaggio \u00e8 di tipo prealpino, costituito da calcari.\nIl nome del paese deriva da un termine di origine ligure, che si ricollega alla radice preromana \"brigo\", la quale designa in lingua celtica ed in lingua ligure un sito elevato e fortificato, e si ritrova anche nel nome degli abitanti, detti Brigaschi.\nIdrografia.\nI due corsi d'acqua che attraversano Briga sono la Levenza (da est ad ovest, affluente del Roia) ed il Rio Secco (da sud a nord, affluente del fiume Levenza).\nIl Rio Secco \u00e8 un fiumiciattolo a carattere torrentizio, ed il suo letto non si riempie d'acqua che in seguito a forti temporali, i quali possono formarsi all'improvviso, specialmente d'estate, sul Balcone di Marta. \nA secco la maggior parte dell'anno, come indica il suo nome, il Rio Secco pu\u00f2, a seguito di tali piogge violente, divenire un torrente impetuoso molto pericoloso.\nTopografia.\nAl fondo della Val Roia, Briga \u00e8 contornata da il Monte Bego ad ovest, il versante delle \"Ciage\" ed il Monte Saccarello ad est, il \u00abBalcone di Marta\u00bb a sud.\nUna parte del comune s'estende fino al Marguareis, insieme carsico nelle Alpi Liguri, frequentemente esplorato da speleologi esperti.\nClima.\nIl clima di Briga \u00e8 di tipo mediterraneo con un'influenza alpina, che pu\u00f2 rendere gl'inverni rigidi. Le gelate non sono rare da dicembre a marzo. L'estate \u00e8 generalmente molto mite, offrendo l'altitudine al paese estati calde ma mai canicolari. I temporali sono frequenti da ferragosto a fine settembre.\nStoria.\nIl territorio ha fatto da sempre parte della Liguria sotto l'Impero Romano, nel Regno longobardo e nel \"Regnum Italiae\" formatosi con Carlo Magno.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che gestiva ampi territori anche nelle valli del nizzardo e che nel VIII secolo a Nizza fondarono il monastero di Cimiez.\nL'attuale comune francese di La Brigue, che comprende la frazione di Morignolo (francesizzato in \"Morignole\"), prima del 1947 era capoluogo del comune italiano di Briga Marittima, comprendente anche le frazioni di Piaggia, Upega e Carnino (oggi nel comune di Briga Alta in provincia di Cuneo), Realdo (oggi nel comune di Triora, in provincia di Imperia). Questo territorio, noto anche come terra brigasca, era caratterizzato da una cultura tipicamente alpina e pastorale. Nonostante i suoi territori si trovassero sui due versanti opposti del Monte Saccarello, tuttora non collegati da strade comode (ad oggi esistono solo strade militari, non agibili durante la stagione invernale), questo non costituiva un problema per i suoi abitanti, da sempre abituati a spostarsi a piedi seguendo le greggi.\nIl plebiscito del 1860.\nA seguito dell'alleanza franco-piemontese del 1858 (dopo gli accordi di Plombi\u00e8res tra Napoleone III e Cavour) per la seconda guerra di indipendenza, ne fu prevista la cessione alla Francia, assieme all'ex Contea di Nizza e a Tenda.\nDopo la guerra, vittoriosa per le armate franco-piemontesi, vi fu tenuto un plebiscito che confermasse gli accordi e che risult\u00f2 favorevole alla Francia.\nTuttavia, le alte gerarchie dell'esercito piemontese, per motivi strategici, fecero pressioni contro la cessione e Napoleone III fin\u00ec per rinunciare all'annessione di Tenda e di Briga. Per giustificare pubblicamente la rinuncia si disse che i territori interessati facevano parte dei \"territori di caccia\" della corona sabauda, mentre in realt\u00e0 questi si trovavano molto pi\u00f9 a nord (Molli\u00e8res) e nelle valli Tinea e Vesubia.\nIl passaggio alla Francia nell'ultimo dopoguerra.\nDopo la seconda guerra mondiale la Francia, vincitrice, chiese l'annessione dei territori di Tenda e Briga, ottenendola come disposto nel trattato di pace firmato dall'Italia il 10 febbraio 1947, entrato in vigore il 15 settembre 1947.\nPoich\u00e9 tuttavia la Costituzione della IV Repubblica francese imponeva che non vi fossero acquisizioni territoriali senza il consenso delle popolazioni interessate, anche se Briga era gi\u00e0 controllata militarmente e amministrativamente dalla Francia che ne aveva ottenuta la cessione dall'Italia a seguito della firma del Trattato di pace, le autorit\u00e0 francesi diedero corso ad un \"referendum\" fra la popolazione per la scelta tra Francia ed Italia, che si svolse il 12 ottobre 1947.\nLa prospettiva del cambio di nazionalit\u00e0 divise la famiglia socialista, comunque minoritaria a Briga: da una parte il Partito Socialista Italiano favorevole all'annessione, e paradossalmente dall'altra il capo carismatico dei socialisti francesi, L\u00e9on Blum, molto critico sul progetto espansionistico transalpino. In ogni caso, nell'apposito plebiscito del 1947 i brigaschi optarono per il passaggio di sovranit\u00e0.\nAl voto furono ammessi solo i cittadini residenti nella zona al momento del \"referendum\", quelli con almeno un genitore nato nei paesi interessati e quelli che potevano dimostrare di aver avuto un domicilio precedente alla presa del potere del fascismo in Italia nel 1922. Vennero cos\u00ec esclusi dal voto una parte degli abitanti che si erano rifugiati in Italia, in quanto non avevano cambiato la loro cittadinanza in quella francese. Il risultato fu un'adesione quasi unanime (96,07%) alla Francia: su 790 votanti, 759 voti andarono alla scelta \"francese\" e 26 a quella \"italiana\", mentre vi furono 5 tra schede bianche o nulle.\nTuttavia il confronto fra i dati del voto del 1946 per la Costituente e quello del 1947 per il Trattato mostra come tali esuli non sarebbero stati in grado di ribaltare l'esito della seconda votazione.\nBenedetto Croce e Briga.\nNel suo discorso del 24 luglio 1947, all'Assemblea Costituente, contro la ratifica del Trattato di pace, Benedetto Croce afferm\u00f2: \u00ab\u2026e perfino le avete [gli Alleati all'Italia, ndr] come ad obbrobrio, strappati pezzi di terra del suo fronte occidentale da secoli a lei congiunti e carichi di ricordi della sua storia, sotto pretesto di trovare in quel possesso la garanzia contro una possibile irruzione italiana\u00bb.\nSimboli.\nL'aquila bicipite \u00e8 ripresa dallo stemma della famiglia dei Lascaris, conti di Briga; san Martino \u00e8 il santo patrono; la pecora rappresenta l'allevamento di ovini che \u00e8 la principale attivit\u00e0 economica del paese. Questo stemma \u00e8 stato adottato nel 1947, dopo l'annessione alla Francia; in precedenza si presentava semplicemente \"d'azzurro alla croce d'argento\".\nMonumenti e luoghi d'interesse.\nA Briga vi sono i resti del castello dei Conti Lascaris.\nNotevole \u00e8 la chiesa della Madonna del Fontan (\"Notre Dame des Fontaines\"), chiamata anche \"Cappella Sistina delle Alpi\" il cui interno \u00e8 interamente coperto dai pregevoli affreschi di Giovanni Canavesio perfettamente conservati e rappresentanti la Passione del Signore.\nInaugurata il 12 ottobre del 1492, sorge su un sito sotto il quale vi sono sette sorgenti che gi\u00e0 nell'antichit\u00e0 emettevano acqua ad intermittenza.\nPare che gli abitanti del luogo avessero invocato l'intercessione della Madonna affinch\u00e9 le sorgenti continuassero a far sgorgare acqua.\nAltri edifici religiosi sono:\nPregevole, inoltre, il ponte medievale \"del gallo\" (\"Le pont du coq\").\nInnumerevoli i sentieri che da Briga (m 784 s.l.m.) portano al Monte Saccarello (Italia), a Piaggia (capoluogo dell'attuale comune di Briga Alta) ed al Colle Sanson per poi scendere a Realdo, Verdeggia e infine a Triora.\nCultura.\nAttualmente il comune fa parte dell'area di lingua ligure in territorio francese. \u00c8 di lingua e cultura brigasca anche la frazione di Viozene (nel comune di Ormea, CN), situata tra la Colla di Carnino e il torrente Regioso (Alta Val Tanaro), che per\u00f2 non ha mai fatto parte del comune di Briga Marittima.\nTestimonianze del passato italiano sono comunque ancora sia a Briga che nel resto dell'Alta Roia, e passeggiando per i borghi ci si pu\u00f2 anche imbattersi in antiche scritte in lingua italiana.\nIn tutta la zona la Francia ha conservato intatti i monumenti ai caduti della Grande Guerra che vide Francia e Italia alleate, ma a Briga ha francesizzato i nomi di battesimo dei caduti, sostituendo la lapide originale con una nuova; si veda anche per il monumento a Giovanni Pastorelli e la lapide sulla Fondazione Arnaldi.\nSull'ingresso del municipio campeggia ben tenuta una lapide in ricordo della battaglia di Vittorio Veneto e in onore del generale Diaz in lingua italiana. Trattasi con pi\u00f9 precisione del \"Bollettino della Vittoria\" che essendo stato redatto dal Diaz, \u00e8 ovviamente in lingua italiana.\nGli anziani di origine brigasca, forti delle loro tradizioni locali, mantengono ancora oggi stile di vita, idioma ed usanze tipicamente liguri.\nInfrastrutture e trasporti.\nStrade.\nIl principale asse di comunicazione della valle del Roia, \u00e8 la strada dipartimentale D6204 (ex nazionale N204), che permette l'accesso a Briga dal sud, provenienti da Ventimiglia, dal sud-ovest, provenendo da Nizza via Sospello ed il Colle di Turini, e dal nord, venendo da Cuneo.\nBriga \u00e8 in disparte rispetto alla strada dipartimentale D6204: bisogna infatti deviare alla biforcazione di San Dalmazzo di Tenda sulla D43 per raggiungere il villaggio, che termina anch'essa nel comune di Briga, in una sorta di cul di sacco, nella frazione di Morignolo da un lato ed in localit\u00e0 detta di Bens dall'altro.\n\u00c8 possibile continuare ancora verso est su piste forestali che raggiungono poi le antiche frazioni di Briga sul versante italiano, ma lo stato di manutenzione di tali carrabili, non asfaltate, le riserva pressoch\u00e9 esclusivamente ai soli veicoli fuoristrada.\nPer questo fatto, Briga si trova in una posizione di \"fine della strada\": si pu\u00f2 difficilmente passarvi per caso di ritorno da un'altra localit\u00e0 od andando verso un'altra destinazione.\nTale particolare situazione stradale \"ad imbuto\" rappresenta anche uno svantaggio turistico per Briga in confronto alla vicina Tenda, la quale, bench\u00e9 distante solamente cinque chilometri, \u00e8 un passaggio frequentato tra il Basso Piemonte e la Liguria occidentale.\nI trasporti stradali sono anche molto influenzati dalla presenza del Traforo stradale del Colle di Tenda: vetusto e necessitante frequenti rifacimenti, \u00e8 sovente chiuso, tagliando cos\u00ec fuori Briga, e pi\u00f9 in generale la sua vallata, dallo sbocco sul Piemonte.\nFerrovie.\nBriga dispone di una fermata ferroviaria lungo la linea internazionale Cuneo-Ventimiglia, a gestione mista Ferrovie dello Stato e SNCF, con una diramazione a Breglio verso Ventimiglia.\nIl materiale rotabile \u00e8 francese sulla tratta Nizza-Breglio, italiano sul tragitto Ventimiglia-Breglio e misto sul percorso Breglio-Tenda-Cuneo.\nLa linea ferroviaria, non elettrificata, inaugurata nel 1928, abbandonata a seguito dei bombardamenti della seconda guerra mondiale e rimessa in servizio solamente nel 1979, \u00e8 reputata come una delle linee ferroviarie pi\u00f9 spettacolari al mondo, tanto da costituire da sola un motivo d'attrazione turistica.\nLa sua conservazione \u00e8 considerata come fondamentale dagli abitanti di Briga, essendo l'unica alternativa possibile ai trasporti stradali e la sola forma di trasporto pubblico in Val Roia."}
{"id": "120880", "revid": "1728", "url": "https://it.wikipedia.org/wiki?curid=120880", "title": "Triumviro monetale", "text": ""}
{"id": "120882", "revid": "124461087", "url": "https://it.wikipedia.org/wiki?curid=120882", "title": "Fattura", "text": "La fattura, in diritto commerciale, \u00e8 un documento fiscale obbligatorio emesso da un soggetto fiscale per comprovare l'avvenuta cessione di beni o prestazione di servizi e il diritto a riscuoterne il prezzo. L'operazione di emissione di una fattura prende il nome di fatturazione.\nIl venditore emette una \"fattura di vendita\", formalizzando un credito; viceversa l'acquirente riceve una \"fattura di acquisto\" e segna un debito. Con la fattura vengono descritti i beni o servizi e il relativo valore, mentre con la ricevuta si attesta la ricezione di un pagamento. L'intestatario della fattura pu\u00f2 essere diverso dal soggetto che paga. \nContenuto.\nSolitamente una fattura contiene:\nLa fattura nell'Unione Europea.\nNel 2006 l'Unione Europea ha prodotto la \"Direttiva 2006/112/CE del Consiglio, del 28 novembre 2006, relativa al sistema comune d\u2019imposta sul valore aggiunto\". In questa direttiva, nell'articolo 226, si specificano gli elementi minimi di una fattura conforme agli articoli 220 e 221. \nLa fattura in Italia.\nContenuto.\nGli elementi formali obbligatori della fattura sono:\nLa fattura \u00e8 inoltre composta di una parte \"descrittiva\" e di una parte \"tabellare\".\nParte descrittiva.\nLa parte descrittiva contiene:\nParte tabellare.\nLa parte tabellare contiene:\nInoltre, nella sezione \"note\" di seguito alla parte tabellare si inseriscono gli elementi utili per l'individuazione precisa dell'oggetto fatturato: matricola o seriale, lotto di produzione, riferimenti ai DDT o altri documenti equivalenti, riferimenti a ordini o contratti, precisazioni temporali o accordi, edizione degli eventuali allegati obbligatori al prodotto (es. manuale d'uso o manutenzione), riferimenti a certificati o relazioni o rapportini di lavoro/intervento, ecc. Essendo una sezione libera si pu\u00f2 riportare quanto si considera utile oppure richiesto dal cliente, anche per favorire la rintracciabilit\u00e0 e il riscontro in sede di pagamento. Le applicazioni software gestionali possono inserire i riferimenti di cui sopra, in maniera automatica, riga per riga ovvero in sequenza per ciascun \"articolo\" fatturato.\nLa legge prescrive che il bene o il servizio sia identificato in relazione a \"natura, qualit\u00e0 e quantit\u00e0\": descrizioni generiche (o assenza di riferimenti precisi e specifici) possono essere oggetto di contestazione da parte degli organi di controllo. Pertanto, soprattutto quando non si utilizzano codici articolo o nei casi dei servizi, le descrizioni/riferimenti nelle fatture devono essere adeguatamente individuate e individuabili.\nEmissione.\nLa fattura \u00e8 emessa in pi\u00f9 copie al fine di permetterne la raccolta negli archivi dei rispettivi attori della transazione (emittente e destinatario); inoltre vi \u00e8 la possibilit\u00e0 della fatturazione esclusivamente digitale, previa richiesta agli organi competenti.\nEssendo un documento fiscale con obbligo di registrazione contabile in bilancio da parte dell'emittente, ha anche l'obbligo di una numerazione progressiva per anno fiscale. La numerazione pu\u00f2 essere realizzata su diverse serie, sulla base delle necessit\u00e0 aziendali, ad esempio in caso di pi\u00f9 sedi periferiche.\n\u00c8 possibile emettere fatture utilizzando un sistema informatico, provvedendo alla stampa anche presso terzi o utilizzando sistemi di trasmissione telematica. \u00c8 inoltre consentita l'archiviazione su supporto ottico. Anche con i comuni registratori di cassa, se predisposti, si possono stampare le fatture.\nI commercianti al dettaglio, artigiani e assimilati non sono obbligati ad emettere fattura, a meno che non sia il cliente a richiederlo. Ci\u00f2 deve per\u00f2 accadere non oltre il momento dell'effettuazione dell'operazione, cio\u00e8 non oltre il momento della consegna o della spedizione dei beni o del pagamento del corrispettivo. In alcuni casi, specie nella GDO, viene rilasciato uno scontrino non fiscale con cui si va a farsi consegnare la fattura.\nNon sempre la fattura \u00e8 rilasciata a fronte del relativo pagamento: ad esempio nel caso di cessioni a titolo gratuito, campionatura o simili. Oppure quando vi sono cessioni o prestazioni continuative a cui segue una fattura riepilogativa. Ma pure se, per qualsiasi motivo, non si \u00e8 eseguito il pagamento da parte del cliente. In questi casi la fattura (ma non la fattura riepilogativa, che ha una funzione diversa) contiene le esclusioni previste dalle leggi oppure gli estremi convenuti per il pagamento (scadenze) oppure la dicitura \"non pagato\"; al contrario si appone la dicitura \"pagata\" o \"incasso o pagamento effettuato\" o simili. \nAlcuni contratti (accordi) prevedono una scansione di fatturazione e pagamenti piuttosto complessa, composta da tranche e scadenze legate a risultati ed eventi specifici dell'ordine o commessa. Non \u00e8 raro che, in questi casi, si emetta una fattura in anticipo ovvero ancora prima di eseguire materialmente l'oggetto del contratto (esempio: apertura pratica, copertura rischio, impegno all'esclusiva e altre situazioni).\nRegistrazione.\nLa registrazione delle fatture ricevute avviene generalmente sul \"Registro degli acquisti\" (registro delle fatture di acquisto), mentre le fatture emesse vengono registrate entro 15 giorni sul \"Registro delle vendite\" (registro delle fatture emesse).\n\u00c8 possibile emettere delle fatture di rettifica, che fanno riferimento ad un credito invece di un debito. Questi documenti si chiamano note di credito. In generale, le fatture integrative di una fattura gi\u00e0 emessa vengono denominate \"note di variazione\".Esistono due tipi di fattura: \"fattura immediata\" e \"fattura differita\" (utilizzabile solo per la cessione di merci). La fattura immediata deve essere emessa contestualmente alla consegna del bene o erogazione del servizio. La fattura differita deve essere emessa entro il giorno 15 del mese seguente la consegna del prodotto o erogazione del servizio, a meno che un contratto definisca scadenze di fatturazione pi\u00f9 articolate. Nei casi di cessione di beni materiali e fatturazione differita, il prodotto dovr\u00e0 essere stato consegnato utilizzando un documento comprovante la cessione (DDT).\nFattura e normativa IVA.\nLa fattura deve essere assoggettata alle leggi sull'IVA (principalmente il D.P.R. 633 del 26 ottobre 1972 e successive modificazioni e integrazioni come il D.Lgs. 20 febbraio 2004, n. 52 in attuazione della direttiva 2001/115/CE) per quanto riguarda l'imponibilit\u00e0 e l'eventuale aliquota, o eventualmente la non imponibilit\u00e0, soprattutto nel caso di esportazioni nella o al di fuori dell'UE.\nFattura accompagnatoria.\nLa fattura accompagnatoria \u00e8 una fattura che funge contemporaneamente anche da DDT. In questo modo si esegue una sola operazione per scaricare il magazzino e fatturare, e in pi\u00f9, non si devono stampare due documenti. Praticamente, non serve emettere la fattura successivamente alla consegna del bene (fatturazione differita). La fattura accompagnatoria (la copia che rimane al cedente) va firmata dal ricevente esattamente come i DDT.\nLa fattura accompagnatoria \u00e8 diffusa nel commercio, meno nell'artigianato.\nFattura differita.\nIn molti casi non si emette una fattura per la singola cessione/prestazioni ma si concorda di rilasciare un documento che riassume diverse singole cessioni/prestazioni, con scansione temporale (ad esempio mensile) oppure legata a determinati risultati/fasi previsti in contratto. Questo tipo di fattura (detta differita o riepilogativa) \u00e8 comoda in quanto riduce gli adempimenti contabili di registrazione. I casi tipici di utilizzo di fattura riepilogativa sono:\nA parte i primi due casi le cui forme e modalit\u00e0 sono regolamentate per legge, anche gli altri possono prevedere dei documenti extra fiscali come \"pezze di appoggio\" per emettere la fattura riepilogativa (fatture proforma, rapporti di intervento, riepiloghi di commessa, elenco dettaglio operazioni, ecc.).\nFattura di acconto.\nQuando il valore della fornitura \u00e8 molto elevato, i beni sono fabbricati su ordinazione oppure il venditore intende cautelarsi nei confronti di un nuovo cliente o poco affidabile, il contratto pu\u00f2 prevedere il pagamento anticipato di un acconto, cio\u00e8 da eseguire prima della consegna o spedizione dei beni. Pertanto il venditore deve emettere immediatamente fattura di acconto per l'importo riscosso, che \u00e8 soggetto ad Iva. A consegna o spedizione eseguita deve emettere un'ulteriore fattura a saldo. La fattura di acconto pu\u00f2 contenere anche una descrizione molto semplice senza alcun collegamento con il bene o servizio per cui \u00e8 stata emessa, questa procedura la rende molto flessibile. Successivamente in seguito all'atto dell'acquisto/cessione reale da parte del cliente verr\u00e0 fatta fattura definitiva diminuito dell'acconto. \nLa fattura elettronica.\nLa fattura elettronica \u00e8 una fattura in formato digitale. Con l'espressione \"fatturazione elettronica\" si intende il processo con cui si gestisce emissione, invio, tenuta e conservazione digitale del documento di fatturazione. Tale processo si ispira sostanzialmente a tre principi: dematerializzazione (esclude il formato cartaceo), integrit\u00e0 e collaborazione nella relazione cliente-fornitore.\nIntrodotta in Italia con la legge finanziaria 2008 nell'ambito delle linee di azione dell'Unione europea (\u00abi2010\u00bb) che incoraggia gli Stati membri a dotarsi di un adeguato quadro normativo, organizzativo e tecnologico per gestire in forma elettronica l'intero ciclo degli acquisti. A partire dal 6 giugno 2014 \u00e8 obbligatorio fatturare elettronicamente nei confronti delle pubbliche amministrazioni italiane. Dal 01/01/2019 l'obbligo di fattura elettronica \u00e8 stato esteso ai rapporti B2B e B2C (a parte qualche deroga) tra privati."}
{"id": "120883", "revid": "1658", "url": "https://it.wikipedia.org/wiki?curid=120883", "title": "Giovanni Pellino", "text": ""}
{"id": "120888", "revid": "1543377", "url": "https://it.wikipedia.org/wiki?curid=120888", "title": "Soundgarden", "text": "I Soundgarden sono stati un gruppo musicale rock statunitense, formato a Seattle nel 1984 dal cantante Chris Cornell e dal chitarrista Kim Thayil. La band si \u00e8 riunita nel 2010 dopo essersi sciolta nel 1997, dopo aver pubblicato cinque album e cinque EP, e dopo aver venduto oltre 20 milioni di copie in tutto il mondo.\nSono stati una delle band caposcuola nella creazione del grunge, un genere di alternative rock che si svilupp\u00f2 a Seattle. Dopo essere stati una delle tante band grunge affiliate alla casa discografica Sub Pop Records, sono diventati la prima tra loro a firmare per una major, la A&amp;M Records. Fra i gruppi del filone grunge sono, assieme agli Alice in Chains e ai Tad, quello che pi\u00f9 si \u00e8 avvicinato per sonorit\u00e0 all'heavy metal e all'hard rock di stampo classico, nonch\u00e9 tra i pi\u00f9 evoluti quanto a preparazione tecnica.\nStoria del gruppo.\n1982-1988: Gli inizi e il periodo \"Sub Pop\".\nIl primo nucleo dei Soundgarden nasce nel 1982 con il nome di The Shemps, grazie a Chris Cornell (voce e batteria) e Hiro Yamamoto (basso). Yamamoto lascia presto la band, rimpiazzato al basso da Kim Thayil, ai tempi DJ del college che Cornell frequentava e che proveniva dall'Illinois, esattamente come Yamamoto e Bruce Pavitt (futuro fondatore dell'etichetta \"Sub Pop\"). Dopo lo scioglimento della prima band, nel 1984, Cornell e Yamamoto, che nel frattempo erano rimasti in contatto, tornano a suonare insieme, coinvolgendo anche Thayil come chitarrista e ingaggiando Scott Sundquist alla batteria, ingresso che d\u00e0 modo a Cornell di concentrarsi solo sulla voce. Nascono i Soundgarden, nome preso da un'installazione artistica di Douglas Hollis a Seattle chiamata appunto \"A Sound Garden\", in cui il soffiare del vento produceva strani suoni.\nI Soundgarden, con la nuova formazione, registrano due canzoni per la compilation \"Deep Six\" (C/Z Records) solamente dopo aver partecipato a una rarissima compilation in cassetta, dalla tiratura di 250 copie, chiamata \"Phyrric Victory\" e in cui compaiono pezzi di gruppi che rappresentano l'avanguardia grunge del periodo, come Melvins, Green River e Skin Yard. \"Sub Pop 200\" della Sub Pop Records fece esplodere l'attenzione verso il gruppo.\nNel 1986 Scott Sundquist lascia i Soundgarden per trascorrere pi\u00f9 tempo con la sua famiglia e viene sostituito da Matt Cameron, ex batterista degli Skin Yard. Il gruppo viene notato da Jonathan Poneman, DJ della KCMU, radio di Seattle specializzata in alternative rock e indie. Poneman, impressionato dal quartetto, si propone di finanziare un loro album. Thayil avvisa subito il loro amico Bruce Pavitt, che grazie al contributo di 20.000 dollari di Poneman mette su la Sub Pop e ingaggia i Soundgarden per la loro prima pubblicazione, il singolo \"Hunted Down\"/\"Nothing to Say\" (registrato ai Reciprocal Studios di Seattle alla fine del 1986 e pubblicato nel giugno del 1987 in versione 7\" vinile blu, tiratura iniziale 500 copie, esaurite dopo un mese). Si tratta del primo singolo anche per la neonata Sub Pop, dato che la precedente produzione (\"Dry as a Bone\" dei Green River) era stata pubblicata come EP. Il singolo viene inciso durante le sessioni di registrazione del loro primo EP \"Screaming Life\", con il mixaggio di \"Nothing to Say\" del singolo differente dalla versione presente sull'EP.\nA seguito della pubblicazione del singolo, anche la A&amp;M Records, oltre a Geffen e Warner Bros., si fa avanti, dopo che i critici musicali iniziano a interessarsi al gruppo, anche se principalmente per accostare il cantato di Chris Cornell a quello di Robert Plant dei Led Zeppelin. L'A&amp;M si mostra pi\u00f9 interessata delle altre case discografiche: manda infatti un rappresentante ad ascoltare e vedere il gruppo dal vivo, e dopo il riscontro positivo da parte di quest'ultimo, decide di tenerli d'occhio. Ad ogni modo il gruppo \u00e8 ancora sotto contratto con la Sub Pop per la pubblicazione del primo EP, e non ha ancora nessuna intenzione di cedere alle offerte fatte loro dalle major. L'intenzione del gruppo \u00e8 quella di farsi prima di tutto una credibilit\u00e0 negli ambiti alternativi e nei college.\nA supporto di questa idea, il gruppo si procura un furgone e inizia un giro di concerti nel nord America, principalmente puntando a suonare in locali punk e non metal; il culmine di questo tour si ebbe nella serata al CBGB's di New York. Dopo quell'esibizione, i Soundgarden passeranno i successivi tre anni in tourn\u00e9e, fermandosi solo per le registrazioni degli album.\nNell'ottobre 1987 viene pubblicato \"Screaming Life\", l'EP di esordio; il gruppo voleva intitolarlo \"Total Fucking Godhead\", ma l'idea venne rifiutata. Anche per \"Screaming Life\", come per \"Hunted Down\", la tiratura iniziale fu bassa, di sole 600 copie di vinile arancione, seguita da una tiratura regolare su vinile nero. Oltre a \"Hunted Down\" e \"Nothing to Say\", l'EP comprende \"Entering\", \"Tears to Forget\" (gi\u00e0 presente nella compilation \"Deep Six\" in versione alternativa), \"Little Joe\" e \"Hand of God\". Il gruppo inizia quindi a ottenere recensioni, anche se limitate ancora a riviste prettamente \"underground\" o comunque di settore. Grazie al seppur limitato successo dovuto al singolo e all'EP, il gruppo sottoscrive un contratto per un album con la SST, nonostante l'impegno a realizzare ancora un EP per la Sub Pop. Anche la A&amp;M si fa nuovamente avanti e cerca di finanziare con 3.000 dollari la produzione di una serie di demo.\nPrima di pensare alla realizzazione dell'album per la SST, i Soundgarden realizzano il secondo EP \"Fopp\" per la Sub Pop, registrato al noto Moore Theatre di Seattle e pubblicato nell'agosto del 1988. Contiene un solo brano originale (\"Kingdom of Come\"), due cover e un remix. La title track \u00e8 una reinterpretazione proposta da Thayil: \u00ab\u00c8 una canzone degli Ohio Prayers presa da \"Honey\". Ho quel disco da quando andavo alle scuole superiori. Pensavamo di prendere quella canzone e rifarla alla AC/DC o simile\u00bb. Entrambi gli EP sono stati ripubblicati insieme nel 1990 in un unico disco.\n1988: Il primo album \"Ultramega OK\".\nNonostante siano gi\u00e0 corteggiati, tramite l'aiuto del batterista degli Screaming Trees Mark Pickerel il gruppo stabilisce un contatto con la casa discografica indipendente SST Records per la pubblicazione di un album. Esce nell'ottobre 1988 \"Ultramega OK\", mettendo meglio in luce l'essenza dei Soundgarden: un mix di influenze degli Stooges e dei Black Sabbath che mescola un suono cupo a quello tipico dell'heavy metal.\nParte del materiale venne registrato a Seattle, e parte a Newberg in Oregon. Il disco, nonostante la produzione indipendente, ebbe un buon riscontro di vendite, anche se ancora non riusc\u00ec a rendere su disco l'energia sprigionata dal gruppo durante i concerti. Tuttavia, anche la rivista \"Rolling Stone\" dedica loro un articolo nel numero del marzo 1989 dal titolo \"Rolling Stone on Campus\". L'articolo trattava di nove gruppi che sembravano promettere bene, scelti da una serie di disc jockey delle radio dei college. Anche Axl Rose dei Guns N' Roses citava \"Ultramega OK\" come uno dei suoi dischi preferiti dell'epoca. Il gruppo ottenne anche una nomination ai Grammy Awards nella categoria gruppi hard rock/heavy metal agli inizi del 1990.\nIl disco presenta gi\u00e0 alcuni spunti della potenza del gruppo, come \"Incessant Mace\" e \"Beyond the Wheel\", dove i riff di chitarra e la voce di Chris Cornell si mischiano per formare pezzi dall'incedere fortemente \"heavy\", mentre \"Head Injury\" e \"Nazi Driver\" spiccano per i testi impegnati. Non mancano spunti umoristici, come i due pezzi \"665\"-\"667\", parodia del numero del male, 666, utilizzato fortemente all'interno delle tematiche dei gruppi metal: secondo la logica della band, anche i numeri immediatamente prima e dopo 666 dovrebbero avere lo stesso \"potere\". In \"Ultramega OK\" trova posto anche la cover del bluesman Howlin' Wolf \"Smokestack Lightning\".\n1989: l'approdo alla \"major\", \"Louder Than Love\" e l'arrivo di Ben Shepherd.\nNel 1989 realizzano il primo album per una \"major\" (la A&amp;M Records), \"Louder Than Love\", un album in pieno stile hard rock, pesantemente influenzato dai Black Sabbath nelle musiche, specialmente in brani come \"Gun\", e dai Led Zeppelin nello stile vocale di Cornell, come si intuisce da pezzi come \"Loud Love\" (primo singolo estratto) e \"Get On the Snake\". Sar\u00e0 il primo album che li far\u00e0 conoscere al grande pubblico: riceve infatti recensioni positive dalle maggiori riviste musicali, non solo quelle di settore, e arriva a piazzarsi alla posizione 108 nelle classifiche statunitensi. Iniziano anche i primi problemi con la censura, per via di brani spinti o semplicemente maliziosi come \"Big Dumb Sex\" e \"Full On Kevin's Mom\". Immediatamente dopo la pubblicazione di \"Louder Than Love\", il bassista Hiro Yamamoto (che ha contribuito notevolmente nella composizione dei brani) lascia amichevolmente il gruppo per dedicarsi agli studi. Viene rimpiazzato da Jason Everman, ex chitarrista dei Nirvana, che viene cacciato appena si conclude il tour, probabilmente per la sua abitudine di spaccare i suoi strumenti in quasi ogni concerto, facendo comunque in tempo ad apparire nei video di \"Loud Love\" e \"Hands All Over\". Nei primi mesi del 1990, dopo una certa indecisione di Cornell e Thayil, l'ennesima scelta sul nuovo bassista ricade su Ben Shepherd, fantasioso musicista che gi\u00e0 aveva tentato di entrare nei Nirvana e negli stessi Soundgarden appena dopo l'abbandono di Yamamoto. Dopo il tour la band pubblica il loro primo live, \"Louder Than Live\", un home video girato in bianco e nero e in modo molto underground, e con lo stesso titolo verr\u00e0 stampato un disco in mille copie ritenuto rarissimo.\n1991: \"Badmotorfinger\" e la parentesi dei Temple of the Dog.\nLa nuova formazione, nel 1991, realizza l'album \"Badmotorfinger\", dai suoni ancora pi\u00f9 potenti del precedente. Thayil ne descrive i testi come \"la lettura di un romanzo di un uomo in conflitto con s\u00e9 stesso, con la societ\u00e0, o con il governo, o con l'economia, o la famiglia o qualsiasi altra cosa\". L'album ottiene un maggior successo di \"Louder Than Love\", arrivando a piazzarsi alla posizione 39 delle classifiche, trascinato dai singoli \"Outshined\", \"Rusty Cage\" e soprattutto dalla controversa \"Jesus Christ Pose\", granitica canzone di 6 minuti tra le pi\u00f9 dure e metal della band, accompagnata da un video che ha rischiato un'iniziale censura da parte di MTV e che \u00e8 stato apertamente criticato per i suoi presunti simboli anticristiani. Cornell spieg\u00f2 che le parole del brano non parlano di religione, ma sono semplicemente un'accusa verso figure e personaggi pubblici che usano il paragone con Ges\u00f9 quando si sentono perseguitate. Nonostante le critiche e l'ombra dovuta a un altro disco uscito nello stesso periodo, il celebratissimo \"Nevermind\" dei Nirvana, \"Badmotorfinger\" ha un ottimo successo e appare tra i 100 dischi pi\u00f9 venduti nel 1992 negli Stati Uniti.\nI Guns N' Roses scelgono personalmente i Soundgarden come band di supporto per il loro tour di \"Use Your Illusion\", affiancati in seguito dai Faith No More. Cornell dichiar\u00f2 che, nonostante l'onore di aprire i concerti dei Guns n' Roses, \u00abnon fu proprio cos\u00ec divertente, esibirsi davanti a 40.000 persone per 35 minuti ogni giorno. La maggior parte di loro non ascoltava le nostre canzoni, n\u00e9 ci degnava di attenzione. Fu un'esperienza strana\u00bb. Affiancano per un brevissimo periodo anche il tour degli Skid Row e nel '92 partecipano al Loolapalooza tour, insieme a Red Hot Chili Peppers, Pearl Jam, Ministry e altri, distribuendo per l'occasione un'edizione limitata di Badmotorfinger con l'aggiunta di un secondo disco, l'EP \"Satanoscillatemymetallicsonatas\". La loro esperienza live viene documentata nel video \"Motorvision\", il secondo della band, girato durante i concerti.\nIl successo della band viene aiutato in questo periodo dall'esplosione del fenomeno grunge, e in parte anche dal suggestivo progetto parallelo Temple of the Dog, un supergruppo che Cornell stesso aveva varato in memoria dell'amico Andrew Wood, cantante dei Mother Love Bone, morto per overdose di eroina, e che univa due membri dei Soundgarden (Cornell e Cameron) pi\u00f9 i neonati Pearl Jam, loro eterni amici.\nAncora nel 1992, assieme ad altre band grunge come gli Alice in Chains e di nuovo i Pearl Jam, i Soundgarden appaiono in un cameo nel film \"Singles - L'amore \u00e8 un gioco\" suonando la canzone \"Birth Ritual\", vero e proprio manifesto del movimento grunge. Nella colonna sonora del film, oltre a \"Birth Ritual\", appare anche una canzone che vede Cornell solista, \"Seasons\". Sembra addirittura che ai tempi il cantante tent\u00f2 l'audizione per il ruolo che successivamente venne assegnato a Matt Dillon dato che, come dichiar\u00f2 Cornell stesso, il personaggio da interpretare era molto affine alla sua vita reale. L'unica canzone riportata nella colonna sonora fa parte di un demo di quattro tracce che Cornell present\u00f2 alla produzione. Di quel demo faceva parte \"Spoonman\", che si pu\u00f2 sentire in una bizzarra versione acustica in un momento del film, due anni prima dell'incisione con il resto della band. Il brano nasce in modo quasi casuale da un'idea di Jeff Ament, bassista dei Pearl Jam: per la loro apparizione nel film, Ament invent\u00f2 una scaletta musicale con titoli di fantasia, tra cui \"Spoonman\". Cornell us\u00f2 questo titolo per realizzarne un brano, ispirandosi ad Artis the Spoonman, artista di strada di Seattle che suonava cucchiai. Nei crediti dell'album \"Superunknown\", appare il nome di Ament come \"autore del titolo del brano\".\n1994: La consacrazione con \"Superunknown\".\nCome detto, \"Spoonman\" diventa il singolo che nel 1994 anticipa l'album pi\u00f9 venduto e acclamato della band: \"Superunknown\", che debutta direttamente al numero 1 della classifica di \"Billboard Top 200\". Il disco vede un contributo equilibrato di tutti e quattro i componenti, ed evidenzia un forte cambiamento della band, sia nella musica che nel \"look\" (Cornell appare per la prima volta con i capelli corti e in abiti casual). \u00c8 un lavoro complessivamente pi\u00f9 lontano dall'hard rock classico e perfettamente in linea con il grunge pi\u00f9 completo e maturo di quell'anno, i suoni sono molto pi\u00f9 limpidi grazie alla co-produzione di Michael Beinhorn, con l'aggiunta di strumenti particolari in alcuni spezzoni come armoniche, clavicembali e persino cucchiai, suonati da Artis the Spoonman nel brano a lui dedicato; i testi di Cornell sono meno feroci e pi\u00f9 indiretti, personali (spesso si parla di depressione e suicidio), criptici, creando cos\u00ec un'atmosfera misteriosa (da qui il titolo \"Supersconosciuto\", sicuramente pi\u00f9 vario e meno monotono dei precedenti). Si passa da brani leggeri e orecchiabili come \"My Wave\", la fulminea \"Kickstand\" e la stessa \"Spoonman\", alla psichedelia di \"Head Down\" e \"Like Suicide\", fino a brani estremamente cupi come \"Mailman\" e \"4th of July\", oltre a brani in puro stile Soundgarden come \"Let Me Drown\" che apre la tracklist.\nDopo il secondo singolo \"The Day I Tried to Live\", l'apice della band viene raggiunto con il terzo singolo, \"Black Hole Sun\", il pezzo pi\u00f9 famoso della band e pietra miliare del rock anni novanta, con un celeberrimo video che immagina la fine del mondo se il sole diventasse un buco nero, vincitore dell'MTV Video Music Award come \"Miglior video metal/hard rock\" del 1994. Il successo completato da un quarto singolo, la chicca \"Fell on Black Days\", canzone tra le pi\u00f9 intense e tristi mai scritte da Cornell. L'album finisce per vendere oltre 3 milioni di copie, viene nominato per tre \"Grammy Awards\" nel 1995 vincendone due (\"Miglior Performance Hard Rock\" per \"Black Hole Sun\" e \"Miglior Performance Metal\" per \"Spoonman\") e diviene 5 volte disco di platino.\nIl tour apre portando i Soundgarden per la prima volta in Australia e Giappone, nel gennaio 1994, per poi approdare in Europa per due mesi fino al ritorno negli Stati Uniti a fine maggio. Tuttavia, a fine anno, la band \u00e8 costretta a cancellare molte date conclusive per problemi alle corde vocali di Cornell, pesantemente affaticate. \u00abCredo di aver esagerato! Suonavamo 5-6 sere a settimana\u00bb, dichiar\u00f2 Cornell, \u00abVerso la fine del tour americano, sentivo di poter ancora cantare, ma senza dare alla band la scossa giusta. Non si compra una biglietto per sentire uno che gracchia per due ore!\u00bb. Nel 1995, a tour concluso, la band pubblica la rarit\u00e0 \"Alive in The Superunknown\".\n1996-97: \"Down on the Upside\", i dissidi interni e lo scioglimento.\nGi\u00e0 dalla fine del tour, la band lavora ai brani del loro quinto disco, \"Down on the Upside\", pubblicato nel 1996. La stesura \u00e8 per\u00f2 difficoltosa per i contrasti tra Cornell e Thayil: il cantante insiste per una svolta pi\u00f9 morbida e innovativa del loro sound, ma Thayil non gradisce questo allontanamento dall'heavy che li ha contraddistinti da sempre. Difatti, \"Down on the Upside\" \u00e8 scritto per buona parte dal solo Cornell (con un notevole contributo di Shepherd in numerose canzoni), mentre Thayil compone un solo brano, \"Never the Machine Forever\", dai toni incalzanti e in stile progressive, tipico \"marchio di fabbrica\" del chitarrista. Si rivela un disco particolarmente diverso dai precedenti, pur continuando in qualche modo la linea innovativa di \"Superunknown\" e rientrando abbondantemente nella sfera grunge. Il suono \u00e8 lievemente pi\u00f9 grezzo (l'album \u00e8 autoprodotto) e nettamente meno violento che in passato, con notevoli presenze di chitarre acustiche e persino di un piano elettrico in \"Overfloater\" e \"Switch Opens\". Come detto, Shepherd collabora alla realizzazione di molti brani, specie nelle musiche, mentre Cameron mette la sua firma sulle musiche di \"Rhinosaur\" e la stranissima \"Applebite\" (in cui lo stesso batterista suona un sintetizzatore). Tuttavia, nonostante questo parziale abbandono delle chitarre pesanti, \"Down on the Upside\" riceve parecchi elogi dalla critica musicale, che esalta proprio l'ottimo mix di acustico ed elettrico.\nLa strada viene spianata dal singolo \"Pretty Noose\" e da \"Burden in My Hand\", in rotazione fissa sia su radio che in TV, che pur diventando i due migliori singoli della band dopo \"Black Hole Sun\" non portano l'intero album ai successi di vendita sperati, inferiori a quelli di \"Superunknown\", facendo cos\u00ec di \"Down on the Upside\" una sorta di lavoro incompreso. Raggiunge comunque la posizione numero 2 della \"Billboard Top 200\" e la 7 nella \"UK Album Chart\". Il terzo singolo \u00e8 \"Blow Up the Outside World\", l'ultimo estratto dal disco. Cornell e Ben Shepherd, intanto, partecipano all'ultimo concerto dei Ramones.\nLa tensione interna cresce proprio durante il tour mondiale, che li vede tra le band principali del Lollapalooza, dove sono stati fortemente voluti dai Metallica. Quando in un'intervista venne chiesto alla band se odiassero o meno andare in tour, Cornell rispose \"Ci divertiamo sul serio fino a un certo punto, poi diventa noioso, perch\u00e9 diventa ripetitivo. Senti che i fan hanno speso i loro soldi e si aspettano di sentirti suonare le tue canzoni come se gliele suonassi per la prima volta. \u00c8 qui il punto in cui odiamo andare in tour\". Il tour si concluse, in effetti, nel peggiore dei modi: nell'ultima tappa del febbraio '97 a Honolulu, nelle Hawaii, Shepherd si esaspera per il malfunzionamento dell'impianto e lancia il basso per aria, andandosene dal palco. Lo segue a ruota l'intera band, con Cornell che torna dopo diversi minuti per concludere il concerto da solo. Il 7 aprile 1997 la band annuncia ufficialmente lo scioglimento. Thayil dichiar\u00f2: \u00abEra evidente dal comportamento di tutti noi durante quest'ultimo mezzo di anno, che c'erano delle insoddisfazioni\u00bb e Cameron aggiunse che \"i Soundgarden sono stati divorati dal successo\". Nel novembre dello stesso anno, la band pubblica \"A-Sides\", raccolta dei loro singoli pi\u00f9 l'inedito \"Bleed Together\", realizzato durante le registrazioni di \"Down on the Upside\" e rimasto escluso dall'album.\nDopo lo scioglimento, la reunion e \"King Animal\".\nDa allora Chris Cornell ha pubblicato tre album da solista: \"Euphoria Morning\" del 1999, \"Carry On\" del 2007 e \"Scream\" del 2009. Nel 2001 si \u00e8 unito ai componenti dei Rage Against the Machine, orfani del cantante Zack de la Rocha, dando vita agli Audioslave. Gli Audioslave si sciolgono nel 2007, quando De La Rocha torna con i suoi vecchi compagni per riformare i Rage Against The Machine, che terminano ogni collaborazione con Cornell. Il batterista Matt Cameron, nel 1998, ha partecipato con i Pearl Jam al loro Yield Tour, per poi entrare stabilmente a far parte del gruppo.\nLa notizia ufficiale arriva il 1\u00ba gennaio 2010, quando Chris Cornell annuncia tramite Twitter e sul sito ufficiale: \u00abLa pausa di 12 anni \u00e8 finita ed \u00e8 ora di ricominciare la scuola. I Cavalieri della tavola del suono sono tornati!\u00bb, certificando cos\u00ec la riunione del gruppo. Il 16 aprile 2010 la band torna ufficialmente sul palco per un live-set di quasi due ore e mezza allo Showbox di Seattle, utilizzando lo pseudonimo di \"Nudedragons\" (anagramma di Soundgarden). L'8 agosto successivo i Soundgarden tengono a Chicago, all'interno del festival americano Lollapalooza, il primo concerto di riunione. Il 4 giugno 2012 hanno tenuto il loro primo concerto in Italia dopo la riunione presso l'Arena Fiera di Milano.\nIl 26 marzo 2012 annunciano di aver realizzato una nuova canzone dal titolo \"Live to Rise\" che far\u00e0 da colonna sonora al film \"The Avengers\".\nL'esibizione dal vivo al Late Show di David Letterman, il 12 novembre 2012, coincide con l'uscita del nuovo album, King Animal.\nIl 26 ottobre 2014, la band, tramite il canale YouTube ufficiale, condivide lo streaming di un brano inedito, \"Storm\".\nNella notte tra il 17 e il 18 maggio 2017 il cantante Chris Cornell si toglie la vita dopo un concerto a Detroit. Dopo la morte di Cornell, i restanti membri del gruppo hanno deciso di sciogliersi e di conseguenza, annullare la tourn\u00e9e."}
{"id": "120889", "revid": "1318658", "url": "https://it.wikipedia.org/wiki?curid=120889", "title": "Alberto Tomba", "text": "Conosciuto anche con il soprannome, attribuitogli dalla stampa di internazionale, di \"Tomba la Bomba\" per lo stile aggressivo in pista e il carattere estroverso, \u00e8 stato uno dei protagonisti dello sci alpino dal 1986 al 1998, soprattutto nelle specialit\u00e0 dello slalom gigante e dello slalom speciale, ed \u00e8 considerato uno dei pi\u00f9 grandi specialisti delle prove tecniche di tutti i tempi, oltre a essere uno dei pi\u00f9 grandi atleti della storia dello sport italiano.\nCon cinquanta vittorie complessive in Coppa del Mondo \u00e8 il quarto sciatore di sempre per numero di successi dopo Ingemar Stenmark, Marcel Hirscher e Hermann Maier. Oltre alle vittorie in Coppa del Mondo, che gli consentirono di conquistare la Coppa assoluta nel 1995 e otto Coppe di specialit\u00e0, ottenne tra l'altro due ori olimpici in slalom gigante (a e ad , primo atleta a vincere nella stessa specialit\u00e0 dello sci alpino per due edizioni consecutive), l'oro olimpico in slalom speciale a e due ori, in slalom gigante e in slalom speciale, ai Mondiali del 1996.\nBiografia.\nCarriera sciistica.\nOriginario di un paese lontano dalle montagne (Castel de' Britti, frazione collinare di San Lazzaro di Savena presso Bologna), Tomba impar\u00f2 a sciare sugli Appennini (Corno alle Scale); in seguito si perfezion\u00f2 a Cortina d'Ampezzo, istruito da Roberto Siorpaes, suo allenatore fino alla maggiore et\u00e0. In grado di far emozionare ed esaltare il pubblico con le sue innumerevoli imprese sportive (famose erano le sue seconde manche vinte in recupero o le gare dominate in entrambe le manche). Arruolato sino al 1995 nell'Arma dei Carabinieri e fece parte del Centro Sportivo Carabinieri.\nStagioni 1983-1986.\nA diciassette anni, nel 1983, inizi\u00f2 le competizioni a livello agonistico, gareggiando in Svezia con la squadra C2 in Coppa Europa. Nel 1984 fu promosso nella squadra C1 e partecip\u00f2 ai Mondiali juniores di Sugarloaf, negli Stati Uniti. Grazie al quarto posto ottenuto nello slalom speciale avanz\u00f2 nella squadra B. In quello stesso anno fin\u00ec per la prima volta sotto i riflettori grazie al \"Parallelo di Natale\", una gara dimostrativa che si tenne a Milano sulla collina di San Siro e che Tomba vinse a sorpresa battendo tutti i colleghi della squadra A. Il giorno dopo \"La Gazzetta dello Sport\" titol\u00f2 in prima pagina \u00abUn azzurro della B beffa i grandi del parallelo\u00bb. Durante l'anno continu\u00f2 a ottenere successi nelle gare FIS, fino a raggiungere la squadra A nella stagione successiva.\nDopo aver vinto tre gare in Coppa Europa, debutt\u00f2 in Coppa del Mondo il 16 dicembre 1985 a Madonna di Campiglio in slalom speciale; il 23 febbraio successivo a \u00c5re, in Svezia, Tomba, partito con il pettorale numero 62, si piazz\u00f2 al sesto posto nella gara vinta da uno dei suoi futuri e pi\u00f9 grandi rivali, Pirmin Zurbriggen, conquistando cos\u00ec i suoi primi punti in Coppa del Mondo.\nStagioni 1987-1988.\nIl primo podio in Coppa del Mondo (secondo posto dietro Richard Pramotton) arriv\u00f2 il 14 dicembre 1986 sulla pista della Gran Risa dell'Alta Badia in Italia, e dove poi avrebbe vinto quattro volte. Grazie soprattutto al podio della Gran Risa, Tomba venne selezionato per i Mondiali del 1987, svoltisi a Crans-Montana in Svizzera, e conquist\u00f2 la medaglia di bronzo nello slalom gigante al termine di una gara che vide uscire di pista, a pochissime porte dalla fine, lo svizzero Jo\u00ebl Gaspoz, ormai lanciato verso una sicura vittoria. L'oro and\u00f2 cos\u00ec a Zurbriggen, davanti a Marc Girardelli e, appunto, a Tomba.\nNella stagione seguente (1987-1988) arrivarono i primi successi e una crescente notoriet\u00e0: il 27 novembre ottenne la sua prima vittoria, nello slalom speciale di Sestriere (Italia), partendo con il numero 25 e annunciando che avrebbe concesso il bis due giorni dopo, sempre a Sestriere, in slalom gigante. In effetti vinse quella gara davanti a Ingemar Stenmark, suo idolo: fu quella l'unica occasione in cui i due salirono insieme sul podio. Tomba celebr\u00f2 la vittoria salutando il pubblico con il braccio alzato ancor prima di aver tagliato il traguardo e dichiarando spavaldamente alle telecamere: \u00abE due!\u00bb. In quella stagione vinse nove gare (sei slalom speciali e tre slalom giganti) ma, a causa di due cadute nelle ultime due gare, dopo essere stato in testa alla classifica generale per quasi tutta la stagione concluse la Coppa del Mondo al secondo posto, preceduto dal campione elvetico Zurbriggen di 39 punti. Vinse tuttavia due Coppe del Mondo di specialit\u00e0, quella di slalom gigante e quella di slalom speciale, sopravanzando rispettivamente Hubert Strolz di 13 punti e G\u00fcnther Mader di 101 punti.\nNello stesso anno Tomba partecip\u00f2 ai suoi primi Giochi olimpici invernali, i XV di . Il 25 febbraio nella gara di slalom gigante, con il pettorale numero 1, disput\u00f2 una straordinaria prima manche, in cui arriv\u00f2 primo con 1 secondo e 14 centesimi sul secondo; nella seconda si limit\u00f2 a gestire il vantaggio e ottenne la sua prima medaglia d'oro. Nella prova di slalom speciale, invece, vinse la seconda medaglia d'oro dopo una prima manche conclusa al terzo posto e la rimonta nella seconda manche, grazie alla quale arriv\u00f2 con sei centesimi di vantaggio sul secondo; per trasmettere in diretta la seconda manche, Raiuno interruppe momentaneamente il Festival di Sanremo.\nStagioni 1989-1990.\nI successi olimpici convinsero la Federazione a concedere a Tomba una squadra personale, guidata da Gustav Th\u00f6ni; la stagione 1988-1989, tuttavia, dopo un inizio promettente (quarto posto nel supergigante di Schladming, miglior risultato in carriera nella specialit\u00e0, e vittoria in slalom speciale a Madonna di Campiglio), non fu brillante come la precedente, anche per l'eccessivo peso delle aspettative e per la pressione dei media; nella classifica della Coppa del Mondo di slalom speciale fu battuto da Armin Bittner per 5 punti. Ai Mondiali di Vail non and\u00f2 oltre al sesto posto in supergigante e al settimo in slalom gigante.\nLa stagione 1989-1990 vide la nascita del team composto, oltre che da Th\u00f6ni, anche dal preparatore atletico Giorgio D'Urbano, che seguir\u00e0 lo sciatore fino al 1996. Nonostante ci\u00f2, si tratt\u00f2 per Tomba di una stagione sfortunata: si infortun\u00f2 in supergigante (a seguito di questo incidente, Tomba decise di non gareggiare pi\u00f9 in supergigante e in discesa libera), ma a fine stagione ritorn\u00f2 a vincere ancora in slalom speciale e chiuse la classifica di specialit\u00e0 nuovamente al secondo posto dietro a Bittner (per 55 punti).\nStagioni 1991-1992.\nNella stagione 1990-1991 torn\u00f2 a vincere anche in slalom gigante, con cinque successi in stagione e la conquista della sua seconda Coppa di specialit\u00e0 con 51 punti di margine su Rudolf Nierlich; in classifica generale fu secondo, staccato a Marc Girardelli di 20 punti. Il 1991 fu anche l'anno dei suoi terzi Mondiali, dove ottenne il quarto posto nello slalom speciale mentre in slalom gigante, dopo essere stato al comando nella prima manche, usc\u00ec all'inizio della seconda, rompendosi due costole.\nNella stagione 1991-1992 Tomba torn\u00f2 protagonista della Coppa del Mondo, ottenendo nove vittorie, quattro secondi posti e due terzi posti, che per\u00f2 non gli furono sufficienti a vincere contro il principale avversario, Paul Accola, che vinse per 337 punti anche perch\u00e9, a differenza di Tomba, gareggiava anche nelle specialit\u00e0 veloci e primeggiava nella combinata (per tentare di contrastare lo svizzero, Tomba torn\u00f2 dopo oltre due anni a disputare un supergigante a Morioka, non andando oltre il quindicesimo posto); vinse comunque la sua terza Coppa di slalom gigante e la seconda di slalom speciale, rispettivamente con 120 punti di vantaggio su Hans Pieren e 232 su Accola.\nAi XVI Giochi olimpici invernali di conquist\u00f2 l'oro nello slalom gigante, davanti a Marc Girardelli e al giovanissimo emergente norvegese Kjetil Andr\u00e9 Aamodt; nello slalom speciale, dopo una deludente prima manche (chiusa al sesto posto con grande distacco dai primi) rimont\u00f2 sino al secondo gradino del podio, preceduto solo dal norvegese Finn Christian Jagge. A questi Giochi fu anche l'alfiere della rappresentativa italiana nella cerimonia d'apertura.\nStagioni 1993-1994.\nNella stagione 1992-1993 ai Mondiali di Morioka gareggi\u00f2 in condizioni di salute non ottimali (influenza) che lo fecero rinunciare allo slalom gigante mentre nello slalom speciale inforc\u00f2 un paletto nella prima manche.; in quella stagione 1992-1993 in Coppa del Mondo fu secondo sia nella classifica di slalom gigante (superato da Aamodt di 29 punti), sia in quella di slalom speciale (con 109 punti in meno di Thomas Fogd\u00f6).\nAi XVII Giochi olimpici invernali di , in Norvegia, Tomba, dopo un deludente slalom gigante (non concluse la prova), conquist\u00f2 l'argento nello slalom speciale, rimontando dal dodicesimo posto (aveva 1\"84 di ritardo da Thomas Stangassinger) e arrivando secondo per 15 centesimi. In Coppa del Mondo a fine stagione risult\u00f2 nuovamente vincitore della coppa di cristallo di slalom speciale, per la terza volta, superando Stangassinger di 88 punti.\nStagioni 1995-1996.\nNel 1994-1995 Tomba riport\u00f2 in Italia la Coppa del Mondo generale vent'anni dopo l'ultimo successo di Gustav Th\u00f6ni, trofeo che aggiunse a quelle di specialit\u00e0 vinte sia nello slalom gigante sia nello slalom speciale. Chiuse la stagione con 375 punti di vantaggio su Mader, conquistando il titolo con la partecipazione alle sole gare tecniche con undici vittorie, di cui sette consecutive nello slalom speciale (realizzando una serie di imbattibilit\u00e0 nella disciplina di nove successi contando anche le ultime due gare della precedente stagione); nella classifica di slalom gigante il suo vantaggio su Jure Ko\u0161ir fu di 95 punti, in quella di slalom speciale sopravanz\u00f2 Michael Tritscher di 223 punti.\nI Mondiali di Sierra Nevada, che avrebbero dovuto svolgersi nel 1995, furono posticipati di un anno per mancanza di neve; Tomba, arrivato molto motivato all'appuntamento, conquist\u00f2 due medaglie d'oro, in slalom gigante e in slalom speciale, quest'ultima con un'altra rimonta: era sesto dopo la prima parte di gara a 81 centesimi da Finn Christian Jagge il quale inforc\u00f2 nella seconda manche permettendo al bolognese di vincere con 31 centesimi su Mario Reiter. Dopo dieci anni di vittorie, Tomba inizi\u00f2 a pensare al ritiro, avendo ormai vinto tutto; in quella stagione 1995-1996 fu battuto nella Coppa del Mondo di slalom speciale da S\u00e9bastien Amiez per 49 punti.\nStagioni 1997-1998.\nAi Mondiali 1997 in Italia, a Sestriere, , usc\u00ec di gara in slalom gigante; in slalom speciale, invece, dopo una prima manche deludente con una rimonta nella seconda conquist\u00f2 la medaglia di bronzo, nonostante la febbre, alle spalle del norvegese Tom Stiansen e del francese Amiez; fu la sua ultima partecipazione iridata.\nAi XVIII Giochi olimpici invernali di , sua ultima presenza olimpica, non conquist\u00f2 alcuna medaglia: una caduta nello slalom gigante gli provoc\u00f2 un infortunio che non gli permise una buona prestazione nello slalom speciale. Tomba chiuse la carriera al termine della stagione, vincendo l'ultima gara disputata, lo slalom speciale delle finali di Coppa del Mondo di Crans-Montana, localit\u00e0 dove aveva conquistato la prima medaglia iridata della carriera.\nBilancio della carriera.\nIl bilancio finale della carriera di Tomba \u00e8 di cinquanta gare vinte in Coppa del Mondo, una Coppa del Mondo assoluta, quattro Coppe del Mondo di slalom gigante e quattro di slalom speciale. Nel corso della sua carriera, Tomba ha sempre rivendicato una vittoria in pi\u00f9, conteggiando anche lo slalom parallelo di Saalbach disputato al termine della stagione 1987-1988 in realt\u00e0 valido solo per la classifica per nazioni. In seguito, sul suo sito ufficiale, egli stesso non ne fece pi\u00f9 menzione.\nAltre attivit\u00e0.\nDopo il ritiro si \u00e8 dedicato alla promozione dello sci e dello sport in generale, sia agonistico sia in termini di diffusione dei valori sportivi. Ha viaggiato negli stati Uniti con il Tomba Tour, in Giappone con L'Arai Ski Legend, in Europa con il FilaSprint e il Coq d'Or, eventi sciistici propedeutici alla crescita del movimento agonistico giovanile. Personaggio pubblico di grande popolarit\u00e0, dopo il ritiro ha interpretato nel 1999 il ruolo di Alessandro Corso nel film poliziesco \"Alex l'ariete\", si \u00e8 dedicato ad alcune presenze televisive e in attivit\u00e0 promozionali legate ai suoi sponsor. \u00c8 stato oggetto di una divertente imitazione da parte del cabarettista Gioele Dix tra il 1999 e il 2000 nella trasmissione \"Mai dire gol\". Nell'ottobre 2008 ha pubblicato il libro autobiografico \"Alberto Tomba. Prima e seconda manche\", scritto in collaborazione con Lucilla Granata ed edito da Sperling &amp; Kupfer.\nIn seguito, Alberto Tomba \u00e8 stato uno dei principali testimonial dei XX Giochi olimpici invernali di , presenziando alla sessione del CIO a Seul nel 1999 in cui si svolsero le votazioni per l'assegnazione dei Giochi. Il 10 febbraio 2006, nella cerimonia d'apertura, \u00e8 stato il il tedoforo che ha introdotto la fiamma olimpica nello Stadio Olimpico di Torino, consegnando la torcia per il tratto successivo ai quattro componenti della staffetta italiana di sci di fondo che avevano vinto la medaglia d'oro ai Giochi di , Maurilio De Zolt, Marco Albarello, Giorgio Vanzetta e Silvio Fauner.\n\u00c8 stato testimonial della seconda candidatura di Pyeongchang per i XXII Giochi olimpici invernali, poi assegnati a So\u010di, e di quella di Cortina d'Ampezzo per i Campionati mondiali di sci alpino 2019, poi andati a \u00c5re. \u00c8 socio fondatore dell'associazione Laureus per la promozione dell'attivit\u00e0 sportiva contro il disagio sociale ed \u00e8 stato commentatore di Sky Sport per i XXII Giochi olimpici invernali di .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "120891", "revid": "125253690", "url": "https://it.wikipedia.org/wiki?curid=120891", "title": "Ospedale San Raffaele", "text": "L'Istituto scientifico universitario San Raffaele, meglio conosciuto con il nome di ospedale San Raffaele (HSR), \u00e8 una struttura ospedaliera che sorge a cavallo dei comuni di Segrate e Milano. Fino al 10 maggio 2012 era di propriet\u00e0 della Fondazione Centro San Raffaele del Monte Tabor. Dall'11 maggio 2012 le attivit\u00e0 sanitarie e di ricerca che facevano capo alla Fondazione sono state trasferite alla \"Ospedale San Raffaele s.r.l.\", controllata da Velca S.p.A. L'ospedale, accreditato nel 1999 come istituto di ricovero e cura a carattere scientifico (IRCCS), fu fondato nel 1969 da don Luigi Maria Verz\u00e9, che ne \u00e8 stato presidente fino al luglio 2011. Da maggio 2012 \u00e8 diventato parte del Gruppo Ospedaliero San Donato.\nL'ospedale si estende su un'area di \u00a0m\u00b2 nei pressi di Cascina Gobba e dell'Olgettina, sul confine tra Milano e Milano 2 di Segrate, mentre un suo distaccamento \u00e8 situato nel quartiere milanese di Turro (\"San Raffaele Turro\").\nL'Ospedale San Raffaele \u00e8 sede della Facolt\u00e0 di Medicina e Chirurgia e della Facolt\u00e0 di Psicologia dell'Universit\u00e0 Vita-Salute San Raffaele.\nStoria.\nLa costruzione dell'ospedale San Raffaele venne richiesta espressamente nel 1950 dall'allora arcivescovo di Milano Alfredo Ildefonso Schuster, che incaric\u00f2 don Luigi Maria Verz\u00e9 di costruire un ospedale cristiano. Con questo scopo venne fondato nel 1958 il \"Centro assistenza ospedaliera San Romanello\", che elabor\u00f2 un progetto di nosocomio, pronto due anni dopo. I finanziatori principali dell'opera furono la famiglia Bassetti e il conte Leonardo Bonzi, che mise a disposizione il terreno per l'edificazione della struttura. Secondo alcuni, Luigi Verz\u00e9 (nel frattempo \"interdetto\" dalla Curia milanese il 26 agosto 1964 con \"la proibizione di esercitare il Sacro ministero\") avrebbe potuto acquistare l'area del conte Bonzi grazie a un finanziamento statale di 600 milioni di lire, ottenuto attraverso i suoi contatti con i leader della DC romana.\nBisogna per\u00f2 aspettare il 24 ottobre 1969 per la posa della prima pietra, che avvenne a Segrate; l'anno successivo l'ospedale in costruzione viene conferito alla neonata \"Fondazione Centro San Raffaele del Monte Tabor\". La struttura venne inaugurata il 31 ottobre 1971.\nLe vicende di Verz\u00e9 si incrociano presto con quelle di Silvio Berlusconi, all'epoca imprenditore e proprietario di Edilnord, dato che l'ex sacerdote aveva acquistato un terreno di 46\u00a0000 metri quadri - con l'idea di costruire quello che sarebbe poi diventato il \"San Raffaele\" - vicino all'area che sarebbe poi diventata \"Milano 2\", il complesso residenziale realizzato da Berlusconi.\nIl problema di allora era il transito su quell'area degli aerei in partenza dall'aeroporto di Milano-Linate, \"\"cos\u00ec, nel 1971 inoltrarono, assieme, una petizione al Ministro dei trasporti al fine di salvaguardare la tranquillit\u00e0 degli abitanti di Milano 2 e i ricoverati del san Raffaele\". Tuttavia la modifica delle rotte, accordata dal Ministero, cre\u00f2 problemi di rumore ai comuni limitrofi; \"la questione delle rotte si trasciner\u00e0 per qualche anno, tra direttive serrate, proteste, irregolarit\u00e0 e comitati antirumore [...] la direttiva Civilavia del 30 agosto 1973, a seguito dell'incontro di marzo scontenta tutti, eccetto, naturalmente, Edilnord e San Raffaele\"\". Il 13 marzo 1973 si incontrano infatti comitati dei cittadini e funzionari del ministero, ma le carte topografiche di riferimento risultano pesantemente manomesse: Pioltello e Segrate rispecchiano la cartografia del 1848 mentre Milano 2, terminata al 25%, risulta completata.\nNegli anni '70 si sviluppa anche la prospettiva scientifica di ricerca dell'HSR: nel 1973 vennero edificati laboratori per la ricerca e venne firmata con l'Universit\u00e0 degli Studi di Milano un'intesa di collaborazione, che si tradusse nel 1980 con l'apertura del Polo Universitario di Medicina e Chirurgia. Nel marzo 1976 Verz\u00e9 \u00e8 stato condannato dal tribunale di Milano a un anno e quattro mesi di reclusione per tentata corruzione in relazione alla convenzione con la facolt\u00e0 di medicina dell'universit\u00e0 statale di Milano e la concessione di un contributo di due miliardi di lire da parte della Regione Lombardia.\nNegli anni ottanta prosegu\u00ec l'espansione dell'ospedale: inizi\u00f2 la costruzione del DiMeR (Dipartimento di Medicina Riabilitativa), il Dipartimento di Scienze Neuropsichiche presso la sede di Ville Turro, il centro per l'assistenza ai malati di AIDS. Seguirono negli anni novanta il Dipartimento di Biotecnologie (DiBit) e l'istituzione dell'Universit\u00e0 Vita-Salute San Raffaele.\nNel 1999 l'Istituto di ricovero e cura a carattere scientifico San Raffaele venne accreditato dalla Regione Lombardia.\nNel 2000 Verz\u00e9 sostenne che, a causa di pressioni del mondo politico e degli ambienti finanziari di Roma, fu \u00abcostretto\u00bb a vendere la succursale romana dell'Ospedale San Raffaele \u00aba un prezzo irrisorio\u00bb all'imprenditore romano Antonio Angelucci, il quale, soltanto pochi mesi pi\u00f9 tardi lo rivendette allo Stato, suscitando scandalo sui media e numerose interrogazioni parlamentari.\nNel maggio 2003 viene inaugurata la nuova area di accettazione, con la \"Galleria delle Botteghe\": per la prima volta in Italia una galleria commerciale si trova a operare all'interno di un ospedale.\nNel 2004 sono partiti i lavori per il raddoppio della struttura, con nuovi spazi per la ricerca, per la didattica, per l'accesso al Pronto Soccorso, per l'alloggio dei parenti e per il \"Dipartimento materno-infantile\" (\"Diamante\").\nNel marzo 2006 \u00e8 stata inaugurata la prima parte del nuovo dipartimento di ricerca \"DiBit 2\" ed \u00e8 stata posata la prima pietra per la costruzione del \"Dipartimento materno-infantile\".\nNel marzo 2008 \u00e8 stata posata sulla sommit\u00e0 della cupola del nuovo \"DiBit 2\" una statua raffigurante l'Arcangelo Raffaele, uno dei simboli dell'istituto.\nIl 10 gennaio 2012 il Gruppo San Donato si aggiudica l'ospedale per 405 milioni di euro. L'11 maggio 2012 le attivit\u00e0 sanitarie e di ricerca che facevano capo alla Fondazione sono state trasferite alla Ospedale San Raffaele S.r.l. controllata da Velca S.p.A.\nNell'ottobre 2018 viene eseguito per la prima volta in Europa un intervento in utero con tecnica microchirurgica per la correzione di una malformazione congenita del sistema nervoso centrale (Spina bifida). Il 22 settembre 2020 il prof. Pietro Mortini, direttore dell'Unit\u00e0 Operativa di Neurochirurgia, esegue il primo intervento al mondo per la rimozione di un tumore cerebrale mediante l\u2019uso di un microscopio robotizzato (Robotiscopio).\nStruttura.\nLa capienza totale \u00e8 di posti letto e vi lavorano persone.\nSede centrale.\nL'OSR \u00e8 diviso in diversi settori:\nCollegamenti.\nL'ospedale \u00e8 collegato alla fermata Cascina Gobba M2 attraverso un \"people mover\", dalle linee automobilistiche interurbane 925 (Cascina Gobba M2 - Milano 2) e 923 (Aeroporto di Linate - Osp. San Raffaele). La \"metro leggera\" entra nel centro del complesso ospedaliero e staziona presso il \"Centro Servizi\"."}
{"id": "120893", "revid": "436907", "url": "https://it.wikipedia.org/wiki?curid=120893", "title": "David Ellefson", "text": "Biografia.\nPrimi anni.\nEllefson ha iniziato la sua carriera come musicista hard rock all'et\u00e0 di 11 anni. Dopo una prima formazione che comprendeva (oltre a lui) solo tastiera e sassofono, inizi\u00f2 a suonare il basso per via dell'esplosione dell'\"heavy rock\". In seguito riprese in mano la chitarra che lo port\u00f2 ad incrementare le sue capacit\u00e0 compositive; nello stesso periodo fu frontman di diversi gruppi della scena musicale del midwest nordamericano.\nL'incontro con Dave Mustaine.\nEllefson incontr\u00f2 Dave Mustaine una mattina di un giorno come tanti; Mustaine, ritornato a Los Angeles dopo esser stato mandato via dai Metallica, era in preda ai postumi di una solenne sbornia mentre Ellefson stava suonando la linea di basso di \"Runnin' with the Devil\" dei Van Halen. Preso dal nervosismo, Mustaine prese un vaso di fiori e lo butt\u00f2 sul condizionatore di Ellefson (Mustaine viveva nell'appartamento soprastante quello di Ellefson), infine grid\u00f2 con quanto fiato aveva in gola di smetterla; pochi minuti dopo Ellefson buss\u00f2 alla sua porta e chiese a Mustaine se sapeva dove poter acquistare delle sigarette e Mustaine rispose \"Si, gi\u00f9 nella strada al negozio di liquori\" e sbatt\u00e9 la porta in faccia ad Ellefson. Ellefson buss\u00f2 nuovamente e chiese a Mustaine se avesse l'et\u00e0 sufficiente per poter comprare la birra e Mustaine rispose \"L'hai detto\". Cos\u00ec scesero e comprarono una cassetta di Heineken. Dopo aver dialogato un po', Ellefson sarebbe entrato poi a far parte del gruppo fondato da Mustaine, i Megadeth. In seguito a questo episodio, Mustaine fece ascoltare ad Ellefson \"No Life 'Til Leather\", il demo che Mustaine incise con i Metallica. Ellefson rimase affascinato dalla musica del disco ed abbandon\u00f2 l'idea di entrare a far parte di un gruppo hair metal.\nMegadeth.\nA parte il leader Mustaine, Ellefson \u00e8 stato il membro pi\u00f9 permanente nei Megadeth, da \"Killing Is My Business... And Business Is Good!\" (1985) fino a \"Rude Awakening\" (2002). Ha sempre mostrato una buona tecnica con il suo strumento, dando un ottimo contributo alla stesura dei brani. Musicalmente, Ellefson impar\u00f2 molto da Mustaine, prendendo molti spunti dai suoi riff di chitarra, adattandoli al suo strumento, creando dei fraseggi molto interessanti (l'intro di basso di \"Peace Sells\" \u00e8 entrato nella storia dell'heavy metal). In \"Rust in Peace\" raggiunge un'eccellente maturazione tecnica, creando giri di basso che ben si amalgamano con le ritmiche batteristiche di Nick Menza, definito dallo stesso Ellefson, il miglior partner musicale con cui abbia suonato. Inizialmente, Ellefson suonava il basso con le dita ma con il passare degli anni la musica dei Megadeth divenne pi\u00f9 complessa e inizi\u00f2 ad usare il plettro.\nSeparazione dai Megadeth.\nDopo alcune diatribe con Mustaine, Ellefson intent\u00f2 una causa ma senza successo. Quando i Megadeth si riunirono nel 2004, Ellefson rifiut\u00f2 un'offerta di Mustaine per unirsi nuovamente al gruppo. Durante quel periodo \u00e8 apparso in cinque tracce dell'album dei Soulfly \"Prophecy\", ha suonato in un gruppo hard rock chiamato F5 e ha collaborato con la Peavey Amplifiers. Nel periodo del distacco dai Megadeth ha anche pubblicato un metodo di basso heavy metal chiamato \"Metal Bass\". Dal 2006 entra a far parte dei Montrose assieme al suo collega nei Megadeth Jimmy DeGrasso.\nIl ritorno nei Megadeth e attivit\u00e0 recenti.\nIl 9 febbraio 2010 \u00e8 stato annunciato sul Myspace ufficiale dei Megadeth il ritorno di Ellefson, che ha preso il posto di James LoMenzo. Il suo ritorno ha coinciso con il ventennale di \"Rust in Peace\", riproposto nella sua interezza durante il tour svoltosi in quell'anno. Nel 2014 ha formato assieme a Frank Bello gli Attitudes &amp; Attitude, pubblicando l'omonimo album di esordio; nel 2019 tale gruppo ha fatto un tour in Europa settentrionale assieme al batterista Joe Babiak e il chitarrista Andrea Martongelli in apertura a Slash.\nAl termine del 2019 Ellefson ha pubblicato il suo album da solista \"Sleeping Giants\", seguito da un tour assieme al musicista Thom Hazaerth alla voce e Andrea Martongelli alla chitarra.\nIl 24 maggio 2021 i Megadeth hanno annunciato il licenziamento di Ellefson dalla formazione a causa di filmati osceni apparsi sulla rete.\nStrumentazione.\nDavid suona indifferentemente con dita e plettro, ma nei Megadeth ha sempre utilizzato il plettro. Suona strumenti a quattro e cinque corde. Ha cominciato la sua carriera usando un B.C. Rich Mockingbird ed in seguito \u00e8 stato per anni un endoser della Jackson Guitars. Dopo una piccola parentesi con la Peavey (con cui ha collaborato alla realizzazione di un modello signature) \u00e8 tornato ad usare bassi Jackson, societ\u00e0 con la quale collabora come endorser e consulente, seguendo le linee signature, Concert e Kelly Bird. \u00c8 anche endorser Hartke per quanto riguarda l'amplificazione ed EMG per i pickup."}
{"id": "120895", "revid": "1670527", "url": "https://it.wikipedia.org/wiki?curid=120895", "title": "ABC (Stati Uniti d'America)", "text": "ABC, sigla di American Broadcasting Company, \u00e8 una emittente televisiva statunitense. Creata nel 1943 da una stazione radio della NBC, dal 1995 \u00e8 controllata da The Walt Disney Company ed \u00e8 parte della Walt Disney Television. I primi programmi furono lanciati nel 1948.\nIl quartier generale si trova nel Lincoln Center nel quartiere residenziale dell'Upper West Side a Manhattan, mentre gli uffici della programmazione si trovano a Burbank, in California, accanto ai Walt Disney Studios e alla sede della Walt Disney Company. Il suo nome formale \u00e8 American Broadcasting Companies, Inc., e ci\u00f2 appare su tutti i documenti di propriet\u00e0. A volte ci si riferisce alla ABC con il nome di \"The Alphabet Network\" (\"Network dell'alfabeto\"), dato che corrisponde alle prime tre lettere dell'alfabeto latino.\nABC ha riportato ascolti molto alti soprattutto grazie alle sue 5 serie TV di maggior successo: \"Lost\", \"Desperate Housewives\", \"Grey's Anatomy\", \"C'era una volta\" e \"Scrubs - Medici ai primi ferri\".\nStoria.\nRadio.\nDall'organizzazione delle prime stazioni radiofoniche negli anni venti, il mercato radiofonico statunitense era dominato dalla CBS e dalla NBC. Poco prima della formazione della NBC nel 1926, la RCA aveva acquistato due stazioni di New York: la WJZ (nel 1923) e la WEAF (nel 1926). Tutto ci\u00f2 determin\u00f2 che fino agli anni trenta negli Stati Uniti ci fossero due \"network\" radiofonici diversi della NBC: il Red Network e il Blue Network. Si dice che la scelta dei colori derivasse dalle leve utilizzate dagli affiliati della WEAF (leve rosse) e la WJZ (leve blu).\nNel 1940, dopo anni di studio, la Federal Communications Commission approv\u00f2 un documento - il \"Report on Chain Broadcasting\". Dopo aver scoperto che le due reti NBC, la CBS e la MBS dominavano la teletrasmissione statunitense, questo documento propose un vero e proprio \"divorzio\", pretendendo la vendita da parte della RCA del Red Network o del Blue Network. Il Red Network era la maggiore rete radiofonica statunitense, che si occupava dei programmi musicali e dell'intrattenimento. Tra le altre cose, la FCC affermava che la RCA utilizzasse il Blue Network della NBC per eliminare la concorrenza con il Red Network. Non avendo alcun vero potere sulle reti stesse, la FCC afferm\u00f2 che \"non si pu\u00f2 rilasciare una licenza a una stazione radio affiliata a una rete che possiede a sua volta altre reti\". In ogni caso, la RCA cedette una delle sue reti e decise di separarsi dal Blue Network.\nIl compito di cedere il Blue Network fu affidato a Mark Woods; tra il 1942 e il 1943, il Red Network e il Blue Network divisero definitivamente le loro risorse. La RCA trov\u00f2 un acquirente per il \"network\" nella persona di Edward Noble, proprietario della catena di dolciumi Life Savers e del \"drugstore\" Rexall. Per completare la transazione, Noble dovette cedere la WMCA, cessione che doveva essere approvata dalla FCC. La commissione, dopo essersi raccomandata con Noble, il presidente della nuova societ\u00e0, e con Woods, il suo direttore, autorizz\u00f2 la transazione il 12 ottobre 1943. Il \"nuovo\" Blue Network appartenne all'American Broadcasting System, creata per l'accordo da Noble.\nA partire dal 1944 il network di Noble venne chiamato ABC (American Broadcasting Company), fatto che scaten\u00f2 una raffica di tentativi di rinominare la rete. Tutto ci\u00f2 comport\u00f2 il cambio di nome di alcune stazioni della CBS: ad esempio WABC-AM 880 divenne WCBS (AM) WCBS-AM nel 1946 e nel 1953, mentre WJZ cambi\u00f2 il nome in WABC AM.\nL'ABC Radio inizi\u00f2 a svilupparsi lentamente; si costru\u00ec via via la propria audience con pochi programmi di rilievo. Noble pag\u00f2 per acquisire maggiori stazioni, tra queste la WXYZ di Detroit e la KECA (l'attuale KABC) di Los Angeles, per dare a quest'ultima stazione una produzione di base. I programmi di intrattenimento diventarono una specialit\u00e0 per l'ABC come, ad esempio, il gioco a premi \"Stop the Music!\". ABC era l'unico \"network\" statunitense a preregistrare molti programmi; i progressi nella registrazione importati dalla Germania avevano fatto in modo che la qualit\u00e0 dell'audio non potesse essere distinta dalle teletrasmissioni in diretta. Di conseguenza, molte persone celebri dello spettacolo, che volevano liberarsi dagli schemi rigidi precedenti, tra cui Bing Crosby, passarono all'ABC.\nTelevisione.\nL'ABC \u00e8 presente in televisione dal 19 aprile 1948, quando fu aperto il canale WPVI-TV al numero 6 di Filadelfia. Pi\u00f9 tardi si aggiunsero: il canale WMAR-TV n. 2 di Baltimora, WJLA-TV n. 7 di Washington DC e WABC-TV n. 7 di New York.\nGli anni cinquanta: la fusione con la Paramount.\nAll'inizio degli anni cinquanta, la United Paramount Theatres (UPT) ricompr\u00f2 l'ABC. La FCC condusse una serie di audizioni per assicurarsi che la Paramount si fosse disimpegnata dalla UPT e che non infrangesse le leggi antitrust.\nNel 1954 l'ABC finanzi\u00f2 una parte del progetto di Disneyland e lanci\u00f2 l'omonimo programma televisivo. Il contributo di in investimenti era una garanzia di 4,5 milioni di dollari supplementari in prestiti, rappresentando un terzo del budget del parco.Il giorno d'apertura del parco (17 luglio 1955) and\u00f2 in onda il relativo speciale in diretta.\nLa collaborazione con la Disney termin\u00f2 nel 1961, dopo il riacquisto da parte della societ\u00e0 dell'investimento dell'ABC nel parco di Disneyland per 7,5 milioni di dollari.\nGli anni sessanta.\nDurante gli anni sessanta il network riscuosse un vero e proprio successo. Dopo la fusione con la Paramount, l'ABC riusc\u00ec ad avere la propria rete televisiva. Nel 1962 nacque l'ABC Films, nuova societ\u00e0 per il sindacato e la produzione di trasmissioni televisive, e venne creato un nuovo logo disegnato da Paul Rand.\nNel 1965 la televisione a colori acquis\u00ec notevole rilevanza. Per rimanere in corsa, l'ABC dovette fare appello a pi\u00f9 affiliati, poich\u00e9 continuava a piazzarsi terza nei sondaggi. In ogni caso ebbe sempre bisogno di fondi per ingrandirsi; cos\u00ec il presidente dell'ABC, Leonard Goldenson, si mise in affari con le grandi societ\u00e0 di questi anni, come la General Electric.\nVerso la fine del 1965, l'ABC e la ITT Corporation si accordarono per una fusione. Questa fusione fu un vero successo, nonostante i dubbi del dipartimento americano della giustizia a proposito dell'integrit\u00e0 giornalistica dell'ABC, che poteva essere influenzata dai possedimenti esteri della ITT. Nonostante quest'ultima promettesse di lasciare un'autonomia di edizione alla ABC, l'amministrazione americana non era soddisfatta e annull\u00f2 la fusione il 1\u00ba gennaio 1968.\nNonostante tutto, con l'arrivo ad Hollywood delle serie televisive, l'ABC inizi\u00f2 a catturare un pubblico pi\u00f9 giovane. La maggior parte delle serie di questi anni diventarono dei veri e propri classici: ad esempio \"The Addams Family\" (\"La famiglia Addams\"), \"Batman\" e \"The Flintstones\" (\"Gli antenati\"). Inoltre il produttore Roone Arledge confer\u00ec maggior fortuna al \"network\", rinnovando la programmazione sportiva. Fu il primo ad utilizzare tecniche innovative sulle partite di football NCAA: infatti, aggiunse nuove angolazioni e modific\u00f2 la panoramica per renderla pi\u00f9 \"nel gioco\". Fu il creatore di \"Monday Night Football\" e di \"Wide World of Sports\". Arledge contribu\u00ec enormemente a trasformare lo sport in un'industria multimilionaria.\nL'ABC inizi\u00f2 a mandare le prime \"news\" con telegiornali indipendenti e le prime dirette sportive a partire dal 1967. Il telegiornale aveva quattro edizioni al giorno in onda con i seguenti orari: la prima edizione andava in onda alle 7.00am (ET), la seconda alle 10.00am (ET), la terza alle 3.00pm (ET) e l'ultima alle 8.30pm (ET).\nDagli anni settanta agli anni ottanta.\nDurante gli anni settanta e l'inizio degli anni ottanta l'ABC dominava la televisione statunitense. All'inizio degli anni settanta produceva numerose serie, come ad esempio \"Starsky &amp; Hutch\" e \"Roots\" (\"Radici\"), quest'ultima ispirata al romanzo omonimo di Alex Haley; grazie al successo di questa serie, che si unisce a quello di \"Happy Days\", l'ABC divenne (per la prima volta) il primo \"network\" statunitense per ascolti. Nel 1982 nacque una nuova societ\u00e0 di produzioni televisive per le sue trasmissioni: l'ABC Entertainment. Nel 1985 terminarono la lunga serie \"Love Boat\", cos\u00ec come \"Happy Days\" che era terminata l'anno precedente, e \"Three's Company\" (\"Tre cuori in affitto\"). Era la NBC che ritornava in testa ai \"network\" televisivi statunitensi. Per ostacolare la rivale, l'ABC decise di concentrarsi sulle commedie come \"Roseanne\" (\"Pappa e ciccia\"), \"Who's the Boss?\" (\"Casalingo Superpi\u00f9\"), \"Step by Step\" (\"Una bionda per pap\u00e0\"), \"Perfect Strangers\" e il seguito \"Family Matters\" (rispettivamente \"Balki e Larry - Due perfetti americani\" e \"Otto sotto un tetto\").\nNel 1986, l'ABC si fuse con la Capital Cities Communications, un gruppo di stampa, e fu ribattezzata con il nome di Capital Cities/ABC.\nGli anni Novanta: l'acquisizione da parte della Disney.\nNegli anni Novanta la Walt Disney Company e la Capital Cities/ABC annunciarono la loro intenzione di fondersi per l'ammontare di 19 miliardi di dollari. Nello stesso periodo gli azionisti della Disney approvarono la fusione in un congresso speciale a New York.\nNel 1995 la Disney concluse il suo riacquisto della Capital Cities/ABC e rinomin\u00f2 la sua nuova filiale ABC Inc. Con questo riacquisto la Disney assunse il controllo di 10 canali televisivi (9 VHF e 1 UHF), 21 stazioni radio (11 AM e 10 FM), l'80 % dell'ESPN, delle percentuali di History Channel, A&amp;E Television Networks e il Lifetime Entertainment, oltre ad un'agenzia stampa di 85 giornali, 18 guide d'acquisto, 2 riviste di consumatori, 21 settimanali e 7 quotidiani.\nLa Disney e l'ABC hanno un legame dagli anni Cinquanta con \"The Wonderful World of Disney\".\nIl riavvicinamento tra la Disney e l'ABC consent\u00ec una perfetta sintonia di gruppo, una delle condizioni dell'epoca, insieme ad altre: ad esempio, alcune attrazioni ABC nei parchi Disney e pi\u00f9 programmi Disney sulla ABC. Negli anni Novanta, l'ABC e la Disney produssero serie come, ad esempio, \"Quell'uragano di pap\u00e0\" (\"Home Improvement\"). Gli spettatori venivano attratti soprattutto da \"Sports Nights\".\nNel 1999, dopo la creazione dell'ABC Entertainment Television Group, che raggruppava i Walt Disney Television Studios, la Buena Vista Television Productions e la ABC's Primetime Division, e grazie all'inaspettato successo di \"Who Wants to Be a Millionaire?\", l'ABC era il primo \"network\" a passare dal terzo al primo posto nei sondaggi sull\"audience\" in una sola stagione. L'effetto \"Millionaire\" si esaur\u00ec nel 2002; a fare \"audience\" furono serie come \"The Practice - Professione avvocati\", \"Tutto in famiglia\", \"NYPD - New York Police Department\" e \"Wonderful World of Disney\".\nDal 2000 in poi.\nNel 2001 la Disney acquist\u00f2 nuovamente Fox Family e lo integr\u00f2 al gruppo dell'ABC con un nuovo nome: ABC Family per 5,3 miliardi di dollari. Nel 2004 l'ABC perdette 10 punti di ascolto in confronto all'anno precedente e si ritrov\u00f2 al quarto posto sul mercato. Nella stagione 2004-2005 l'ABC visse un inaspettato successo grazie a delle nuove serie come \"Desperate Housewives\", \"Lost\" e \"Grey's Anatomy\", che la fecero salire al secondo posto dei \"network\" statunitensi pi\u00f9 seguiti, davanti alla NBC e dietro alla CBS.\nMel 2007 la Touchstone Television, divisione televisiva della Touchstone Pictures, divenne ABC Studios. L'anno seguente la Disney annuncia la fusione dell'ABC Entertainment e degli ABC Studios in uno stesso gruppo. Il 6 luglio 2009 il sito Hulu diffose per la prima volta una produzione ABC, un episodio di \"Grey's Anatomy\" a seguito di un accordo dell'aprile 2009 comprendente una partecipazione da parte della Disney del 27% del capitale. Il 22 dicembre 2009, la Disney-ABC Television Group annunci\u00f2 una collaborazione con la Apple sulla televisione a pagamento su \"iTunes\", con contenuti provenienti da Disney Channel e dall'ABC.\nIl 17 febbraio 2010, Geri Wang divenne responsabile delle vendite dell'ABC Television Network, mentre la settimana successiva David Westin, presidente dell'ABC News annunci\u00f2 una ristrutturazione del servizio giornalistico dell'ABC, cosa che comprendeva anche una possibile soppressione da 200 a 300 posti di lavoro.\nIl 2 marzo l'ABC e l'operatore Cablevisi\u00f3n sembrarono non raggiungere un accordo sui diritti di distribuzione dell'ABC nella zona urbana di New York e l'ABC minacci\u00f2 di tagliare il canale proprio prima della cerimonia degli Oscar. Sabato 6 marzo, la Disney Media Networks blocca i programmi della Cablevision. La sera del 7 marzo, la Disney ricolleg\u00f2 i programmi, permettendo ai telespettatori di assistere se non altro alla repliche della consegna degli Oscar. Il giorno dopo la Disney annunci\u00f2 che non \u00e8 stato ancora raggiunto nessun accordo finanziario ma che i negoziati erano ricominciati.\nIl 10 marzo, durante la riunione degli azionisti della Disney, Robert Iger espose diverse soluzioni per risolvere i problemi di alcune filiali della ABC Inc, tra cui l\"'ABC News\", ad esempio con la creazione di uno \"spin-off\".\nABC HD.\nL'ABC ha cominciato a trasmettere in alta definizione a partire dal 2004, con la fortunata serie televisiva \"Lost\".\nABC1.\nLanciato il 27 settembre 2004, era un canale britannico visibile su Freeview (digitale terrestre), Sky Digital (satellite) e Virgin Media (cavo). Fu il primo utilizzo del logo ABC al di fuori degli Stati Uniti. Il suo palinsesto era formato da programmi del presente e del passato prodotti dalla ABC. Il canale fu chiuso il 26 settembre 2007.\nProgrammi trasmessi dalla ABC.\nSport.\nTutti gli eventi sportivi trasmessi dalla ABC vanno in onda con il nome \"ESPN on ABC\""}
{"id": "120896", "revid": "1566286", "url": "https://it.wikipedia.org/wiki?curid=120896", "title": "Jena Malone", "text": "Biografia.\nCresciuta in riva al lago Tahoe, localit\u00e0 in cui \u00e8 vissuta fino all'et\u00e0 di dieci anni, ha iniziato ad interessarsi alla recitazione dopo aver visto la madre attiva in un teatro di comunit\u00e0. Per un breve periodo si \u00e8 trasferita a Las Vegas ma, odiando questa citt\u00e0, ha persuaso la madre a trasferirsi a Los Angeles, in California. Debuttando in video musicali e pubblicitari, ha poi ottenuto il ruolo della protagonista da giovane in \"Contact\" con Jodie Foster per poi interpretare la ragazzina ribelle in \"Nemiche amiche\" con Julia Roberts e Susan Sarandon e la figlia di Kelly Preston in \"Gioco d'amore\".\nHa poi recitato ne \"L'ultimo sogno\" con Kevin Kline, Kristin Scott Thomas e Hayden Christensen, ma il ruolo che l'ha resa popolare \u00e8 stato quello nel film culto \"Donnie Darko\". Ha poi preso parte al film \"Into the Wild - Nelle terre selvagge\" e al thriller \"Rovine\". Da questo momento i ruoli diventano pi\u00f9 importanti, includendo diverse partecipazioni a produzioni hollywoodiane. Nel 1997 viene nominata per un Golden Globe per la miglior attrice protagonista in un film per la TV, per il ruolo in \"Hope\".\nDopo diversi anni passati a ricevere un'istruzione da casa, ha frequentato per un breve periodo la \"Professional Children's School\" di New York. Nel gennaio del 2000 Jena Malone ha vinto la causa di emancipazione legale nei confronti della madre, a cui \u00e8 stato intimato di non interferire con la carriera e i guadagni della figlia. Jena Malone \u00e8 stata coproduttrice di \"American Girl\" (2002), una commedia adolescenziale che ha anche interpretato. Avrebbe dovuto prendere parte al film \"Vinyl\", ma \u00e8 stata costretta a ritirarsi a causa di incompatibilit\u00e0 con altri progetti; \u00e8 stata sostituita da Michelle Trachtenberg.\nNel 2005 ha fatto parte del \"cast\" del film \"Orgoglio e pregiudizio\", in cui ha interpretato il ruolo di Lydia Bennet, mentre nel 2013 recita in ' nel ruolo di Johanna Mason, personaggio che interpreter\u00e0 anche nel sequel del 2014 ' e in quello del 2015 '. Nel 2014 \u00e8 nel cast di \"Vizio di forma\" di Paul Thomas Anderson. Nel 2016 prende parte al film ' nella parte di Jenet Klyburn, ma le scene in cui compare vengono eliminate in fase di montaggio; verranno inserite nella \"Ultimate Edition\" del film. Nello stesso anno partecipa anche a \"The Neon Demon\" di Nicolas Winding Refn.\nVita privata.\nNel 2016 ha avuto un figlio, Ode Mountain, avuto con il fotografo Ethan DeLorenzo.\nFilmografia.\nTelevisione.\n\u2022 \"Goliath\" quarta stagione (2021 - in corso)"}
{"id": "120899", "revid": "124767929", "url": "https://it.wikipedia.org/wiki?curid=120899", "title": "Simon Phillips", "text": "Lavora prevalentemente come turnista ed ha suonato con diversi artisti tra cui Toto dal 1992 dopo la scomparsa di Jeff Porcaro fino al 2014, Whitesnake, Joe Satriani, Mike Oldfield, Michael Schenker Group, Judas Priest e Pete Townshend. Inoltre a partire dagli anni ottanta ha composto molti singoli, come \"Protocol\" in cui egli stesso suona tutti gli strumenti. Phillips nel 2009 ha festeggiato il 30\u00ba anniversario con Tama e proprio in onore del festeggiamento ha ricevuto un set in edizione limitata.\nBiografia.\nHa iniziato a suonare la batteria, spinto dal padre musicista, all'et\u00e0 di tre anni. A dodici anni inizia gi\u00e0 a comporre e incidere musica con il gruppo dixieland del padre, Sid Phillips. Appena ventenne Simon gode gi\u00e0 di una buona reputazione come batterista e verso i trent'anni lavora gi\u00e0 con molti artisti famosi.\nNote ed apprezzate sono le sue prestazioni con musicisti come Pete Townshend, Jeff Beck, Brian Eno, The Who, Toto, Mike Oldfield, Gary Moore, Phil Manzanera, Asia, Mike Rutherford. Ha lavorato anche con Murray Head, Dana Gillespie, Umberto Balsamo, Steve Lukather, Art Garfunkel, Mick Jagger, Stanley Clarke.\nPhillips ha lavorato anche con artisti heavy metal, come i Judas Priest con \"Sin After Sin\" e come Michael Schenker con The Michael Schenker Group.\nNel 1989 Simon ha preso parte al reunion tour dei The Who, prendendo il posto del leggendario Keith Moon e ha inciso negli album solisti di Pete Townshend e Roger Daltrey.\nNel 1992 Simon fu l'unico batterista ritenuto \"degno e capace\" e quindi contattato dai Toto per sostituire lo scomparso Jeff Porcaro. Simon aveva gi\u00e0 collaborato con David Paich e il gi\u00e0 citato Steve Lukather. Con questa band ha militato per un buon periodo, partecipando a molte tourn\u00e9e mondiali e registrando alcuni album, in studio e live, occupandosi spesso degli aspetti tecnologici per le performance dal vivo e la registrazione. Oltre ai Toto, Phillips ha una band rock/fusion chiamata Protocol con cui ha inciso 3 dischi, di cui gli ultimi due nel 2013 e nel 2015 con Ernest Tibbs, Steve Weingart e Andy Timmons. Nel 1997, in occasione del 90\u00ba anniversario della Hoshino Gakki, la nota casa produttrice di chitarre e batterie sotto i marchi Ibanez e Tama, Simon ha affiancato l'eclettico e talentuoso chitarrista Andy Timmons ed i celebri Paul Gilbert e Steve Vai.\nNumerosissime le seguenti collaborazioni, quali quella del 2000 con il tastierista Derek Sherinian (ex Dream Theater) per il suo disco solista \"Inertia\" e la successiva tourn\u00e9e con la band di Sherinian, i Planet X, in cui ha sostituito Virgil Donati e quella al Trio Project della pianista giapponese Hiromi Uehara assieme al bassista Anthony Jackson.\nOltre a essere batterista, Simon si dedica, nel suo \"Phantom Studio\" a Sherman Oaks (California), all'attivit\u00e0 di produttore e ingegnere del suono, spesso in compagnia del chitarrista Mike Oldfield.\nStrumentazione.\nSimon Philips \u00e8 endorser per Tama, Zildjian e Pro Mark e ha un set cos\u00ec composto:\nFusti: TAMA BUBINGA ELITE\nHardware:\nPiatti:\nProMark 707 \"Simon Phillips\" Drum Sticks"}
{"id": "120902", "revid": "287204", "url": "https://it.wikipedia.org/wiki?curid=120902", "title": "Numeri di pubblica utilit\u00e0", "text": ""}
{"id": "120903", "revid": "1610933", "url": "https://it.wikipedia.org/wiki?curid=120903", "title": "Rinoceronte di Giava", "text": ""}
{"id": "120906", "revid": "889336", "url": "https://it.wikipedia.org/wiki?curid=120906", "title": "Corna", "text": ""}
{"id": "120908", "revid": "105826", "url": "https://it.wikipedia.org/wiki?curid=120908", "title": "Ca' Da Mosto", "text": ""}
{"id": "120911", "revid": "104458", "url": "https://it.wikipedia.org/wiki?curid=120911", "title": "Ludovico I il Pio", "text": ""}
{"id": "120913", "revid": "212348", "url": "https://it.wikipedia.org/wiki?curid=120913", "title": "Podcast", "text": ""}
{"id": "120914", "revid": "1318658", "url": "https://it.wikipedia.org/wiki?curid=120914", "title": "Elfriede Jelinek", "text": "Nel 2004 le \u00e8 stato conferito il Premio Nobel per la letteratura.\nElfriede Jelinek scrive contro il malcostume politico e della vita pubblica ma anche privata della societ\u00e0 austriaca. Giudica l'Austria arretrata ed impregnata del passato nazista, e nutre nei confronti del proprio Paese un odio aspro e reciproco. Per esprimerlo utilizza uno stile sarcastico, provocatorio, che talvolta ella stessa, al pari dei propri avversari, considera blasfemo e di cattivo gusto. Infatti nella sua produzione letteraria la violenza, il sarcasmo e l'incantesimo costituiscono il mezzo per analizzare e distruggere gli stereotipi sociali e gli archetipi del sessismo. In particolare l'autrice porta avanti la denuncia implacabile della violenza sessuale contro le donne.\nI suoi tratti gentili e delicati sembrano porre in contrasto la persona, schiva, disponibile e concreta, con la figura pubblica che il regista Werner Waas definisce una \u201cclava culturale\u201d. Quello di Elfriede \u00e8 infatti \u201cun ruolo d'artista attivo, scomodo\u201d, che lavora per \u201cridisegnare le mappe dell'esistenza\u201d.\nIl teatro di Jelinek, trattando temi quali la politica e la condizione della donna, \u201c\u00e8 una miccia accesa\u201d; \u201cnella sua scrittura non ci sono regole\u201d e la \u201cmessa in scena viene negata nelle sue regole fondamentali: azione, personaggio, luogo, esistsono solo tra le righe in una visionaria libert\u00e0\u201d. La parola di Elfriede Jelinek \u00e8 \u201callo stesso tempo puramente teatrale\u201d perch\u00e9 \u201c\u00e8 in primo luogo, materia vocale, con un corpo sonoro vivo e presente fatto di fonetica, ritmo, una musica inscindibile dal senso\u201d. Fra gli scrittori-drammaturghi degli anni duemila Jelinek rappresenta \u201cla voce femminile pi\u00f9 innovativa e provocatoria\u201d.\nBiografia.\nElfriede Jelinek \u00e8 l'unica figlia di Friedrich Jelinek e di Olga Ilona, nata Buchner. La madre, rumena di origine e proveniente dall'alta borghesia cattolica viennese, a lungo si occupa del mantenimento della famiglia lavorando come ragioniera; \u00e8 descritta dalla giovane Elfriede come \"dispotica e paranoica\". Il padre, un chimico ebreo d'origine ceca, ha conseguito la laurea presso l'Universit\u00e0 tecnica di Vienna con molte difficolt\u00e0 a causa del suo essere \"mezzo ebreo\", secondo la definizione di Hans Globke: condizione che ha reso vittime dell'Olocausto molti suoi consanguinei. L'occupazione presso un'industria per gli armamenti gli ha evitato le persecuzioni naziste. Colpito da malattia psichica, Friedrich muore nel 1969 in una clinica psichiatrica in stato di ottenebramento mentale.\nInfanzia, giovinezza e prime pubblicazioni.\nNata in Stiria, Elfriede cresce a Vienna. La madre si occupa dell'educazione, iscrivendo la figlia prima ad un asilo cattolico, e successivamente ad una scuola conventuale che Elfriede giudica estremamente restrittiva nel saggio \"In die Schule gehen ist wie in den Tod gehen (Andare a scuola \u00e8 come andare a morire)\". L'esuberanza conduce la bambina, su consiglio della suora, alla neuropsichiatria infantile, nel reparto di sanit\u00e0 mentale della clinica pediatrica dell'universit\u00e0 di Vienna diretto da Hans Asperger. Il suo comportamento viene considerato nella norma dai medici, quindi Olga decide di far intraprendere alla figlia la carriera di bambina prodigio nella musica. Gi\u00e0 alla scuola elementare Elfriede, che compone brani fin dalla pi\u00f9 tenera et\u00e0, riceve lezioni di piano, chitarra, flauto, violino e viola. A tredici anni inizia a studiare organo, pianoforte, flauto dolce presso il Conservatorio di Vienna, ed in seguito anche la composizione. Contemporaneamente frequenta la scuola media superiore.\nAl termine, Elfriede si iscrive a corsi di storia dell'arte e teatro presso l'Universit\u00e0 di Vienna, senza mai abbandonare la musica, interrompendo tuttavia gli studi a causa di disturbi nervosi che le impediscono di seguire le lezioni. A 18 anni, infatti, una crisi di agorafobia acuta la costringe a rimanere a lungo rinchiusa nella casa dei genitori. Dopo un anno riprende ad uscire di casa, spesso con la madre.\nIn questo periodo di isolamento forzato si immerge nella lettura dei classici della filosofia, della letteratura, della poesia americana; non disdegna pure romanzi horror e racconti che alimenteranno pi\u00f9 tardi le sue creazioni. Parallelamente applica un'attenzione \u201cquasi scientifica\u201d alla visione delle serie pi\u00f9 popolari della televisione austriaca.\nSoprattutto, in questo periodo la giovane Elfriede inizia a coltivare la grande passione per la scrittura, gi\u00e0 nata in lei nel decennio precedente, e a comporre poesie, che vengono pubblicate su riviste da piccole case editrici. Il 1967 \u00e8 l'anno del suo debutto letterario con \"Lisas Schatten (L'ombra di Lisa)\", opera con la quale due anni dopo riceve il primo premio letterario.\nIl primo romanzo \"bukolit\", scritto nel 1968, rimane invece in attesa di pubblicazione fino al 1979. Il romanzo appartiene al periodo in cui Jelinek reintroduce la grafia con le iniziali minuscole, cui in seguito rinuncer\u00e0, nella tradizione del \"Wiener Gruppe (Gruppo di Vienna)\", movimento letterario dell'inizio degli anni cinquanta di cui faceva parte fra gli altri Konrad Bayer.\nNel 1968 si unisce alle proteste dei sessantottini e si interessa attivamente alla politica..\nNel 1971 ottiene il diploma da organista, che in seguito le facilita la collaborazione con Hans Werner Henze e con la compositrice austriaca Olga Neuwirth. Per quest'ultima ha composto ad esempio il libretto d'opera di \"B\u00e4hlamms Fest\" (1999), dramma musicale tratto da un lavoro di Leonora Carrington, e di \"Lost Highway\" (2003), ispirato al film omonimo di David Lynch.\nSempre all'inizio degli anni settanta Jelinek soggiorna a Roma e a Berlino, e si reca regolarmente a Parigi, se pure la sua agorafobia ormai cronica la spinge a restare prevalentemente nella capitale austriaca.\nIn quel periodo si accosta alle le teorie di Roland Barthes, che rielabora nel saggio \"Die endlose Unschuldigkeit (L'innocenza senza fine)\", e che saranno rilevanti per la sua successiva attivit\u00e0 letteraria. Nel 1972 vive a Berlino con lo scrittore Gert Losch\u00fctz, per tornare a Vienna l'anno successivo. Nel 1974 si unisce al KP\u00d6, prendendo parte alla campagna elettorale e ad alcune manifestazioni culturali. Nello stesso anno sposa Gottfried H\u00fcngsberg, compositore ed informatico di Monaco di Baviera, compositore della musica per i film di Fassbinder. Dopo il matrimonio Elfriede Jelinek vive alternativamente a Vienna e Monaco. L'unione termina con il divorzio dopo breve tempo.\nIl rapporto con i genitori.\nNell'unico romanzo considerato autobiografico \"La pianista\" (\"Die Klavierspielerin\", 1983), Elfriede descrive sotto molteplici angolazioni l'intimit\u00e0 di una donna sessualmente frustrata, vittima della propria posizione culturale dominante e di una madre possessiva e soffocante, che assomiglia molto alla sua. A causa della morte della madre, nel 2000, Elfriede non si reca sul set del film La pianista, tratto dal suo libro: come l'eroina del romanzo, l'autrice non abbandona mai Olga, vissuta fino all'et\u00e0 di 97 anni, malgrado il matrimonio e malgrado soprattutto vi fosse un rapporto difficile fra le due donne. Fin da bambina Elfriede ha infatti raccontato di aver sofferto quella che considerava un'educazione troppo restrittiva scelta per lei dalla madre. All'epoca in cui si diploma come organista, Jelinek cerca di soddisfare le ambizioni della madre e contemporaneamente di affrontare la malattia mentale del padre.\nFriedrich \u00e8 dominato dalla moglie. In un'intervista Elfriede confessa di non essersi mai liberata del peso dei suoi genitori, detestati per averla privata dell'infanzia. Da un lato l'educazione impartitale dalla madre avrebbe annientato la sua sfera intima, pur alimentando la sua vocazione per la musica. Dall'altro lato Elfriede non perdona al padre di essersi lasciato annientare da una donna castratrice e di avere costretto la figlia ad allinearsi dalla parte della madre \"sotto il peso di uno schiacciante darwinismo\". La sola concessione ottenuta dal padre, uomo impegnato politicamente a sinistra, \u00e8 sfilare durante il raduno di Vienna per il 1\u00ba maggio. Secondo la figlia, l'unico punto di convergenza fra i genitori \u00e8 il gusto per la cultura, per la retorica e per l'eloquenza.\nCome reazione nei confronti della madre, schierata decisamente a destra e fiera di odiare la \"gentaglia di sinistra\", Elfriede Jelinek nel 1974 si iscrive al Partito Comunista d'Austria (KP\u00d6).\nL'impegno politico.\nJelinek resta legata al KP\u00d6 fino al 1991, esprimendo dissenso nei confronti delle donne al potere e dell'estrema destra, che fa rimare il suo cognome di origine ceca con \"Dreck\": \u00absporcizia\u00bb. Parallelamente si oppone con fierezza alle idee ed alla la personalit\u00e0 del leader storico del FP\u00d6 J\u00f6rg Haider; le diatribe e gli insulti intrecciati con la stampa conservatrice, la destra e l'estrema destra austriache, ottengono eco internazionale. L'autrice accusa il proprio Paese di restare immerso in un retroterra ideologico, politico e culturale deleterio, impregnato di razzismo, xenofobia, antisemitismo.\nInsieme all'attrice Erika Pluhar, all'antropologo Ernest Bornemann e ad altri intellettuali, Jelinek appoggia la scarcerazione di Jack Unterweger, condannato per l'omicidio di una prostituta, considerato dagli intellettuali e dai politici un esempio di recupero ben riuscito. Rilasciato nel 1990, Unterweger si rende colpevole di altri nove omicidi, e si suicida dopo l'arresto.\nNel 1991 Jelinek, insieme ad entrambi i segretari Susanne Sohn e Walter Silbermayer, lascia il KP\u00d6, di cui \u00e8 divenuta una figura di spicco. Contemporaneamente si unisce al gruppo di intellettuali che pubblica la rivista scientifica di stampo marxista \"Das Argument (L'argomento)\", curata da Wolfgang Fritz Haug e da altri autori. Nel 1999 si oppone ai bombardamenti della Serbia, effettuati dall'OTAN.\nNel 2006 entra a far parte del movimento degli artisti e degli intellettuali sostenitori di Peter Handke contro la censura da parte della Com\u00e9die-Fran\u00e7aise, che bersaglia l'autore per essersi recato ai funerali di Slobodan Milo\u0161evi\u0107, al punto da escludere dal proprio repertorio la sua opera teatrale \"Die Kunst des Fragens\" (\"L'arte di chiedere\").\nJelinek \u00e8 una sostenitrice influente della campagna \"Stop the Bomb\" a favore della democrazia in Iran e contro le armi atomiche.\nLa notoriet\u00e0.\nLa posizione politica di Jelinek, in particolare il suo femminismo e la connessione con il partito comunista, sono imprescindibili da qualsiasi valutazione della sua opera, nonch\u00e9 parte del motivo delle polemiche contro l'autrice e le sue pubblicazioni. Friederike Eigler afferma che Jelinek ha tre maggiori ed interrelati scopi nella sua scrittura: la societ\u00e0 capitalista e consumistica, con la sua mercificazione di tutti gli esseri umani e delle relazioni, le vestigia del passato fascista dell'Austria nella vita pubblica e privata, lo sfruttamento sistematico e l'oppressione delle donne nella societ\u00e0 patriarcale capitalista.\nMalgrado l'autrice prenda le distanze dall'Austria, a causa della critica al passato nazista del suo Paese, la scrittura di Jelinek \u00e8 profondamente radicata nella tradizione letteraria austriaca, e mostra l'influenza di scrittori austriaci fra cui Ingeborg Bachmann, Marlen Haushofer, e Robert Musil.\nElfriede giunge alla notoriet\u00e0 gi\u00e0 con i romanzi \"Wir sind lockv\u00f6gel baby!\" e \"Michael. Ein Jugendbuch f\u00fcr die Infantilgesellschaft\", rispettivamente del 1970 e del 1972, che sono stati riconosciuti come le prime opere \"pop\" della letteratura tedesca. Il successo letterario vero e proprio giunge nel 1975 con il romanzo \"Die liebhaberinnen (Le amanti)\", la caricatura marxista-femminista di uno scritto a sfondo patriottico. Negli anni settanta Jelinek produce principalmente radiodrammi; all'inizio degli anni ottanta esce il radiodramma \"Die Ausgesperrten (Gli esclusi)\", subito trasposto in romanzo e, infine, nel film di Paulus Manker. L'opera ha come sfondo un caso di omicidio realmente accaduto a Vienna poco prima del Natale del 1965, commentato con abbondanza di dettagli dai media in occasione del verdetto finale il 10 maggio 1966.\nNel 1983 viene pubblicato il romanzo \"La pianista\", con il quale l'autrice ottiene un riconoscimento internazionale. Da questo romanzo, il pi\u00f9 venduto, nel 2001 \u00e8 stato tratto un film da Michael Haneke con Isabelle Huppert, Annie Girardot e Beno\u00eet Magimel nei ruoli principali. La pellicola ha ricevuto tre premi al 54\u00ba Festival di Cannes 2001. Nelle recensioni prevale l'interpretazione biografica sulla trama, che viene relegata sullo sfondo.\nNel 1985 la prima assoluta di \"Burgtheater\" provoca il primo grosso scandalo della vita di Jelinek. L'opera, incentrata sul passato dell'attrice Paula Wessely, alterna una rielaborazione dei trascorsi nazisti austriaci a scene tratte dalla vita di alcuni noti attori del Burgtheater di Vienna, spesso ritratti come piccoli tiranni superficiali e meschini. Il testo \u00e8 stato percepito come allusivo nei confronti di personaggi in vista, e Jelinek inizia ad essere considerata un'ingrata nei confronti del proprio Paese. Le allusioni all'attrice, morta nel 2000, vengono riproposte in \"La Regina degli Elfi\" (\"Erlk\u00f6nigin\"), rappresentato in Italia nel 2005 con la regia di Lorenzo Fontana in base alla traduzione di Roberta Cortese. Nell'opera torna la presa di posizione di Elfriede Jelinek nei confronti del proprio Paese, \"che non ha pagato per tutti i suoi crimini di guerra\".\nNel 1989 Jelinek pubblica \"Lust (La voglia)\", suscitando nuovamente scalpore. Il confronto dell'autrice con il rapporto di forza patriarcale anche nell'ambito della sessualit\u00e0 ha scandalizzato prima ancora della \"pornografia femminile\".\nDopo l'accoglienza ottenuta dall'opera teatrale \"Rastst\u00e4tte\", analoga a quella di \"Lust\", e dopo attacchi personali all'autrice sui manifesti elettorali del FP\u00d6 viennese, nel 1995 Jelinek si ritira dalla scena pubblica austriaca e pone il divieto di rappresentare i propri lavori in Austria.\nAnalogo divieto si ripete nel 2000, in occasione della nuova costituzione del governo austriaco con Sch\u00fcssel. L'autrice continua a riferirsi concretamente all'attualit\u00e0 politica. Nel corso di una manifestazione contro il governo nel 2000 viene in scena in una piazza di Vienna \"Das Lebewohl. Ein Haider-Monolog (L'addio. Un monologo di Haider)\" interpretato dall'attore Martin Wuttke. Nello stesso anno, nel contesto delle iniziative ad opera di Christoph Schlingensief, nasce \"Bitte liebt \u00d6sterreich (la preghiera ama l'Austria). La settimana della coalizione austriaca\", cui partecipano anche Daniel Cohn-Bendit e Gregor Gysi. Il richiamo \u00e8 al modo di dire di Kasperl \"Ich liebe \u00d6sterreich (Io amo l'Austria)\" cui fa riferimento Jelinek con il testo \"Ich liebe \u00d6sterreich\".\nElfried Jelinek spesso collabora all'adattamento delle sue opere. Nel 1991 partecipa alla sceneggiatura del film \"Malina\", realizzato da Werner Schroeter ed ispirato a un racconto autobiografico di Ingeborg Bachmann. Isabelle Huppert ha vinto il Deutscher Filmpreis nel ruolo della protagonista.\nIl 12 aprile 1996, presso il Deutsches Schauspielhaus di Amburgo e con la regia di Thirza Bruncken, viene rappresentato \"Stecken, Stab und Stangl\", opera che affronta l'assassinio avvenuto nel 1995 di quattro rom residenti nel Burgenland. Il ritorno a Vienna di Elfriede Jelinek avviene il 23 gennaio 1997 presso il Burgtheater con la prima di tale opera, con la regia di George Tabori. Nel 1998 segue la rappresentazione di \"Ein Sportst\u00fcck\", sull'ossessione della societ\u00e0 nei confronti dello sport, nella versione ridotta a sei ore messa in scena da Einar Schleef. Protagonista centrale dell'allestimento curato da Schleef \u00e8 il coro: collocando \"cori singoli e collettivi coreografati\", agenti come installazioni ed esponenti \"il linguaggio come linguaggio\", il regista corrisponde \"il rifiuto della Jelinek al teatro tradizionale degli attori\". L'utilizzo della \"vocalit\u00e0 corale\" consente di esprimere \"tutta la carica violenta del testo\", mentre la parte testuale del coro \u00e8 articolata in modo da esaltare al massimo la musicalit\u00e0 presente nel testo stesso. La versione completa dell'opera, di durata pari a sette ore, \u00e8 stata rappresentata con la collaborazione dell'autrice il 14 marzo 1998 nello stesso teatro.\nNel 2003 viene rappresentato \"Das Werk (L'opera)\" con la regia di Nicolas Stemann. La rappresentazione viene poi invitata a Berlino e vince il premio della drammaturgia di M\u00fclheim. Il 13 dicembre dello stesso anno Christoph Schlingensief mette in scena \"Bambiland\" presso il Burgtheater. Sempre nel 2003 viene rappresentata l'opera lirica \"Lost Highway (La retta via smarrita)\" con il testo di Elfriede Jelinek.\nNel 2004 a Vienna viene fondato il Centro di ricerca \"Elfriede Jelinek\", diretto da Pia Janke, una struttura dedicata alla documentazione, informazione e comunicazione, che afferisce all'Istituto di germanistica dell'Universit\u00e0 di Vienna. Il 2004 \u00e8 l'anno in cui Jelinek riceve il Premio Nobel per la letteratura.\nNel 2005 presso il Burgtheater di Vienna, con la regia di Nicolas Stemann, viene rappresentata \"Babel\", titolo che riunisce tre monologhi (\"Irm sagt\", \"Margit sagt\", \"Peter sagt\") rispettivamente sull'intervento americano e inglese in Iraq, sulla guerra contro Saddam e sullo scandalo delle torture nella prigione di Abu Ghraib. In questi lavori l'autrice costruisce le proprie \u201ccreazioni verbali combinando non solo lingua quotidiana e linguaggio dei media, ma anche riferimenti al mito antico e alla tragedia classica, alla religione e alla politica, alla sessualit\u00e0 e alla psicoanalisi freudiana fino a Lacan, Baudrillard, Roland Barthes, Derrida, Antonin Artaud\u201d: teatro non facilmente accessibile al pubblico \u201cper la negazione dei consueti elementi scenici\u201d, in cui \u201cvengono meno trama e azione, personaggi e dialoghi, significato univoco delle parole\u201d. Stemann mette in scena altri due lavori di Jelinek: \"Ulrike Maria Stuart\" nell'ottobre 2006 e \"Die Kontrakte des Kaufmanns\" nella primavera del 2009.\nIn un'intervista del 2007 sul \"Magazine litt\u00e9raire\", a seguito della sua controversa traduzione dal francese di \"Die Kinder der Toten (I figli dei morti)\", Jelinek ripropone il repertorio dei propri maggiori temi: l'infanzia, la polemica contro la natura e l'innocenza, l'odio contro l'eredit\u00e0 nazista della letteratura austriaca.\nNel 2008 pubblica il lavoro teatrale \"Der W\u00fcrgeengel (Massacro di Rechnitz)\", rappresentato il 28 novembre con la regia di Jossi Wieler presso il M\u00fcnchner Kammerspiele. Per festeggiare i cento anni dalla fondazione di tale teatro, nel 2012 viene rappresentata a Monaco di Baviera, con la regia di Johan Simons, \"Die Stra\u00dfe. Die Stadt. Der \u00dcberfall (La strada. La citt\u00e0. L'assalto)\", sui miti della via di Monaco intitolata a Massimiliano II di Baviera, \"Maximilianstra\u00dfe\".\nAlla fine del 2009 Jelinek scrive \"Im Reich der Vergangenheit (Nel regno del passato)\" per protestare contro l'onorificenza, nel frattempo ritirata, assegnata al negazionista dell'Olocausto Walter L\u00fcftl dall'Universit\u00e0 tecnica di Vienna per particolari meriti scientifici. Nella propria argomentazione l'autrice inserisce anche l'esperienza del padre.\nIl 10 dicembre 2013, in occasione della giornata mondiale dei diritti umani, Jelinek si unisce alla protesta di 560 scrittori, fra i quali anche Umberto Eco, G\u00fcnter Grass, J.M. Coetzee, Orhan Pamuk e Tomas Transtr\u00f6mer, contro lo spionaggio tramite Internet da parte dei servizi segreti. Nel 2014, insieme ad altri 1500 autori di lingua tedesca, firma inoltre una lettera aperta al colosso americano Amazon per denunciare i suoi metodi di distribuzione e per reclamare un mercato del libro pi\u00f9 equo.\nElfriede Jelinek si impegna molto anche per promuovere in Austria l'opera di Arnold Sch\u00f6nberg, di Alban Berg e di Anton von Webern, che ritiene sottovalutata e disprezzata.\nPer sopperire alle proprie necessit\u00e0 materiali si occupa di traduzioni; traspone in tedesco opere di Eug\u00e8ne Labiche, di Georges Feydeau, di William Shakespeare, di Christopher Marlowe e di Thomas Pynchon. Per contro, le sue stesse opere sono difficili da tradurre, a causa dell'oscurit\u00e0 del linguaggio, cui si unisce una \"grande musicalit\u00e0\" derivata dalla formazione dell'autrice, ed una estrema poliedricit\u00e0 di stile nel quale termini aulici e citazioni culturali si intersecano a slang popolare e testi inediti.\nNel 1996 Elfriede \u00e8 fra i primi a creare un proprio sito web, sul quale rende disponibili e gratuitamente scaricabili i propri testi gi\u00e0 alla fine degli anni 2000, dichiarando che le sue opere non sarebbero state pi\u00f9 pubblicate in formato cartaceo. Dalla primaversa 2007 alla primavera 2008 pubblica sul proprio sito i capitoli del romanzo \"Neid (Invidia)\", pubblicato unicamente in formato elettronico ed ultimato nel maggio del 2008. In formato cartaceo conterebbe circa 900 pagine. Con esso Jelinek prosegue il progetto sul peccato mortale che aveva iniziato nel 1989 con \"Lust\" e proseguito nel 2000 con \"Gier\".\nIl premio Nobel.\nPer i contributi alla Letteratura tedesca, e malgrado le controversie che circondano la sua opera, Elfriede Jelinek ha ricevuto molti premi, fra i quali il premio \"Roswitha\" nel 1978, l\"'Heinrich B\u00f6ll\" nel 1986, il \"Georg B\u00fcchner\" nel 1998, il \"M\u00fclheim\" nel 2002 e nel 2004. Sempre nel 2004 ha vinto il Premio Franz Kafka e soprattutto il Premio Nobel per la letteratura, conferitole \"per il flusso musicale di voci e contro-voci nei romanzi e nei lavori teatrali che con straordinario zelo linguistico rivelano l'assurdit\u00e0 degli stereotipi sociali e del loro potere soggiogante\".\nNel ricevere il Premio Nobel per la letteratura, l'autrice dichiara sentimenti contrastanti: felicit\u00e0 ma anche disperazione per essere posta sotto i riflettori. Inizialmente \"confusa\" ed \"esterrefatta\" per l'importanza di tale riconoscimento, reputa maggiormente degno del premio Peter Handke,\na suo parere un \u201cclassico vivente\u201d fra gli autori in lingua tedesca. In seguito per\u00f2 accetta il premio quale riconoscimento del proprio lavoro, e per vivere in modo pi\u00f9 confortevole con la somma ricevuta, rinunciando alle traduzioni. Tuttavia Elfriede non ritira il premio di persona: alla cerimonia si presenta attraverso un video-messaggio, nel quale legge un discorso a distanza per evitare il bagno di folla.\nLa decisione dell'Accademia svedese per l'anno 2004 \u00e8 del tutto inattesa e provoca molte controversie negli ambienti letterari. Alcuni denunciano l'eccesso di odio ed il risentimento sgradevole espressi dai testi di Jelinek cos\u00ec come la pesante atmosfera tetra, al limite della caricatura, delle situazioni descritte. Altri invece vedono nel premio il giusto riconoscimento di una grande scrittrice che evoca la potenza incantatrice del linguaggio letterario per trovare un modo nuovo e inquietante per esprimere il delirio, il rimuginare ossessivo e l'alienazione, condizionati dalla cultura di massa e dalla morale dominante.\nLa polemica contamina allo stesso modo la Commissione del premio Nobel. Nell'ottobre 2005 Knut Ahnlund, uno dei membri, si dimette dall'Accademia svedese per protesta contro questa scelta che giudica indegna della reputazione del premio. Sul quotidiano svedese \"Svenska Dagbladet\" Ahnlund taccia l'opera di Jelinek di pornografia, definendola una \"massa di testo raffazzonata senza struttura artistica\", \"piantata sullo sfondo di un odio ossessivo e di un egocentrismo lacrimevole\". Ahnlund considera l'attribuzione del premio Nobel \"un danno irreparabile a tutti i valori progressisti, generante confusione nella generale concezione della letteratura come arte\".\nAll'annuncio della notizia la Repubblica austriaca si divide fra sentimenti di gioia e di esecrazione.\nIn campo internazionale, e in particolare in Francia, le reazioni sono contrastanti. Ad esempio l'attrice Isabelle Huppert, interprete del film \"La pianista\" per il quale \u00e8 stata premiata al Festival di Cannes, dichiara che la brutalit\u00e0 e la violenza della scrittura di Jelinek sono state spesso fraintese.\nCon il premio Nobel si moltiplicano le traduzioni delle opere di Elfriede Jelinek anche in italiano e le biografie dedicate all'autrice. Fra queste ultime nel 2006 esce \"Chi ha paura di Elfriede Jelinek?\", preceduta nel 2005 da \"Elfriede Jelinek, une biographie\", scritta da Yasmin Hoffmann, amica e traduttrice di Elfriede. Jacqueline Chambon ne cura l'edizione; pur dichiarandosi amica ed ammiratrice di Jelinek, di cui pubblica sei opere, l'editrice rinuncia a favore delle \u00c9ditions du Seuil, che acquisiscono i diritti sulle pubblicazioni. Chambon giustifica la propria defezione con la sempre maggiore complessit\u00e0 delle traduzioni e l'aggressivit\u00e0 costante dei testi..\nL'opera.\nL'opera di Jelinek presenta molte sfaccettature ed \u00e8 frequente oggetto di pareri controversi: \u00e8 stata sia lodata che condannata dai maggiori critici letterari. Sulla scia del Caso Fritzl, ad esempio, \u00e8 stata accusata di \"fornire ritratti 'isterici' della perversione austriaca\". Analogamente il suo attivismo politico incontra reazioni divergenti e spesso infiammate. In generale, \"i lavori della Jelinek sono provocazioni permanenti, per il lettore, per il regista, per lo studioso\".\nArgomenti prevalenti delle sue opere sono la sessualit\u00e0 femminile, l'abuso sessuale e la rivalit\u00e0 fra sessi in generale. Testi quali \"Wir sind Lockv\u00f6gel, Baby!\" (\"Siamo specchietti per le allodole, Baby!\"), \"Die Liebhaberinnen\" (\"Le amanti\") e \"Die Klavierspielerin\" (\"La pianista\") mostrano la brutalit\u00e0 ed il gioco di potere intrinseco alle relazioni umane in uno stile che, a tratti, \u00e8 formale in modo ironico e rigidamente controllato. Secondo Jelinek, il potere e l'aggressione sono spesso le forze principali che guidano le relazioni interpersonali. Il suo romanzo provocatorio \"Lust\" contiene descrizione grafica di sessualit\u00e0, aggressione ed abuso. Ha ricevuto poche recensioni dalla maggior parte dei critici, alcuni dei quali lo hanno paragonato alla pornografia. Ma altri, che hanno notato il potere delle fredde descrizioni di fallimenti morali, reputano che il romanzo sia stato frainteso e sottovalutato dagli altri critici.\nIl linguaggio di Jelinek \u00e8 \u201cmateria scolpita, o meglio ancora, lei ricicla le parole di altri, prese da contesti diversi, ricaricandole di nuovi significati. Non sono degli \"objets trouv\u00e9s\" ma delle parole abbandonate dal loro senso e dai loro autori\u201d trasformate in un \u201cflusso inarrestabile di variazioni sul tema\u201d. L'utilizzo di un \"materiale riconoscibile\" sostituisce un \u201cs\u00e9 desideroso di esprimersi\u201d con il lavoro sugli \u201cscarti altrui\u201d.\nStile letterario.\nPer Elfriede Jelinek \"il narrare \u00e8 necessit\u00e0, a volte urgenza, ma sempre atto politico\", in quanto \"i temi, i personaggi che tratteggia appartengono alla cultura contemporanea del dopoguerra: eredit\u00e0 storica, mercificazione del corpo, conflitto psicologicamente sanguinoso, \"s-moralizzazione\" del danno tale che, nella mentalit\u00e0 comune, esso diviene banale\".\nIl testo di Jelinek, \u201cpur nella tragicit\u00e0 delle immagini che propone, sa essere a tratti straordinariamente ilare\u201d attraverso la ripetizione delle frasi.\nSecondo la giuria del premio Nobel \u00abi testi di Jelinek sono difficili da classificare in un genere. Variano tra prosa e poesia, incantesimo ed inno, contengono scene teatrali e sequenze cinematografiche. L'essenziale della sua scrittura \u00e8 tuttavia transitato dalla forma del romanzo a quella dell'arte drammatica\u00bb. Nei suoi romanzi, come nei suoi lavori teatrali, la cronologia degli avvenimenti \u00e8 intrecciata con immagini del passato e relative digressioni.\nL'opera di Elfriede Jelinek, definita di un \"radicalismo indiscusso\", \u00e8 complessa e difficilmente traducibile. \u00c8 scritta infatti con uno \"stile perentorio che sonda l'abisso al di sotto del linguaggio corrente\" e che utilizza \"il diluvio verbale, il delirio, le metafore taglienti, i giudizi universali, la distanza critica, la forma dialettica e lo spirito analitico\". La scrittrice non esita ad utilizzare la violenza, l'eccesso, la caricatura e le formule provocatrici, anche se rifiuta di essere personalmente una provocatrice, mentre accetta la definizione di moralista per s\u00e9 e quella di atti politici per i propri lavori.\nL'autrice stessa spiega come nel tempo il suo stile si sia profondamente evoluto dall'utilizzo iniziale, negli anni sessanta, delle forme sperimentali che riciclavano la mitologia in parte appresa da Roland Barthes, le serie televisive, i romanzi rosa, al realismo ancora in embrione degli \"Amanti\", ed infine ad uno stile e ad una narrazione realisti per \"La Pianista\". In un'intervista inserita al termine della traduzione in francese di \"Lust\" ad opera di Yasmin Hoffman, Jelinek infatti tratteggia l'evoluzione della propria scrittura, a partire dai primi lavori (\"Bukolit\", \"Wir sind lockv\u00f6gel baby!\", \"Michael. Ein Jugendbuch f\u00fcr die Infantilgesellschaft\"), ancora impregnati di cultura pop e dell'insegnamento della \"Wiener Gruppe\" con i suoi montaggi e collage. Tali testi hanno un carattere molto sperimentale, artificiale, in opposizione a realismo e naturalismo; in essi manca del tutto l'azione ma \u00e8 gi\u00e0 presente l'impegno politico, insieme alla critica sociale portata avanti attraverso l'analisi dei \u00abmiti della vita quotidiana\u00bb. Partendo dalla decomposizione di rotocalchi e romanzi rosa, l'autrice approda ad una scrittura pi\u00f9 realista: sia \"Gli esclusi\" che \"La pianista\" sono opere dalla struttura narrativa pi\u00f9 convenzionale e si inseriscono in una tradizione satirica e polemica in cui la realt\u00e0 \u00e8 trasformata dalla distorsione propria della satira.\nPostmodernismo, citazioni e senso del \"noir\".\nLa critica universitaria avvicina la produzione di Elfriede Jelinek alla letteratura postmoderna: transdisciplinarit\u00e0, rifiuto parziale del naturalismo, dettagli polisemici, intertestualit\u00e0, rilettura critica dei generi o delle forme codificate dalla \"fiction\", mescolanza dei registri (il \"noir\" drammatico, la satira), collage, distorsione del tempo, interferenze con la rappresentazione. Nei suoi testi si notano ugualmente sia un pastiche della letteratura di consumo che l'abolizione dei confini fra differenti livelli di cultura.\nSensibili alla sperimentazione, le opere di Elfriede Jelinek si esprimono su differenti livelli di lettura e di architettura letteraria. Prossime all'avanguardia, esse colgono molti spunti dell'espressionismo, del dadaismo e del surrealismo. Esse inoltre mescolano diverse forme di scrittura, moltiplicando le citazioni pi\u00f9 disparate, dai grandi filosofi alla tragedia greca, passando per il romanzo poliziesco, il cinema, i romanzi rosa e i \"feuilletons\" popolari.\nMalgrado affermi che i loro universi non abbiano molto in comune, la scrittrice afferma di sentirsi lusingata per il paragone a Stephen King per il senso del \"noir\", la caratterizzazione dei personaggi e la precisione dell'analisi sociale. Il suo mondo confuta il kitsch. L'idea di una grazia salvifica \u00e8 esclusa e l'esistenza \u00e8 percepita come un rapporto fra dominatori e dominati. L'autrice considera la societ\u00e0 umana un terreno di caccia nel quale i predatori trionfano.\nMusicalit\u00e0.\nLa scrittura di Elfriede Jelinek, a un tempo rigorosa e lussureggiante, adotta una forma di crescendo musicale. Elfriede utilizza anche dissonanze e spesso ricorre a massime, ad imprecazioni e ad epigrammi che possono urtare il lettore. Pi\u00f9 spesso i suoi testi conciliano la ricerca di linguaggi eruditi ad un ritmo analogo a quello della musica contemporanea.\nCoerentemente con la propria formazione in conservatorio, infatti, Jelinek \u201cstruttura il linguaggio narrativo\u201d con \u201ccriteri compositivi caratteristici di uno spartito\u201d. Del resto l'autrice stessa dichiara in un'intervista che \u201cla musica ha un'importanza rilevante nelle sue costruzioni\u201d, e che ogni parola viene utilizzata come si trattasse di una composizione musicale. Nella medesima intervista, l'autrice afferma l'intento di rivelare il carattere ideologico del linguaggio, che viene costretto ad esternare le proprie contro-verit\u00e0, attraverso un notevole senso dell'umorismo.\nMiti popolari ed ironia.\nElfriede Jelinek si situa in una estetica dello shock e della lotta e la sua prosa trova, in modo esauriente, diversi modi per esprimere l'ossessione e la nevrosi, denigrando fino all'assurdo la fallocrazia, i rapporti di forze socio-politici e le loro ripercussioni sui comportamenti sentimentali e sessuali. Nell'opera di Jelinek la retorica pornografica, esclusivamente maschile, \u00e8 destrutturata e palesemente denunciata, mentre la convenzione inconsapevole che consiste nel considerare il trionfo del maschio sulla femmina viene analizzato e fustigato. L'industria dello spettacolo, il divertimento e la sua pubblicit\u00e0 menzognera divengono ugualmente il bersaglio delle sue invettive.\nJelinek rappresenta i miti e le icone della cultura popolare nel ciclo dal \u201ctitolo schubertiano\u201d \"Der Tod und das M\u00e4dchen (La morte e la fanciulla)\" (Jackie Kennedy, Arnold Schwarzenegger, Bambi, Biancaneve) in cui domina l'evidente \u201ccontrasto maschile-femminile, che si conclude inevitabilmente con la morte della principessa di turno\". Scopo dell'autrice \u00e8 mostrare il lato negativo e distruggere tali miti, utilizzando un linguaggio tratto dagli stereotipi sociali e psicologici di stampa, televisione, rotocalchi e discussioni politiche, che vengono presi di mira con virulenza ed annientati.\nIn particolare Jackie Kennedy, \u201cprincipessa da rotocalco\u201d, rientra nel ciclo di atti unici che Elfriede elabora dal 2001 sull'immortale figura della \u2018principessa\u2019, \u201cmessa in mostra nella teatralit\u00e0 di una scrittura che diventa vero linguaggio che tutto comprende e illumina crudelmente: schemi preordinati, storici e sociali, luoghi comuni, miti popolari\u201d. Jackie \u00e8 \u201cun monologo che elabora in un complesso gioco di rimandi e smascheramenti la figura di Jacqueline Kennedy\u201d. L'idea della \"non rappresentazione \u00e8 il tema principe nei \"Drammi di Principesse\"\" (\"Prinzessinnendrammen\"), e del resto l'autrice non fornisce suggerimenti per la loro messa in scena.\nI primi tre \"Prinzessinnendrammen\" sono riscritture di fiabe e leggende popolari, in cui l'autrice esercita il proprio spirito caustico e polemico, non senza punte di uno humour che viene spesso frainteso. Nella quinta opera del ciclo, \"Die Wand (La parete)\", \u201cJelinek attua un'ulteriore soluzione formale: mentre nei primi tre drammi la struttura \u00e8 dialogica fra i due sessi e in Jackie diviene monologica\u201d, in \"Die Wand\" il testo \u00e8 diviso in battute attribuite indifferentemente all'una od all'altra delle due protagoniste, in quanto possono essere pronunciate da molte altre donne. Le \u201cprincipesse\u201d di quest'opera sono le scrittrici Ingeborg Bachmann e Sylvia Plath, cui si aggiunge l'autrice austriaca Marlen Haushofer, che al termine rivisitano in forma parodica il \u201cmito della discesa di Ulisse agli inferi\u201d.\nNella prima messa in scena di \"Bambiland\", diretta dal regista Christoph Schlingensief al Burgtheater di Vienna il 13 dicembre 2003, una grande immagine colorata del cerbiatto Bambi domina la scenografia, alludendo in tal modo ad un \u201cmondo disneyano edulcorato, in stridente contrasto con la crudelt\u00e0 dei fatti descritti\u201d. L'opera \u201c\u00e8 in realt\u00e0 un monologo, ossessivo e martellante\u201d, dalla \u201csevera impostazione straniante\u201d.\nI romanzi.\nNei suoi romanzi l'autrice colloca ogni tipo di progressione drammatica e privilegia uno studio sociale pungente, mentre la sua ispirazione attinge all'arte concettuale, alle Scienze sociali ed allo strutturalismo. La nozione di \"genere\" viene cos\u00ec superata. In generale Jelinek fa dei propri personaggi l'incarnazione complessiva di un'idea d'umiliazione, di aggressione o di dominazione, esplorando al tempo stesso una dimensione psicologica complessa, cupa e polifonica.\nI primi romanzi.\n\"Wir sind lockv\u00f6gel baby!\" (1972), primo romanzo di Elfriede Jelinek, tradisce l'inclinazione per il ragionamento corrosivo, l'espressione ossessiva e la diatriba politica. Il romanzo accusa il folklore e la cultura di massa di costituire l'eco di una \"nauseabonda ideologia\".\n\"Le amanti\" (\"Die Liebhaberinnen\", 1975) narra come la pressione della societ\u00e0 austriaca costringa due donne a ricorrere alla gravidanza per riuscire a sposarsi. L'opera denuncia le leggi consumistiche del matrimonio e la persecuzione fisica, psichica e morale subita dalle donne. Con questo romanzo l'autrice viene classificata come \"simpatizzante femminista\", etichetta che Jelinek d'altronde rivendica.\n\"Gli esclusi\" (\"Die Ausgesperrten\", 1981) ritraggono una banda di giovani criminali estremisti, le cui estorsioni si inseriscono nel quadro di una societ\u00e0 che ha premura di dissimulare il passato nazista mai esorcizzato. Questo romanzo segna un punto di svolta nell'evoluzione dell'opera di Elfriede Jelinek per la struttura narrativa pi\u00f9 convenzionale e la scrittura pi\u00f9 realista rispetto agli scritti precedenti.\n\"La Pianista\" e \"La voglia\".\n\"La pianista\" (\"Die Klavierspielerin\", 1983) narra le esperienze di Elfriede attraverso le vicende della protagonista Erika Kohut. Il romanzo analizza le regole di espressione di una pornografia esclusivamente femminile, che vengono approfondite successivamente in \"Lust\" (La voglia, 1989) attraverso la descrizione, affrancata da ogni convenzione letteraria, di una relazione pornografica fra una donna e suo marito, dirigente d'impresa.\nIn \"Lust\" la scrittrice intende esplorare tutte le possibilit\u00e0 pi\u00f9 complesse del linguaggio per scardinare il programma ideologico alla base delle societ\u00e0 umane, per snidare la dialettica trionfante sul piano intimo e sociale dello sfruttamento da parte di un dominatore. La violenza esercitata fisicamente e psicologicamente sulla moglie dal marito-padrone corrisponde a quella inflitta simbolicamente agli operai della sua fabbrica.\nLa struttura atipica di Lust, che non si identifica in alcun genere letterario, deriva dal fatto che, malgrado la presenza di un'azione narrabile, i protagonisti non sono artefici del proprio destino, bens\u00ec dei semplici portavoce. Jelinek si propone in tal modo di interrompere la tradizione della struttura del romanzo del XIX secolo, in cui l'individuo \u00e8 in grado di condurre il proprio destino. In La voglia, la struttura narrativa \u00e8 frammentata e decomposta in base a principi strutturalisti, con lo scopo di una riduzione portata avanti in maniera differente rispetto a Samuel Beckett. La denuncia \u00e8 rivolta non soltanto al contenuto, bens\u00ec al linguaggio stesso dei miti.\n\"I figli dei morti\" e \"Voracit\u00e0\".\nNel romanzo \"I figli dei morti\" (\"Die Kinder der Toten\", 1995), che alcuni critici considerano il capolavoro di Jelinek, l'autrice prosegue la critica virulenta al proprio Paese natale, rappresentato come un regno sterile e arcaico, popolato di morti e di fantasmi.\n\"Voracit\u00e0\" (\"Gier\", 2000) \u00e8 ispirato a due avvenimenti diversi, utilizza i codici del romanzo poliziesco al fine di realizzare un nuovo studio critico della onnipotenza maschilista, dell'ipocrisia austriaca e delle sue \"immagini d'\u00c9pinal\".\nIl teatro.\nLe opere teatrali di Elfried Jelinek denunciano l'influenza di Bertolt Brecht. Esse analizzano minuziosamente il potere della parola e citano aforismi, formule pubblicitarie ed espressioni idiomatiche che l'autrice ritiene strumenti dell'ideologia dominatrice, rappresentata dai media audiovisivi. Jelinek accusa questi ultimi di condizionare l'\"opinione comune\" (la \"doxa\" filosofica) attraverso gli elementi del linguaggio, insinuandosi in ogni individuo in modo sbalorditivo per annientarne lo spirito critico e per fargli accettare i dogmi schiaccianti del potere politico-economico o l'ingiustizia sociale.\nIl suo teatro, che passa gradualmente dal dialogo convenzionale alla polifonia e al monologo, scardina le regole del linguaggio e l'idea stessa dell'intrigo. Jelinek ricorre spesso al coro, sinonimo di molteplicit\u00e0 vocale. I protagonisti delle sue opere \"non sono i personaggi nel senso tradizionale, bens\u00ec la parola, l'atto stesso del parlare\". I drammi \"si costituiscono primariamente con l'espressione verbale\"; affinch\u00e9 la lingua diventi corpo occorrono nuove forme sceniche, che contribuiscano anche a dissociare ci\u00f2 che viene detto da ci\u00f2 che si vede. Per tale motivo \"i testi della Jelinek propongono grandi sfide ai registi e agli attori\". Infatti i \"lavori della Jelinek sono opere d'arte composte linguisticamente fino al minimo dettaglio, e una preparazione per la scena non presuppone solo un'analisi intensiva delle immagini verbali e della loro elaborazione strutturale e tematica, bens\u00ec anche una sensibilit\u00e0 musicale, che sappia operare con l'elemento sonoro e ritmico. Se queste facolt\u00e0 mancano, i testi vengono frammentati, distrutti e annientati nella loro composizione\".\nIn \"Winterreise\" l'autrice approfondisce tale percorso sperimentale postdrammatico liberandosi dei personaggi, dei dialoghi e delle didascalie e presentando invece frammenti d'immagini, di riflessioni, di aneddoti e di fatti diversi con una prosa che fa del testo l'equivalente di un brano musicale.\nLa prima opera teatrale di Elfriede Jelinek risale al 1977 ed \u00e8 ispirata a Henrik Ibsen: \"Was geschah, nachdem Nora ihren Mann verlassen hatte oder St\u00fctzen der Gesellschaften (Cosa accadde dopo che Nora ebbe lasciato suo marito ovvero Colonne delle societ\u00e0)\", pubblicata sulla rivista di Graz nel 1977-78, rappresentata il 6 ottobre 1979 alle Vereignigte B\u00fchnen di Graz e nel 1998 in Italia con la regia di Adriana Martino. \u201cSi tratta di una riscrittura del dramma di Ibsen Casa di bambola, in cui l'autrice, ambientando l'azione nella Germania prenazista degli anni venti, sosteneva l'impossibilit\u00e0 pratica dell'emancipazione di Nora, che finisce per rientrare nella casa del marito. Jelinek contrappone il suo pessimismo critico-sociale alle istanze, da lei considerate illusorie, del movimento femminile degli anni settanta.\"\nNel 1981, con \"Clara S\", la scrittrice si ispira alla vita della moglie del musicista Robert Schumann, Clara, nata Wieck. Nel 1985 descrive in \"Burgtheater\" la vita delle celebrit\u00e0 del Burgtheater di Vienna, presentate come dei tiranni superficiali che offrono all'autrice lo spunto per denunciare i legami intercorsi fra l'ambiente teatrale e la Germania nazista, suscitando scandalo.\nIn \"Wolken. Heim (Nuvole. Casa)\" l'autrice applica \u201cil principio dell'ipertestualit\u00e0\u201d tessendo \u201cuna trama di corrispondenze\u201d e \"costruendo un montaggio di citazioni\" da H\u00f6lderlin, da Kleist, da Hegel, da Heidegger e dalle lettere della Rote Armee Fraktion tra il 1973 ed il 1977.\nIn \"Sportst\u00fcck\" (1998) Elfriede esplora i territori della violenza, della coreografia e dell'apologia del corpo virile nello sport, premesse di una ideologia fascista. In Italia viene interpretato quale \"testo che tratta lo sport come metafora della guerra, con i grandi atleti assimilati agli eroi classici. Rinunciando ad un vero intreccio e rompendo la distinzione tra vittime e carnefici, Jelinek esplora il mondo della violenza e della morte attraverso personaggi-fantoccio portatori di un logos che \u00e8 il vero protagonista della pi\u00e8ce\".\nJelinek considera la cultura dei romantici, in particolare di H\u00f6lderlin e di Wagner, quale nutrimento del Nazionalsocialismo, e ritorna sull'ambigua posizione storica degli intellettuali nei confronti del potere politico e delle tesi fasciste nell'opera \"Totenauberg\" (1991), in cui si rivolge al filosofo Martin Heidegger. La metafora del vampirismo, utilizzata in particolare in \"La Malattia o Donne moderne\", le influenze della filosofia hegeliana e marxista, cos\u00ec come l'attenzione a Sigmund Freud rifiniscono la composizione delle sue opere.\nL'essenza del teatro di Jelinek \u00e8 \u201cdrammatica, cio\u00e8 sono parole scritte per essere agite, per essere svolte con un andamento dialettico, per generare un conflitto e quindi azione. \u00c8 un teatro \u201cpensato per anime sole anche quando sono in comunicazione dialogica\u201d, un teatro \u201csimbolico, non articolato, assente di azioni\u201d, nel quale \u201cl'entrare e il riuscire dal ragionamento costituiscono l'azione\u201d. Inoltre spesso Jelinek raffigura entit\u00e0 assolute, come ad esempio una funzione sociale, utilizzando in scena dei fantocci.\nElfriede Jelinek dichiara che il regista \u00e8 co-autore ed al regista affida la \u201crelazione del corpo fisico con lo spazio\u201d, cui l'autrice rinuncia a favore \u201cdel suono nello spazio\u201d. Il ruolo del regista concerne anzitutto il \u201cpassaggio dal testo scritto al testo agito\u201d, attraverso cui aggiunge la propria impronta allo \u201cstile sperimentale e personalissimo della Jelinek\u201d, che, se \u201csorprende e affascina quando si sviluppa nel romanzo, applicato al teatro perde fascino e non disorienta\u201d.\nInfluenze.\nElfried Jelinek rivendica una filiazione dalla cultura critica della letteratura e dalla filosofia austriache, da Karl Kraus a Ludwig Wittgenstein, attraverso Fritz Mauthner, che riflettono sul linguaggio e se ne distaccano. Analogamente l'autrice riconosce di essere stata influenzata da Eug\u00e8ne Labiche e da Georges Feydeau per l'amore graffiante e l'analisi sovversiva della borghesia del XIX secolo.\nLa lettura de Il tamburo di latta, in occasione del conferimento del premio Nobel a G\u00fcnter Grass nel 1999, alimenta l'ispirazione letteraria di Jelinek, che qualche anno dopo, nel 2004, manifesta anche la propria ammirazione per Robert Walser.\nFra i propri scrittori preferiti pone anche Franz Kafka, Djuna Barnes e Walter Serner. Analogamente Jelinek afferma di sentirsi vicina a Paul Celan, Georg Trakl, Sylvia Plath e, malgrado tutto, a Friedrich H\u00f6lderlin.\nIl suo percorso estetico \u00e8 accostato all'Azionismo viennese e l'autrice confessa di ammirare i lavori degli artisti plastici Mike Kelley e Paul McCarthy.\nCome per James Joyce, Virginia Woolf, Samuel Beckett e Franz Kafka, altri suoi modelli letterari, la Jelinek spiega come l'autentico eroe dei suoi libri sia il linguaggio stesso.\nGrande lettrice di Pierre Bourdieu, Guy Debord, Roland Barthes, Georges Bataille e Antonin Artaud, Elfriede Jelinek si attiene ad una tradizione nazionale del satireggiare e del polemizzare, ereditata da Kraus e da Thomas Bernhard. Per la critica feroce della societ\u00e0 e la sofisticatezza dello stile viene anche paragonata a Johann Nestroy, \u00d6d\u00f6n von Horv\u00e1th e Elias Canetti, oltre che al \"Wiener Gruppe\" di cui l'autrice rivendica l'influenza. La sua opera reca inoltre l'impronta di Robert Musil, Marlen Haushofer, Ilse Aichinger e Ingeborg Bachmann.\nAnalogie e contrasti con Ingeborg Bachmann.\nIn diverse interviste Jelinek ha dichiarato \u201cun debito di riconoscenza\u201d nei confronti di Ingeborg Bachmann, che considera una sorta di modello e con la quale ha numerose affinit\u00e0 ed altrettante divergenze: Entrambe musiciste, sono \u201cfiglie, se pur di diversa generazione, della guerra da loro vissuta come ferita insanabile\u201d. Entrambe prendono le distanze dal proprio Paese, che hanno in comune, se pure Bachmann ritiene i propri parenti responsabili dell'Olocausto di cui anche i congiunti di Jelinek sono stati vittime. Entrambe le autrici pongono \u201csotto accusa il sistema delle relazioni interpersonali e dei modi in cui il danno entra a far parte delle vite e le disorienta quando non le annienta\u201d.\nPer contro, Bachmann si dichiara non femminista, probabilmente in quanto pone l'accento sull'essere umano nel descriverne il danno subito, indipendentemente dal genere, e sull'universalit\u00e0 della Storia. Jelinek invece \u201csi dichiara femminista e dalle femministe \u00e8 riconosciuta come tale per il carattere dei personaggi femminili e le storie che le coinvolgono\u201d. Inoltre le due autrici si distanziano per la strutturazione dei personaggi: mentre quelli di Bachmann sono dotati di profilo psicologico, per quelli di Jelinek, \u201ccome nella tragedia greca, tale profilo \u00e8 assente o va desunto\u201d. La \u201cscelta stilistica\u201d, infine, \u00e8 un altro motivo di differenza fra le due autrici, malgrado entrambe ritengano importante il \u201cvalore musicale della scrittura\u201d.\nLa ricezione al di fuori dell'Austria.\nL'opera di Jelinek \u00e8 meno conosciuta nei paesi di lingua anglosassone. Tuttavia, nei mesi di luglio e di agosto 2012 la prima rappresentazione in inglese del suo lavoro teatrale \"Ein Sportst\u00fcck\" ha attratto l'attenzione del pubblico anglofono. L'anno successivo, nei mesi di febbraio e marzo 2013, a New York si \u00e8 tenuta la prima rappresentazione di \"Jackie\" nell'America settentrionale.\nIn Italia la notoriet\u00e0 dell'autrice \u00e8 dovuta soprattutto ai romanzi, rispetto ai testi teatrali, ed in particolare alla riduzione cinematografica del romanzo \"La pianista\". La base per una possibile fruizione del suo teatro in Italia \u00e8 l'ironia, come \"forma evoluta di comicit\u00e0\".\nTuttavia \"i testi teatrali di Elfriede Jelinek sono arrivati in ritardo e in un circuito limitato\", esclusi dal teatro ufficiale e curati in particolare da registi attivi in ambito germanofono o da artiste impegnate in lavori sperimentali, attente agli aspetti femministi dell'opera dell'autrice. La diffusione in Italia della produzione teatrale di Elfriede Jelinek \u00e8 infatti resa complessa da una serie di fattori: \u201cla difficolt\u00e0 in apparenza quasi insormontabile della traduzione, le strutture insolite e le dimensioni spesso esorbitanti dei testi, e soprattutto la loro qualit\u00e0 volutamente \u2018non teatrale\u2019\u201d, cui si aggiungono \u201cle false interpretazioni della ricezione, iniziata nel 1990 con la traduzione del romanzo \"Lust\", comparso con il titolo \"La voglia\" e frainteso come opera \u2018pornografica\u2019\u201d, malgrado \u201cfosse gi\u00e0 stato recensito correttamente da critiche italiane nell'edizione originale tedesca\u201d.\nCon le traduzioni in italiano di \"Wolken. Heim (Nuvole. Casa)\" e \"Die Pianistin (La pianista)\" nel 1991 \u201cla comprensione dell'autrice comincia ad assumere un'impostazione pi\u00f9 adeguata sia nei confronti dei temi sia anche degli aspetti linguistici e formali della sua opera\u201d. Dopo quindici anni dalla traduzione italiana, nel 2006 la regista ed attrice Maria Inversi mette in scena \"Wolken. Heim\", attribuendo \u201cuna grande importanza alle componenti figurative e musicali\u201d anche in base alla formazione musicale di Elfriede Jelinek, cui \u00e8 improntato l'allestimento della scena.\nNel caso di \"Ein Sportst\u00fcck\", tradotto in italiano come \"Sport. Una pi\u00e8ce\", la ricezione \u00e8 orientata pi\u00f9 in senso politico che stilistico-letterario. Il successo a Cannes nel 2001 del film di Michael Haneke \"Die Pianistin\" conferisce \"nuovi impulsi alla ricezione dell'autrice\", ma \u00e8 soprattutto l'assegnazione del premio Nobel che provoca una svolta: vari editori pubblicano in italiano \u201ctesti fino ad allora considerati intraducibili\u201d.\nLa prima presentazione italiana del teatro di Elfriede Jelinek si \u00e8 tenuta presso l'universit\u00e0 di Bari, nel corso di una ricerca sl teatro tedesco contemporaneo, attraverso la lettura di alcune scene della prima opera teatrale dell'autrice (\"Was geschah, nachdem Nora ihren Mann verlassen hatte oder St\u00fctzen der Gesellschaften, Cosa accadde dopo che Nora ebbe lasciato suo marito ovvero Colonne delle societ\u00e0\"). Le scene sono state tradotte in italiano da Giuseppe Farese per il Teatro Abeliano nel 1978. Nel 1998 la stessa opera \u00e8 stata rappresentata con la regia di Adriana Martino in traduzione italiana completa, eseguita da Luisa Gazzerro Righi e Candida De Lorenzi, traduzione che \u00e8 rimasta inedita.\nDi fatto, tuttavia, soltanto a partire dal 2001, grazie al regista tedesco Werner Waas, i testi teatrali di Elfriede Jelinek vengono introdotti sulle scene italiane. Waas afferma che un incontro fra la scrittura di Jelinek e l'Italia pu\u00f2 essere interessante per molti motivi, soprattutto politici. e sottolinea le analogie fra \"Das Lebewohl (L'addio)\" e la situazione politica italiana. La rappresentazione, messa in scena dal regista pi\u00f9 volte in diverse citt\u00e0 italiane, ottiene parecchie recensioni soprattutto da giornali della sinistra, che considerano \u201cl'efficacia politica del testo e dello spettacolo\u201d.\nMolte iniziative dedicate a Elfriede Jelinek ed alla sua opera vengono organizzate in particolare dopo l'assegnazione del premio Nobel."}
{"id": "120915", "revid": "729019", "url": "https://it.wikipedia.org/wiki?curid=120915", "title": "Avvelenamento da arsenico", "text": "L'avvelenamento da arsenico \u00e8 una condizione clinica caratterizzata dall'assunzione acuta o cronica di arsenico. Se l'avvelenamento da arsenico si verifica per un breve periodo di tempo, i sintomi possono includere vomito, dolore addominale, encefalopatia e diarrea acquosa che contiene sangue. L'esposizione a lungo termine pu\u00f2 provocare ispessimento della pelle, pelle pi\u00f9 scura, dolore addominale, diarrea, malattie cardiache, intorpidimento e cancro.\nIl motivo pi\u00f9 comune per l'esposizione a lungo termine \u00e8 l'acqua potabile contaminata. Le acque sotterranee molto spesso vengono contaminate naturalmente; tuttavia, la contaminazione pu\u00f2 anche verificarsi da miniere o agricoltura. Pu\u00f2 anche essere trovato nel suolo e nell'aria. I livelli raccomandati in acqua sono inferiori a 10-50 \u00b5g / L (10-50 parti per miliardo). Altre vie di esposizione comprendono siti di rifiuti tossici e medicine tradizionali. La maggior parte dei casi di avvelenamento \u00e8 accidentale. L'arsenico agisce modificando il funzionamento di circa 200 enzimi. La diagnosi si basa sul test delle urine, del sangue o dei capelli.\nDefinizione e uso di arsenico.\nL'arsenico (il cui simbolo chimico \u00e8 As) \u00e8 un semimetallo che risulta molto pi\u00f9 tossico in ogni suo stato combinato rispetto allo stato elementare.\n\u00c8 usato in molte leghe metalliche e nella lavorazione del vetro. \u00c8 un comune inquinante del carbone, pertanto le maggiori fonti di inquinamento industriale da arsenico sono le centrali elettriche a carbone e le fonderie. Essendo il carbone utilizzato molto nei cementifici \u00e8 molto probabile trovarlo come inquinante dell'aria anche nelle zone di ricadute di questi impianti, insieme al nichel. Viene utilizzato anche nell'industria dei semiconduttori. In passato era usato anche nella produzione di insetticidi.\nLe forme chimiche che procurano intossicazione sono l'arsenico elementare e l'arsenico inorganico, gli arsenicali organici e l'arsina (AsH3).\nGli organismi viventi (miceti, organismi acquatici e pesci in particolare) alchilano e arilano sia l'As(III) sia l'As(V) a composti come: Arsenobetaina AsB C5H11AsO2, arseno-colina AsC, monometil-arsano (MMA), dimetil-arsano (DMA), trimetil-arsano (TMA), tetrametilarsano (TETRA), ed i rispettivi acidi metil- e dimetil-arsenioso e metil- e dimetil-arsenico.\nAssorbimento.\nL'arsenico inorganico viene ben assorbito dall'apparato gastrointestinale e a livello polmonare generalmente oltre il 50% della dose assunta.\nI composti di arsenicali organici sono generalmente considerati poco assorbibili e il loro assorbimento \u00e8 relativo alla loro idrosolubilit\u00e0. Inoltre tali composti, una volta assorbiti, vengono facilmente eliminati con le feci e le urine; infatti sono soggetti a biometilazione epatica detossificante, pertanto gli arsenicali organici sono meno tossici e pi\u00f9 facilmente escreti.\nL'arsenico inorganico pu\u00f2 passare la placenta e determinare un danno fetale, inoltre \u00e8 considerato cancerogeno per: polmoni, cute, reni e fegato, soprattutto nell'intossicazione cronica.\nEffetti.\nI maggiori effetti tossicologici sono determinati dall'arsenico inorganico, in fattispecie:\nCancro.\nL'arsenico aumenta il rischio di cancro. L'esposizione \u00e8 correlata alla pelle, ai polmoni, al fegato e al cancro del rene, tra gli altri. L'esposizione all'arsenico \u00e8 un fattore di rischio per il tumore della pelle.\nI suoi effetti comutagenici possono essere spiegati con l'interferenza con la riparazione dell'escissione della base e dei nucleotidi. L'acido dimetilarsinico o DMA (V), causa rotture del DNA a singolo filamento risultanti nell'inibizione degli enzimi di riparazione a livelli da 5 a 100 mM nelle cellule epiteliali umane di tipo II.\nMMA (III) e DMA (III) hanno anche dimostrato di essere direttamente genotossici effettuando scissioni nel DNA superavvolto. Una maggiore esposizione all'arsenico \u00e8 associata ad una maggiore frequenza di aberrazioni cromosomiche, e scambi tra cromatidi. Una spiegazione per le aberrazioni cromosomiche \u00e8 la sensibilit\u00e0 della proteina tubulina e del fuso mitotico all'arsenico. Le osservazioni istologiche confermano gli effetti sull'integrit\u00e0 cellulare.\nIl DMA (III) \u00e8 in grado di formare specie reattive dell'ossigeno (ROS) per reazione con ossigeno molecolare. I metaboliti risultanti sono il radicale dimetilarsenico e il radicale perossil dimetilarsenico. Sia DMA (III) che DMA (V) hanno dimostrato di rilasciare ferro dalla milza di cavallo e dalla ferritina epatica umana se l'acido ascorbico veniva somministrato contemporaneamente. Pertanto, la formazione di ROS pu\u00f2 essere promossa. Inoltre, l'arsenico potrebbe causare stress ossidativo esaurendo gli antiossidanti delle cellule, in particolare quelli contenenti gruppi tiolici. L'accumulo di ROS come i citati sopra e i radicali idrossilici, i radicali superossido e i perossidi di idrogeno causano un'espressione genetica aberrante a basse concentrazioni e lesioni di lipidi, proteine e DNA a concentrazioni pi\u00f9 elevate che alla fine portano alla morte cellulare. In un modello animale di topo, dopo il trattamento con DMA (V) sono stati misurati i livelli di urina di 8-idrossi-2-desossiguanosina (come biomarcatore del danno al DNA ROS). In paragone ai livelli di controllo, si sono rivelati significativamente aumentati.\nSintomatologia acuta.\nAs inorganico.\nSintomi immediati: nausea, vomito, dolori addominali, irritazione cutanea, laringite, bronchite.\nDopo un'ora:\nSintomatologia cronica.\nIntossicazione cronica (As inorganico).\nAlito agliaceo, epatotossicit\u00e0, ematotossicit\u00e0, neurotossicit\u00e0, debolezza muscolare, irritazione cutanea (sulla cute possono evidenziarsi segni di vasodilatazione e di pallore per anemia dando luogo all'aspetto caratteristico \"latte e rose\" della pelle), strie biancastre ungueali, ipercheratosi palmare e plantare.\nIntossicazione cronica (As organico).\n\u00c8 rara. Si tratta di una neurotossina: danno organico per inibizione degli enzimi tiolici soprattutto a livello della sostanza bianca e grigia.\nIntossicazione da arsina (AsH3).\nL'assorbimento da arsano (un tempo denominato arsina) avviene per via inalatoria. Gli effetti sono: crisi emolitiche; l'arsano si combina con l'emoglobina in un composto emolitico (anemia +++). Quindi segue una elevata emoglobinuria con urine scure, ittero, astenia e cefalea. In pi\u00f9 si determina: danno tubulare progressivo, insufficienza renale acuta.\nTerapia: exsanguinotrasfusione ed emodialisi, poco efficienti i chelanti.\nPrevenzione.\nUna delle pi\u00f9 comuni forme di prevenzione \u00e8 la dearsenificazione delle acque per consumo umano nelle aree in cui l'arsenico \u00e8 presente naturalmente o per inquinamento delle falde.\nTerapia delle intossicazioni.\nInduzione del vomito e lavanda gastrica per le intossicazioni immediate; ripristino idro-elettrolitico; terapia chelante con dimercaprolo, penicillamina."}
{"id": "120916", "revid": "399678", "url": "https://it.wikipedia.org/wiki?curid=120916", "title": "Tasso di cambio", "text": "Il tasso di cambio pu\u00f2 essere definito come numero di unit\u00e0 di moneta estera che possono essere acquistate con un'unit\u00e0 di moneta nazionale.\nViene determinato dal valore di mercato delle varie valute sul mercato internazionale. Molte banche centrali pubblicano il valore della propria valuta sui mercati mondiali, una volta al giorno ed in base alle quotazioni di mercato.\nDescrizione.\nIl tasso di cambio nominale \u00e8 da intendersi a tutti gli effetti come il \"prezzo\" di una valuta in termini di un'altra valuta (una valuta pu\u00f2 considerarsi infatti come un bene, in quanto offre al detentore un \"servizio\", ovvero la possibilit\u00e0 di acquistare beni o titoli commerciati solo in quella valuta); cos\u00ec come avviene per qualsiasi bene, il prezzo di una valuta (tasso di cambio nominale) subisce variazioni per effetto di cambiamenti che riguardano la domanda e l'offerta: in parte le banche centrali possono influire sul tasso di cambio \"acquistando\" o \"vendendo\" valuta straniera (e corrispondentemente \"vendendo\" o \"acquistando\" valuta nazionale), al fine di raggiungere specifici obiettivi di politica economica e monetaria; la componente restante della domanda e dell'offerta \u00e8 costituita invece dagli altri operatori che \"offrono\" valuta nazionale e \"domandano\" in cambio valuta estera (oppure che \"offrono\" valuta estera e \"domandano\" in cambio valuta nazionale), per motivi legati a:\n\u00c8 importante inoltre sottolineare che un tasso di cambio nominale al di sopra della parit\u00e0 non necessariamente comporta un vantaggio nelle importazioni (o negli acquisti effettuati all'estero nell'ambito del turismo); bisogna tenere conto infatti del tasso di cambio reale, che considera anche il diverso livello generale dei prezzi nei due paesi considerati. Consideriamo un esempio: il cambio nominale euro/dollaro \u00e8 pari a 1,15 (1000 dollari costano \"solo\" 869 euro); supponiamo che l'unico bene esistente nel mondo sia costituito dalle arance (in maniera tale da poter ragionare in termini di prezzo delle arance nei due paesi e non in termini di livello generale dei prezzi); supponiamo anche che in Italia le arance costino 1 euro, mentre negli Stati Uniti 2 dollari (le arance vendute in italia e quelle vendute negli Usa appartengono a due mercati differenti); in Italia io potrei acquistare 869 arance (avendo 869 euro), mentre negli Stati Uniti con 1000 dollari (ottenuti in cambio dei miei 869 euro) potrei acquistare soltanto 500 arance; la conclusione \u00e8 che, in questo caso specifico, il cambio nominale sembra favorevole a chi vive in Italia, ma il cambio reale (quello che veramente interessa all'agente economico) risulta sfavorevole.\nAnalogo discorso deve essere fatto con riferimento alle \"variazioni\" del tasso di cambio intervenute in un intervallo di tempo: un aumento del tasso di cambio nominale (apprezzamento della valuta nazionale) comporta una situazione pi\u00f9 favorevole solo se i livelli dei prezzi nei due paesi non subiscono variazioni (nello stesso intervallo temporale di riferimento), oppure se le variazioni dei livelli dei prezzi non sono tali da eliminare l'effetto positivo legato all'aumento del tasso nominale (o quando le variazioni dei prezzi agiscono nello stesso senso della variazione del tasso nominale, oppure quando le variazioni dei prezzi agiscono in senso opposto, ma in maniera tale da non annullare l'effetto della variazione nominale).\nAltra considerazione importante \u00e8 quella relativa ai vantaggi legati al fatto di avere una \"moneta forte\": non sempre una situazione di questo tipo risulta vantaggiosa per un dato paese, dato che l'apprezzamento della valuta nazionale da un lato rende pi\u00f9 convenienti le importazioni dei beni esteri, ma dall'altro lato potrebbe ridurre le esportazioni verso i paesi esteri, per effetto del corrispondente deprezzamento della valuta estera (ovviamente vale il discorso fatto precedentemente: stiamo parlando di apprezzamento e deprezzamento nominali, ipotizzando che non ci siano variazioni relative dei livelli generali dei prezzi); l'aumento delle importazioni e la diminuzione delle esportazioni portano ad una riduzione della componente delle esportazioni nette nella domanda aggregata del paese considerato, ma \u00e8 anche vero che l'aumento delle importazioni potrebbe avere degli effetti positivi per l'economia stessa (ad es. nel caso in cui si tratti di beni d'investimento); il risultato netto quindi \u00e8 ambiguo (e per questo non sempre si arriva a risultati concordanti circa l'effetto globale sull'economia della variazione del cambio). A riprova del fatto che non sempre il mantenere una moneta forte produca risultati positivi sul sistema economico nazionale, \u00e8 necessario considerare che spesso alcuni paesi sono riusciti ad uscire da fasi stagnanti delle proprie economie proprio attraverso svalutazioni competitive della valuta nazionale.\nTipologie.\nIn finanza e in economia internazionale \u00e8 abitudine distinguere tra tasso di cambio:\nAlcuni stati usano una valuta straniera (generalmente una valuta pi\u00f9 forte di quella nazionale): ad esempio il dollaro statunitense \u00e8 riconosciuto e spendibile in molti paesi come seconda moneta nazionale, come l'euro in paesi europei non ancora entrati nell'UEM (fenomeno noto come dollarizzazione o, specificamente, eurizzazione). Alcuni stati vietano questa pratica, altri permettono a chiunque di scegliere liberamente un metodo di pagamento, che pu\u00f2 essere la moneta nazionale, una valuta estera o qualsiasi altro mezzo di pagamento concordato tra le parti.\nTasso di cambio incrociato (o cross rate).\n\u00c8 possibile calcolare il tasso di cambio tra due monete (\"A\" e \"B\") anche in modo indiretto. Quando si ha a disposizione il tasso di cambio di entrambe le monete rispetto ad una terza moneta (\"D\") \u00e8 possibile individuare il tasso di cambio tra le due monete calcolando il rapporto tra i rispettivi tassi di cambio delle due monete con la terza.\nIn formule:\nformula_10\nLa formula \u00e8 da interpretare come un'equazione tendenziale, non puntualmente vera in ogni istante di tempo. Grazie ai disallineamenti sui cambi \u00e8 possibile la speculazione sulle valute; l'ipotesi di un libero mercato efficiente oppure l'intervento delle banche centrali nei mercati aperti quando vige un regime di cambi fissi, assicurano l'allineamento fra i tassi di cambio e l'assenza di possibilit\u00e0 di arbitraggio.\nRegimi dei tassi di cambio (regimi di cambio).\nIl tasso di cambio pu\u00f2 essere lasciato variare liberamente nei mercati, con o senza dei limiti al di l\u00e0 dei quali la Banca Centrale interviene in difesa della valuta nazionale, oppure in un regime di cambi fissi, ad esempio un regime di currency board.\nUn regime di cambi fissi vincola le operazioni di mercato aperto al mantenimento di un tasso di cambio con una misura di riferimento, che pu\u00f2 essere una riserva o un'altra valuta.\nSe ogni Banca Centrale \u00e8 impegnata a tenere un prezzo valuta nazionale/riserva (es. euro/oncia d'oro) predefinito, questo garantisce una stabilit\u00e0 dei cambi, anche se l'offerta di moneta pu\u00f2 essere variata adeguando le riserve auree. Tendenzialmente, per il cambio incrociato, sar\u00e0 stabile anche il cambio fra valute nazionali ancorate all'oro; la variazione dell'offerta di una moneta (e a monte delle riserve auree) pu\u00f2 per\u00f2 creare variazioni pi\u00f9 o meno lunghe nei tassi di cambio con le altre valute.\nUn impegno \"diretto\" a mantenere un cambio fisso con un'altra moneta (come era il dollaro con i Patti di Bretton Woods) privava le Banche Centrali della facolt\u00e0 di regolare la quantit\u00e0 di moneta in base alle esigenze nazionali, sia di liquidit\u00e0 interna del sistema economico, che per una politica monetaria espansionistica per un tasso di cambio favorevole alle esportazioni."}
{"id": "120918", "revid": "767487", "url": "https://it.wikipedia.org/wiki?curid=120918", "title": "Balla coi lupi", "text": "Balla coi lupi (\"Dances with Wolves\") \u00e8 un film western del 1990 diretto ed interpretato da Kevin Costner.\nLa pellicola, tratta dall'omonimo romanzo di Michael Blake, autore anche della sceneggiatura, ha vinto sette premi Oscar, tra cui quello per il miglior film e miglior regista. Nel 2007 \u00e8 stato scelto per essere conservato nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al 75\u00ba posto della classifica dei migliori cento film statunitensi di tutti i tempi.\nTrama.\nNel 1863, durante la Guerra di secessione, il tenente John Dunbar \u00e8 un ufficiale dell'Esercito Unionista di stanza in Tennessee. L'uomo, in seguito ad una grave ferita che lo condannerebbe all'amputazione di un piede, cerca la morte davanti alla linea nemica, ma il suo gesto estremo sblocca la situazione di stallo fra i due eserciti che si fronteggiano a poche decine di metri, risolvendo la battaglia a favore dell'Esercito Unionista. Riconosciuto il suo atto come quello di un valoroso, viene curato e gli viene concessa la possibilit\u00e0 di scegliere il luogo della sua futura destinazione; il tenente chiede di essere inviato in un presidio della frontiera dell'Ovest, ai margini delle praterie del Nebraska.\nArrivato a Fort Hays, in Kansas, Dunbar viene spedito dal folle comandante del presidio, il maggiore Fambrough, a Fort Sedgewick, l'avamposto pi\u00f9 remoto. Accompagnato dal rozzo mulattiere Timmons raggiunge la base, ma la trova ormai abbandonata. Dopo aver scaricato i viveri dal carro, Dunbar vi si stabilisce, mentre Timmons lo lascia per tornare a Fort Hays. Il suicidio del maggiore Fambrough, commesso appena dopo la partenza di Dunbar, e l'assassinio di Timmons ad opera di un gruppo di indiani Pawnee, avvenuto sulla via del ritorno, determinano il successivo oblio di Fort Sedgewick da parte del resto dell'esercito. John trascorre il primo mese lavorando per ripristinare l'operativit\u00e0 dell'avamposto e scrivendo il suo diario, nel quale annota tutto quello che gli succede; gli fanno compagnia solo il suo cavallo Cisco ed un lupo con cui giorno dopo giorno prende confidenza e a cui d\u00e0 il nome di \"Due Calzini\" per via delle zampe bianche.\nL'incontro con la vicina trib\u00f9 di indiani Sioux Lakota, in lotta con la confinante trib\u00f9 dei Pawnee (spie dei bianchi), porter\u00e0 un senso nuovo alla sua vita. La crescente stima e il rispetto verso questo popolo nomade e, non ultimo, l'amore e il matrimonio con Alzata Con Pugno, una donna bianca adottata dalla trib\u00f9 quando era una bambina (i genitori furono uccisi dai Pawnee, cos\u00ec come il suo primo marito indiano, circostanza in cui John la incontra per la prima volta), lo porter\u00e0 a imparare la lingua sioux, a condividere problemi e sentimenti di quel popolo, a integrarsi nella vita, nelle tradizioni, negli usi e nella cultura indiane, riconoscendoli molto migliori di quelli dei bianchi invasori. Viene accettato soprattutto quando, grazie al suo aiuto e ai fucili che aveva nascosto in precedenza, i Sioux sconfiggono facilmente i Pawnee, uccidendone il capo e vendicando i parenti di Alzata Con Pugno. Per lui il nuovo popolo amico ha scelto anche il nome sioux \"Balla Coi Lupi,\" in ricordo di una danza solitaria attorno al fuoco in compagnia di Due Calzini.\nPrima del trasferimento all'accampamento invernale con tutta la trib\u00f9, Dunbar si reca a Fort Sedgewick per recuperare il diario. L\u00ec, in un drammatico scontro con i soldati nordisti, che nel frattempo avevano occupato l'avamposto, il tenente viene catturato e destinato alla condanna a morte per tradimento, ma riesce a liberarsi grazie all'aiuto degli amici pellerossa. Dopo questa prova di forza e di amicizia, stretta soprattutto con il giovane guerriero Vento Nei Capelli e con lo sciamano della trib\u00f9 Uccello Scalciante, Dunbar sar\u00e0 portato a cancellare definitivamente il proprio passato di soldato. Raggiunto l'accampamento invernale della trib\u00f9, si sentir\u00e0 in dovere di staccarsi presto da essa per evitare rappresaglie nei confronti dei Sioux, che ormai considera il suo popolo, cercando di convincere il vecchio capotrib\u00f9 Dieci Orsi a spostare altrove l'accampamento.\nIl contesto storico.\nIl film si colloca nel periodo della Guerra di secessione americana. \u00c8 infatti sul finire di tale guerra che il governo americano inizia la conquista del West, invadendo e massacrando le grandi trib\u00f9 native delle Pianure americane, quali Sioux e Cheyenne. \u00c8 proprio contro queste grandi trib\u00f9 che si concentra l'interesse di egemonia e supremazia dell'esercito americano. In particolare lo scontro \u00e8 incentrato sul desiderio di dominare la pi\u00f9 bellicosa di queste trib\u00f9, i Sioux (a cui appartengono gli indiani del film). Nei quindici anni che vanno dal 1862 al 1877 gli scontri tra Sioux ed esercito americano saranno frequenti e sanguinosi.\nNel 1862 c'\u00e8 la prima guerra contro i Sioux che risiedevano nelle foreste del Minnesota, distrutte in precedenza dagli usurpatori venuti da oltremare. Nel 1866-1868 c'\u00e8 la prima grande guerra contro i Sioux delle Pianure, in particolare contro il capo trib\u00f9 Nuvola Rossa. Ma \u00e8 nel 1876-1877 che scoppia la Grande guerra Sioux del 1876 (in particolare contro i capi trib\u00f9 Toro Seduto e Cavallo Pazzo). In questo biennio avvengono le battaglie pi\u00f9 cruente, come quella di Little Bighorn. Al termine del conflitto i Sioux rimasti sono costretti a vivere nelle riserve indiane. Gli ultimi ribelli (tra cui lo stesso Toro Seduto) scappano in Canada, per poi arrendersi nel 1880-1881 e insediarsi a loro volta nelle riserve. Un'ultima ribellione dei Sioux avviene nel 1890, quando un gruppo di questi, capeggiati da Piede Grosso, fugge dalle riserve a causa delle dure regole e delle proibizioni in esse imposte. Nel dicembre 1890 Toro Seduto cade, assassinato, e gli ultimi ribelli vengono catturati nel gennaio 1891 dopo il Massacro di Wounded Knee.\nProduzione.\nIl romanzo da cui \u00e8 tratto il film \u00e8 stato scritto, in gran parte presso la casa di Kevin Costner, da Michael Blake tra il 1985 ed il 1987, venendo pubblicato nel 1988, ed \u00e8 in questo periodo che Costner compr\u00f2 i diritti del libro per farne un film. Il film \u00e8 stato girato dal 17 luglio al 21 novembre 1989 tra il South Dakota, il Wyoming, il Nebraska e il Kansas seguendo l'ordine cronologico delle scene, con eccezione delle scene iniziali della battaglia tra Nordisti e Sudisti. Il film \u00e8 uscito nelle sale cinematografiche statunitensi il 9 novembre 1990, mentre in Italia usc\u00ec il 14 dicembre successivo. Il budget per la realizzazione \u00e8 stato di circa 19 milioni di dollari.\nGran parte delle riprese sono state effettuate nelle Black Hills del South Dakota. Sono state usate oltre centocinquanta comparse per ricreare la trib\u00f9 indiana e quasi quattrocento cavalli. Per girare la spettacolare sequenza della caccia ai \"tatanka\" (bisonti) nella prateria, \u00e8 stato impiegato un branco di animali presso il Triple U Buffalo Ranch. Sono stati utilizzati ventiquattro attori indiani a cavallo. Per le scene con il lupo \"Due Calzini\" sono stati usati due lupi addomesticati. In una scena in campo aperto \u00e8 possibile notare nel cielo la scia lasciata da un aereo.\nLa location dell'accampamento indiano si trova presso il fiume Belle Fourche nel South Dakota. Le scene del campo indiano d'inverno furono girate presso lo Spearfish Canyon, a sud-ovest di Latchstring Inn e Roughlock Falls. Gli attori principali che interpretano gli indiani non appartengono ai Sioux per cui, per girare il film, hanno dovuto prendere lezioni di lingua Lakota. Nella scena dove i coloni vengono massacrati dagli indiani Pawnee, compaiono la moglie e la figlia (che interpreta Christine, futura Alzata Con Pugno) di Kevin Costner. Doris Leader Charge (1931-2001) e l'attrice Pretty Shield (la moglie di Dieci Orsi) sono state le referenti per quel che riguarda la riproduzione sul set della cultura Sioux.\nDel film \u00e8 stata realizzata anche una versione integrale, della durata di 236 minuti (director's cut).\nIl contesto sociale.\nI Sioux sono un popolo con una propria lingua e tradizione. All'epoca in cui \u00e8 ambientato il film (ossia nel biennio 1863-1864), i Sioux erano circa venticinquemila, sparsi su un territorio di oltre (pressappoco tutto il territorio degli attuali North e South Dakota). Essi si dividono in tre gruppi principali a seconda del luogo in cui vivevano e delle varianti dialettali della loro lingua: Dakota (che risiedevano nelle foreste orientali), Nakota (i quali abitavano nelle pianure a ridosso delle foreste ed a nord) e Lakota (che vivevano nelle grandi pianure del Far West in un territorio di circa ). Ciascuno dei tre gruppi era diviso in varie trib\u00f9: quattro per i Dakota e i Nakota e sette per i Lakota. Il gruppo dei Sioux Lakota era di gran lunga il pi\u00f9 numeroso e combattivo, ed erano proprio i Lakota a vivere nelle grandi pianure dell'Ovest.\nOgni trib\u00f9 era divisa in varie bande (da tre a undici per trib\u00f9, a seconda della dimensione della trib\u00f9 stessa; mediamente cinque-sette circa per trib\u00f9) che vivevano in luoghi e accampamenti separati. Ogni banda Sioux aveva un capo. Le diverse bande di una stessa trib\u00f9 si riunivano una volta l'anno in estate e in occasione di una guerra. Tra i vari capi-banda, il pi\u00f9 carismatico e autorevole assumeva \"de facto\" il ruolo di capo-trib\u00f9. Tra i pi\u00f9 famosi Sioux a ricoprire tale ruolo, si annoverano Toro Seduto, Cavallo Pazzo e Nuvola Rossa, tutti e tre appartenenti al gruppo Lakota. Ciascuna delle bande Sioux era formata da circa duecentocinquanta-trecento persone e cinquanta famiglie, ognuna delle quali aveva un teepee (tenda). Talvolta, due o tre bande della stessa trib\u00f9 o dello stesso gruppo si univano per brevi periodi per cacciare assieme o per muovere guerra assieme contro bande nemiche comuni.\nRiassumendo, il popolo e la societ\u00e0 Sioux erano cos\u00ec composti:\nI nativi presenti nella pellicola sono una banda Lakota di una delle sette trib\u00f9 di quel gruppo (non si sa esattamente quale, dal momento che nel film non \u00e8 presente alcun indizio in proposito). Il capo banda \u00e8 Dieci Orsi; il ruolo di sciamano \u00e8 ricoperto da Uccello Scalciante, mentre il leader-guerriero della stessa \u00e8 Vento nei Capelli.\nIl successo planetario.\nIl film \u00e8 ambientato tra la fine del 1863 e il 1864. Le prime scene che vedono il tenente John J. Dunbar impegnato nella Guerra di Secessione risultano svolgersi nel settembre-ottobre 1863. Il tenente John J. Dunbar arriva a Fort Sedgwick nell'aprile 1864. La sua storia con gli indiani dura dal maggio 1864 fino all'inizio dell'inverno dello stesso anno (novembre-dicembre 1864).\nIl cast, oltre allo stesso Costner, vede impegnati nei ruoli principali Mary McDonnell, una donna bianca adottata da bambina dalla trib\u00f9 Sioux di cui il tenente Dunbar si innamora, e Graham Greene, nella parte di Uccello Scalciante. L'attore Floyd 'Red Crow' Westerman, che interpreta il capo indiano Dieci Orsi, \u00e8 morto nel dicembre del 2007. Oltre alla versione per i cinema di 181 minuti \u00e8 stata realizzata una versione alternativa \"Director's Cut\" di 236 minuti, distribuita nei cinema italiani in pochissime copie (sono reperibili manifesti e locandine che ne dimostrano l'uscita cinematografica), trasmessa in televisione e pubblicata in DVD.\nIl film ha vinto in totale sette premi Oscar 1991: \"miglior film\", \"miglior regia\", \"miglior sceneggiatura non originale\", \"miglior fotografia\", \"miglior montaggio\", \"miglior colonna sonora\", \"miglior sonoro\". Inoltre ha ricevuto anche le seguenti \"nomination\": \"miglior attore protagonista\" (Kevin Costner), \"miglior attore non protagonista\" (Graham Greene), \"miglior attrice non protagonista\" (Mary McDonnell), \"miglior scenografia\" e \"migliori costumi\". Oltre ai premi Oscar, il film di Costner ha vinto anche tre Golden Globe e ottenuto nove nomination ai prestigiosi premi BAFTA. Lo stesso Costner \u00e8 stato premiato con il prestigioso DGA Award nel 1990.\nAl suo primo passaggio televisivo, su Rai 1, il 1\u00ba marzo 1993, la pellicola fece segnare ben spettatori, in assoluto uno dei pi\u00f9 alti ascolti per un film della televisione italiana, ed \u00e8 attualmente al quarto posto dopo \"La vita \u00e8 bella\" di Roberto Benigni ( spettatori su Rai 1 nel 2001), \"Il nome della rosa\" ( spettatori su Rai 1 nel 1988) e \"Rambo 2 - La vendetta\" ( spettatori su Rai 1 nel 1988). Quanto al box-office, in Italia il film di Costner fu campione d'incassi nella stagione 1990-91 con oltre 23 miliardi di lire, davanti a \"Pretty Woman\" e al disneyano \"La sirenetta\". Pure negli USA. il film \u00e8 stato un successo al botteghino, incassando . Gli incassi mondiali sono stati .\nColonna sonora.\nLa colonna sonora del film, che \u00e8 stata citata da Papa Giovanni Paolo II come una delle sue musiche preferite, \u00e8 stata scritta da John Barry e ha vinto il Premio Oscar e un Grammy nella relativa categoria."}
{"id": "120919", "revid": "436907", "url": "https://it.wikipedia.org/wiki?curid=120919", "title": "Corey Taylor", "text": "Biografia.\nTaylor \u00e8 cresciuto principalmente con la madre e la sorella in povert\u00e0 e senza sapere chi fosse suo padre, che lo ha abbandonato alla nascita. La difficile adolescenza e i vari spostamenti con la famiglia, che ogni volta lo costringevano ad abbandonare le sue amicizie, lo portarono alla droga; in seguito and\u00f2 a vivere con sua nonna, che ne ottenne la custodia legale e lo aiut\u00f2 ad acquistare le prime attrezzature musicali. Sempre sua nonna contribu\u00ec molto a plasmare i suoi gusti musicali: la donna possedeva infatti centinaia di dischi di Elvis Presley e anche delle rare tracce audio. A diciotto anni Taylor lasci\u00f2 la casa della nonna e si spost\u00f2 in diverse citt\u00e0 per poi tornare a Des Moines.\nGrazie alla sua ex moglie Anna Scarlett incontr\u00f2 per la prima volta suo padre: la riunione si rivel\u00f2 molto positiva, tanto che Taylor definisce il genitore e Scarlett \u00abdue delle persone pi\u00f9 belle del pianeta\u00bb.\nL'artista ha avuto anche seri problemi con l'alcol e nel 2003 tent\u00f2 il suicidio presso l'Hyatt sul Sunset: poco prima di svenire e di cadere di conseguenza nel vuoto intervenne il suo amico Thom Hazaert e lo salv\u00f2 (secondo altre versioni fu Scarlett a salvarlo): superata la crisi sua moglie lo minacci\u00f2 di divorziare e di togliergli i figli (Griffin, nato nel 2002 dal matrimonio con lei, e Angie, nata nel 1992 da una precedente relazione) se non avesse lasciato l'alcool e Taylor, per amore della sua famiglia, smise di bere; trascorse un anno in auto-isolamento, che defin\u00ec \u00abil peggiore della mia vita\u00bb. Nonostante tutto i due divorzieranno nel 2007.\nIl 13 novembre 2009 ha sposato la sua fidanzata Stephanie Luby a Las Vegas dopo due anni di relazione; durante la cerimonia nuziale i due sposi si sono recati all'altare sulle note di \"For Whom the Bell Tolls\" dei Metallica. La coppia ha divorziato nel 2017, anno in cui Corey ha iniziato una nuova relazione con la ballerina Alicia Dove, che ha sposato nell'ottobre 2019.\nIl 12 luglio 2011 Taylor pubblic\u00f2 un libro trattante il tema dei sette vizi capitali ed il suo punto di vista su di essi: \u00abio penso non siano per niente dei peccati, sono caratteristiche umane, cose che tutti noi sperimentiamo ma non per questo dovremmo essere condannati. Per me \u00e8 solo parte dell'esistenza umana, ed in questo libro cerco di proporre il mio punto di vista spiegando che possiamo avere a che fare con tutti questi vizi ma essere ugualmente delle brave persone\u00bb. Il cantante precis\u00f2 che il libro \u00e8 stato interamente scritto da lui, \u00abcos\u00ec se far\u00e0 schifo, saprete a chi dare la colpa\u00bb.\nIn un articolo su \"Loudwire\" pubblicato nell'ottobre 2014 dichiara che Taylor ha collaborato con la You Rock Foundation in un incontro riguardante la depressione e la prevenzione dei suicidi, parlando dei suoi anni adolescenziali. In un episodio dello show \"The Therapist\" andato in onda il 22 maggio 2017, parla nuovamente dei suoi traumi giovanili, in particolare di abusi subiti all'et\u00e0 di dieci anni da parte di un vicino di casa sedicenne. Nell'agosto 2017 il cantante \u00e8 tornato a parlare nuovamente della depressione (riferendosi agli episodi di suicidio dei colleghi Chris Cornell e Chester Bennington) e di come la stia combattendo.\nLa voce di Taylor \u00e8 considerata per estensione la seconda voce assoluta al mondo, con un estensione di 5 ottave e 5 note e 1/2 che vanno da Eb1 a C7 dietro al solo Mike Patton.\nCarriera.\nMusica.\nNel 1992 fond\u00f2 gli Stone Sour insieme a Josh Rand e inizi\u00f2 ad esibirsi con loro, ottenendo i primi successi a livello locale. Nel periodo successivo gli Slipknot lo contattarono: all'epoca Taylor lavorava in un sexy shop chiamato \"The Adult Emporium\". I membri degli Slipknot Mick Thomson, Joey Jordison e Shawn Crahan lo incontrarono dopo averlo sentito cantare nel suo negozio e gli chiesero di far parte della loro band; cos\u00ec Taylor racconta il suo \"incontro\" con gli Slipknot: \nCome ogni altro componente del gruppo, anche Taylor adott\u00f2 un numero, nel suo caso l'8, e una maschera: in origine essa era un semplice cappuccio di cuoio con dei fori per i suoi dreadlocks, poi inizi\u00f2 ad usare una maschera come quella di Leatherface, il maniaco del film \"Non aprite quella porta\"; in \"All Hope Is Gone\" indossa una maschera bianca con buchi attorno a occhi, orecchie, naso e bocca mentre in \"\" ne utilizza due: la prima con due cicatrici sulle guance che, se rimossa, mostra la seconda, una maschera grigia aderente. Per \"We Are Not Your Kind\" Taylor indossa una maschera grigia semi trasparente con dei fori per occhi e bocca.\nIl 12 novembre 2010 Corey Taylor pubblic\u00f2 inoltre un singolo da solista intitolato \"X-M@$\", brano dedicato a coloro che odiano il Natale (anche se lui non si ritiene uno di quelli) e inciso allo scopo di aiutare l'associazione benefica \"Teenage Cancer Trust\". Il singolo debutt\u00f2 alla posizione 37 della classifica britannica.\nIl 22 settembre 2012 si \u00e8 esibito alla Wembley Arena (Londra), insieme ad altri artisti rock, per celebrare il cinquantesimo anniversario della Marshall Amplification (Marshall 50 years of loud LIVE) e commemorare il fondatore Jim Marshall, deceduto poco tempo prima.\nCinema.\nInsieme al percussionista degli Slipknot Shawn Crahan, Taylor ha fondato la Living Breathing Films, una societ\u00e0 di produzione cinematografica. Il loro primo prodotto \u00e8 il cortometraggio \"Thy Shalt I\" i cui protagonisti sono proprio Corey Taylor e Shawn Crahan.\n\u00c8 apparso in due film, interpretando se stesso come membro degli Slipknot: \"Rollerball\" (2002) e il documentario video \"Slipknot: Welcome to Our Neighborhood\" (1998).\nSpesso pezzi da lui cantati vengono ripresi per le colonne sonore di vari film. Un film del 2002, \"Spider-Man\", ha sottolineato un suo lungo riavvicinamento agli Stone Sour, fondati proprio da lui, con il pezzo \"Bother\".\nNei suoi concerti ha cantato anche la sigla di \"SpongeBob SquarePants\", il cartone animato creato da Stephen Hillenburg."}
{"id": "120920", "revid": "7336", "url": "https://it.wikipedia.org/wiki?curid=120920", "title": "Johannes Van der Waals", "text": ""}
{"id": "120922", "revid": "1248440", "url": "https://it.wikipedia.org/wiki?curid=120922", "title": "Clementine del golfo di Taranto", "text": "Le clementine del golfo di Taranto sono un incrocio tra il mandarino e l'arancia, caratterizzato dalla forma sferoidale, leggermente schiacciata ai poli, con una buccia liscia o leggermente rugosa, di colore arancio e con una lieve sfumatura verde.\nLa polpa, anch'essa di colore arancio e molto succosa, ha un sapore dolce ed aromatico e contiene al massimo tre semi.\nOltre a possedere un elevato contenuto di vitamina C, \u00e8 rinfrescante e diuretica, e pu\u00f2 essere consumata al naturale o impiegata per preparare succhi, sciroppi, sorbetti, marmellate.\nIl clima caldo, soleggiato e poco umido del territorio che si affaccia sul golfo di Taranto, influenza benevolmente la crescita e la maturazione del frutto, conferendogli caratteristiche qualitative eccellenti.\nL'irrigazione viene praticata quasi tutto l'anno, e avviene a goccia o a zampillo, in modo diretto ma lontano dalla chioma, per evitare marciume nella zona del colletto della pianta. La raccolta viene effettuata rigorosamente a mano, onde evitare che i frutti si deteriorino.\nLa clementina del golfo di Taranto \u00e8 coltivata esclusivamente nei comuni della Provincia di Taranto, nella zona della Terra delle Gravine Joniche il comune capofila \u00e8 Palagiano, chiamata anche la \"citt\u00e0 delle clementine\" ed \u00e8 l'esponente maggiore, la quale ogni anno dedica una settimana di festa per la sagra del mandarino facendolo diventare il simbolo della cittadina. La citt\u00e0 di Palagiano ha la fortuna di avere un terreno pi\u00f9 fertile e pi\u00f9 adatto al prodotto dando un sapore ed una qualit\u00e0 migliore rispetto agli altri comuni che appartengono al CAT (Consorzio Agrumicoltori Tarantini) intensificando anche una maggiore produzione ad esse va riconosciuto il marchio IGP\nGli altri comuni che dedicano la loro produzione alle clementine sono: Massafra, Ginosa, Castellaneta, Palagianello, Statte.\nLe clementine devono il loro nome ad un frate di nome Clemente, che scopr\u00ec questo frutto in Algeria.\nLe prime introduzioni di agrumi nel territorio sono da far risalire al XVIII secolo, ma solo a partire dal 1900, grazie al reperimento ed alla creazione di risorse irrigue adeguate, si assiste alla loro diffusione in coltura specializzata."}
{"id": "120924", "revid": "697352", "url": "https://it.wikipedia.org/wiki?curid=120924", "title": "Roia", "text": "Il Roia (in italiano spesso anche \"Roja\", \"Roya\" in francese, \"R\u00f6ia\"/\"R\u00f2ia\" in roiasco/brigasco/ventimigliese) \u00e8 un fiume italo-francese lungo 59\u00a0km che scorre nel suo tratto finale in Liguria.\nIl corso del fiume.\nNasce dalle Alpi Marittime in territorio francese dal Colle di Tenda (1908\u00a0m), ricevendo presso Tenda l'apporto del torrente \"Refr\u00e8ei\". \nIn questo primo tratto scorre in un alveo molto ripido con sembianze di torrente alpino, bagnando Tenda e San Dalmazzo di Tenda. \nSuperato un primo tratto molto incassato bagna il comune di Fontan, ricevendo da destra il rio \"Ca\u00efros\" e da sinistra il torrente Bendola, per poi formare le gole di Saorgio, uno spettacolare canyon scavato nella roccia. Giunto a Breil-sur-Roya - Breglio viene poi sbarrato da una diga e forma un piccolo lago artificiale. Da Piena Bassa (con una portata copiosa di circa 15 mc/sec) il fiume perde buona parte delle acque a causa di massicce sottrazioni per scopi idroelettrici. Nei pressi di Fanghetto il fiume entra in territorio italiano e con corso di nuovo molto incassato prosegue sino a Trucco, dove la valle si apre facendo formare al fiume un ampio conoide alluvionale. Tra Varase e Bevera recupera dalla destra idrografica buona parte della propria portata grazie alla restituzione delle acque effettuata dalla centrale idroelettrica di Bevera, quella posta pi\u00f9 a valle tra gli impianti che sfruttano le sue acque\nDopo l'apporto da destra del torrente Bevera (2,6 mc/sec) suo principale affluente, il letto del fiume si allarga ancora e, contenuto entro due alte spallette in cemento, si appresta ad attraversare Ventimiglia (dividendone il moderno centro della citt\u00e0, a sinistra, dal quartiere della Marina San Giuseppe, a destra) per poi sfociare nel Mar Ligure.\nIl Roia \u00e8 uno dei pochi corsi d'acqua liguri che meritano la menzione di fiume. Scorrendo per\u00f2 per 2/3 in territorio francese non pu\u00f2 evidentemente essere considerato un fiume esclusivamente ligure.\nPrincipali affluenti.\nGli affluenti sono elencati partendo da monte e andando verso valle.\nRegime idrologico.\nLa Roia \u00e8 uno del fiumi pi\u00f9 ricchi d'acqua della Liguria (circa 18 mc/sec alla foce) e rispetto agli altri corsi d'acqua liguri presenta una certa consistenza di portata anche in estate in quanto alimentato da un bacino di alta quota di tipo Alpino ricco di sorgenti e molto innevato d'inverno. \n\u00c8 In ogni caso un fiume spiccatamente torrentizio, capace di produrre imponenti e talvolta rovinose piene primaverili e soprattutto autunnali. Tra di esse si ricorda quella (di portata duecentennale) avvenuta nella notte tra il 2 e il 3 ottobre 2020, quando il fiume, gonfiato dalle abbondanti precipitazioni e dall'apertura della diga di Casterino ha letteralmente devastato l'alta e media valle (facendo peraltro crollare tre ponti: quello romanico tra Tenda e Saint Dalmas, il ponte detto \"del Fanghetto\" a Olivetta San Michele e un ponte romano ad Airole) e pesantemente alluvionato alla foce la citt\u00e0 di Ventimiglia.\nStoria.\nFino al 1860 l'intero corso del Roia era compreso entro i confini del Regno di Sardegna.\nCon la cessione della contea di Nizza alla Francia, che assegn\u00f2 a quest'ultima i comuni di Breglio e Saorgio (attuali Breil-sur-Roya e Saorge), il Roia si trov\u00f2 a passare il confine di stato due volte, entrando in territorio francese a San Dalmazzo di Tenda per uscirne a Piena Bassa.\nIl trattato di pace del 1947 assegn\u00f2 alla Francia l'alta val Roia e gli ex comuni piemontesi di Tenda e Briga Marittima, spostando nel contempo pi\u00f9 a sud il confine franco-ligure: infatti Piena e Libri, gi\u00e0 frazioni di Olivetta San Michele, passarono alla Francia.\nIl sito di interesse comunitario.\nDal 2005 una parte dell'alveo del Fiume Roia \u00e8 tutelato come sito di interesse comunitario (SIC) di Tipo B dalla Regione Liguria per Decreto Ministeriale 25 marzo 2005, ai sensi della Direttiva 92/43/CEE (\"Direttiva Habitat\", designato anche come Zona speciale di conservazione; il nome dell'area protetta \u00e8 Fiume Roia."}
{"id": "120926", "revid": "124467247", "url": "https://it.wikipedia.org/wiki?curid=120926", "title": "Quetzal guatemalteco", "text": "Il quetzal (codice GTQ) \u00e8 l'unit\u00e0 monetaria del Guatemala in corso dal 1925. Prende il nome dall'uccello simbolo del Guatemala, il quetzal appunto.\nIl quetzal \u00e8 diviso in 100 centavos.\nNell'antica cultura maya, le piume della coda del quetzal eran usate come moneta. Da qui la denominazione della moneta nazionale che ricalca un valore storico molto importante per tutti i guatemaltechi.\nStoria.\nIl quetzal \u00e8 stato introdotto nel 1925, rimpiazzando il peso guatemalteco, durante il mandato del presidente Jos\u00e9 Mar\u00eda Orellana, che appare sul verso della banconota da 1 quetzal. Dal 1979 \u00e8 stato agganciato al dollaro statunitense fino al 1987, quando fu agganciato al franco francese, utilizzando cos\u00ec gli standard dell'oro.\nMonete.\nNel 1925 furono introdotte monete di taglio di 1, 5, 10 centavos, \u00bc, \u00bd e 1 quetzal, sebbene la maggior parte dei pezzi da 1 quetzal furono ritirati dalla circolazione e rifusi. Le monete da \u00bd e 2 centavos furono aggiunti nel 1932. Fino al 1965, le monete con tagli da 5 centavos furono coniate in argento 720\u2030. Le monete da \u00bd e 1 quetzal furono reintrodotte rispettivamente nel 1998 e nel 1999.\nLe monete correntemente in circolazione sono:\nBanconote.\nLe prime banconote furono emesse dalla Banca Centrale del Guatemala con tagli da 1, 2, 5, 10, 20, 100 e 200 quetzales, il biglietto da \u00bd quetzal fu aggiunto nel 1933. Nel 1946 la Banca del Guatemala aument\u00f2 l'emissione di cartamoneta; la sua prima emissione fu con biglietti sovrastampati della Banca Centrale. Con l'eccezione dell'introduzione del biglietto da 50 quetzales nel 1967, i tagli delle banconote non cambiarono fin quando le monete da \u00bd e 1 quetzal rimpiazzarono la cartamoneta alla fine degli anni novanta."}
{"id": "120927", "revid": "590", "url": "https://it.wikipedia.org/wiki?curid=120927", "title": "Funzione logaritmica", "text": ""}
{"id": "120928", "revid": "399", "url": "https://it.wikipedia.org/wiki?curid=120928", "title": "Ludovico il Pio", "text": "Biografia.\nLudovico nacque a Casseuil-sur-Garonne, nell'attuale Gironda, in Francia, quarto figlio legittimo di Carlo Magno e di Ildegarda. Fin dall'infanzia, raccontano i biografi, fu molto religioso. Ludovico fu incoronato re di Aquitania ancora bambino, nel 781, e l\u00e0 inviato con un reggente e una corte per governare la regione, reprimere le ribellioni delle popolazioni sottomesse e cercare altres\u00ec di estendere il regno oltre i Pirenei.\nNel 793, fu inviato in Italia in appoggio del fratello Pipino in lotta contro il duca di Benevento. Tornato in Aquitania, spos\u00f2 Ermengarda, figlia del conte Ingram, che gli dar\u00e0 sei figli.\nAttacc\u00f2 la Spagna nel 799 distruggendo Lerida: \u00abDopo questo e dopo che le restanti citt\u00e0 furono saccheggiate e incendiate, Ludovico avanz\u00f2 fino a Huesca. Il territorio della citt\u00e0, ricco di frutteti, fu falciato dalle soldatesche, devastato e bruciato\u00bb. Accompagn\u00f2 il padre nell'800 in una delle sue numerose spedizioni contro i Sassoni. Gli attacchi militari nella Spagna dei Mori si susseguirono negli anni successivi: nell'804 fu la volta di Barcellona a essere cinta d'assedio e presa per fame: Ludovico festeggi\u00f2 con un \"Te Deum\" di ringraziamento nella citt\u00e0 conquistata. Nell'806 Tortosa e la provincia di Valencia sono devastate in una incursione e la spedizione viene ripetuta l'anno dopo con successo e grande gioia per il bottino guadagnato. D'altra parte, Ludovico non era in grado di controllare il territorio e quelle imprese si risolvevano in pure scorrerie.\nLudovico il Pio (chiamato cos\u00ec su istigazione del pontefice) era un sovrano molto debole e insicuro di s\u00e9 anche con i propri familiari. Il nuovo imperatore non ebbe vita facile anche perch\u00e9 dovette combattere contro i suoi tre figli pi\u00f9 grandi: Lotario, Pipino e Ludovico il Germanico. I tre figli maggiori si ribellarono al padre, perch\u00e9 non ritenevano giusto dividere l'impero con l'ultimo nato Carlo il Calvo. Scoppi\u00f2 cos\u00ec una lunga guerra tra fratelli e figli, che dur\u00f2 fin dopo la morte di Ludovico il Pio e uno dei figli: Pipino.\nSolo nell'843, con il Trattato di Verdun, termin\u00f2 il conflitto tra i Carolingi, come sono chiamati i discendenti di Carlo Magno. L'impero fu diviso in tre parti fra i figli superstiti di Ludovico il Pio: Carlo il Calvo ebbe il regno dei Franchi occidentali, cio\u00e8 all'incirca la Francia di oggi; a Ludovico il Germanico and\u00f2 il regno dei Franchi orientali, cio\u00e8 la Germania attuale; Lotario divent\u00f2 imperatore e re d'Italia, ed inoltre ebbe una lunga porzione di territorio europeo compreso tra il Mare del Nord ed il Lazio a sud, il cosiddetto \"regno centrale\".\nLa successione di Carlo Magno.\nCome nella consuetudine dei Franchi, si pensava che Ludovico avrebbe dovuto ripartire la sua eredit\u00e0 con i suoi fratelli, Carlo il Giovane e Pipino re d'Italia. Il figlio primogenito di Carlo Magno, Pipino il Gobbo, era stato considerato illegittimo secondo le abitudini dell'epoca e, dopo la scoperta, nel 792, di un infruttuoso tentativo di rivolta contro il padre, fu rinchiuso a vita in un monastero.\nNella \"Divisio Regnorum\" (806), Carlo Magno aveva designato come suo successore Carlo il Giovane nominandolo imperatore e re dei Franchi, aggiungendo per\u00f2 ai possessi di Ludovico anche la Settimania, la Provenza e parte della Borgogna, unendoli al regno di Aquitania. Ma gli altri figli legittimi di Carlo Magno morirono, Pipino nell'810 e Carlo, re di Neustria, nell'811; cos\u00ec Ludovico fu incoronato co-imperatore con Carlo Magno nell'813.\nL'incoronazione imperiale.\nAlla morte del padre nell'814, eredit\u00f2 l'intero Impero carolingio e tutti i suoi possedimenti. Fu incoronato imperatore da papa Stefano IV nella Cattedrale di Reims con l'olio santo contenuto nella santa Ampolla nell'816. Ludovico si avvalse di Benedetto d'Aniane, un nobile visigoto originario della Settimania e fondatore di monasteri per essere aiutato a riformare la chiesa franca.\nLo stato religioso.\nLudovico, probabilmente influenzato dalle pratiche religiose della vecchiaia di suo padre Carlo e da Benedetto di Aniane, vide come soluzione alla debolezza del potere centrale, che faticava a imporre la sua autorit\u00e0 nel vastissimo impero, la riforma innanzitutto spirituale, con la promulgazione di un impero cristiano ordinato e sereno, coeso non tanto dall'aderenza giuridica a determinate leggi ma da una profonda consapevolezza religiosa.\nUna delle riforme primarie fu accertarsi che tutte le case religiose nel regno di Ludovico aderissero alla Regola di San Benedetto.\nDurante un concilio ad Aquisgrana stabil\u00ec una prima riforma ecclesiastica, che aveva come principio la separazione tra potere spirituale e potere temporale. Nella pratica il principio era impossibile da applicare, poich\u00e9 lo stesso Carlo Magno si era servito dell'organizzazione ecclesiastica come base per quella amministrativa e lo \"status quo\", con vescovi e abati spesso appartenenti alla migliore aristocrazia franca, non poteva essere ribaltato facilmente. Esisteva inoltre il fenomeno delle cosiddette \"Chiese private\", con luoghi di culto tenuti in propriet\u00e0 privata sia da ecclesiastici che da laici, che li gestivano liberamente sfruttandone le rendite (diremmo oggi una Chiesa \"imprenditoriale\").\nLa cruenta deposizione di Bernardo d'Italia.\nSubito dopo la sua ascesa, Ludovico aveva assicurato la sua posizione come imperatore con una \"purga morale\", con la quale aveva mandato tutti i suoi fratellastri illegittimi nei monasteri e aveva costretto tutte le sue sorelle nubili a farsi suore: questa paura di perdere il potere era figlia dell'atmosfera di intrigo e di violenza che dominava la corte di Aquisgrana, alla quale nemmeno il \"Pio\" era estraneo.\nLa sua politica aggressiva raggiunse il culmine con la lotta contro suo nipote Bernardo, re d'Italia, figlio del defunto fratello Pipino. Nell'817 Bernardo si ribell\u00f2 contro Ludovico per essere stato esautorato dalla sua legittima carica di re d'Italia.\nNell'818, dopo la repressione della rivolta, Ludovico fece imprigionare ed accecare Bernardo, che mor\u00ec dopo tre giorni di atroci sofferenze. Fu poi costretto dai grandi ecclesiastici dell'impero a fare penitenza per aver causato la morte di Bernardo, e cos\u00ec fece ammenda ad Attigny nell'822, davanti ai nobili del regno. Nonostante questo il delitto grav\u00f2 la sua coscienza per tutta la vita e la pubblica ammenda lo scredit\u00f2 agli occhi dell'aristocrazia, riducendo notevolmente il suo prestigio come governante.\nLa debolezza dell'imperatore.\nLudovico fu consigliato da Benedetto d'Aniane fino all'821, anno della sua morte. Dopo di lui fu sorretto da Adalardo, suo congiunto, e dal vescovo di Lione Agobardo, una figura dotta ed energica.\nQueste figure per\u00f2 erano interessate soprattutto al futuro della Chiesa ed all'aspetto spirituale piuttosto che a quello temporale, per questo il paese era soggetto sempre pi\u00f9 liberamente all'aristocrazia locale che ormai spadroneggiava.\nL\"'Ordinatio Imperii\".\nNell'anno 817, Ludovico emise la \"Ordinatio imperii\", un decreto che esponeva i programmi per una ordinata successione, secondo la tradizione franca, assegnando ai tre figli avuti da Ermengarda di Hesbaye il governo di alcuni territori dell'Impero: Lotario, associato al trono imperiale, venne incoronato re d'Italia, mentre a Pipino venne assegnata l'Aquitania e a Ludovico la Baviera. In conseguenza di ci\u00f2, il titolo di \"rex Francorum et Langobardorum\" divenne parte integrante del titolo imperiale. \nDopo la morte di Ermengarda, si rispos\u00f2 con Giuditta di Baviera e nell'823 ebbe un quarto figlio, Carlo, che aggrav\u00f2 con la sua presenza il meccanismo di successione: sua madre era infatti una tempra forte ed agguerrita e cerc\u00f2 in tutti i modi di inserire suo figlio nella successione imperiale, incontrando la rigida resistenza degli altri figli.\nL'ultima decade del regno di Ludovico fu cos\u00ec contrassegnata dalla guerra civile. Nell'829 Ludovico I decise di assegnare alcuni territori a Carlo, scatenando una guerra civile che scem\u00f2 poi solo perch\u00e9 l'aristocrazia non aveva nessun interesse a portarla avanti. Nell'830, i tre fratelli invasero le terre del padre, forzandolo ad abdicare a favore di Lotario, e fu cos\u00ec che Ludovico e Giuditta vennero confinati in un monastero.\nMa Ludovico riprese il potere l'anno successivo e Lotario fu privato non soltanto del titolo imperiale, ma anche del regno d'Italia, che fu destinato a Carlo. Pipino si rivolt\u00f2, seguito da Ludovico il Germanico nell'832. Lotario, con il sostegno di papa Gregorio IV, si un\u00ec alla sommossa nell'833 e lo fece destituire nell'assemblea di Compi\u00e8gne da parte dell'arcivescovo di Reims Ebbone. I fratelli sconfissero il padre e lo imprigionarono con Carlo. Giuditta fu inviata in un convento, mentre Pipino e Ludovico il Germanico si annetterono terre in precedenza imperiali. Nell'834, tuttavia, Lotario venne obbligato a fuggire in Italia e l'anno successivo la famiglia fece la pace, ristabilendo Ludovico il Pio sul trono imperiale.\nIl 28 febbraio 835 Ludovico venne riconsacrato con una solenne cerimonia nella Cattedrale di Metz dal fratellastro, il vescovo Drogone di Metz. Quando Pipino mor\u00ec nell'838, Ludovico il Pio dichiar\u00f2 Carlo nuovo re di Aquitania. I nobili, tuttavia, elessero il figlio di Pipino Pipino II. Ludovico il Pio regn\u00f2 sempre pi\u00f9 formalmente, privo di una vera autorit\u00e0, fino alla sua morte nell'840.\nI dissapori tra i fratelli sfociarono in una guerra civile che ebbe termine soltanto nell'843 con il Trattato di Verdun, che divise il regno Franco in tre parti, ovvero i nuclei che in seguito divennero Francia e Germania ed Italia. La disputa per il regno di Aquitania non fu risolta completamente fino all'860.\nMatrimoni e discendenza.\nDalla prima moglie, Ermengarda di Hesbaye (sposata fra il 794 ed il 798), Ludovico ebbe tre figli e tre figlie:\nDalla seconda moglie, Giuditta di Baviera, ebbe un figlio ed una figlia:\nDall'amante Teodolinda di Sens, egli ebbe due figli illegittimi:"}
{"id": "120929", "revid": "1543377", "url": "https://it.wikipedia.org/wiki?curid=120929", "title": "Stella di quark", "text": "Una stella di quark, detta anche stella strana, \u00e8 un ipotetico tipo di stella compatta e esotica (costituita cio\u00e8 da particelle diverse da elettroni, protoni e neutroni), dove la pressione e la temperatura elevatissime nel nucleo forzano le particelle a formare la \"materia strana\", uno stato continuo ultradenso della materia costituito da quark liberi (strana perch\u00e9 oltre ad essere formata da quark up e quark down, sono anche presenti i quark strani aventi numeri quantici diversi).\nDa un punto di vista massivo, il comportamento di una stella quando cessano le reazioni nucleari al suo interno cambia a seconda della massa. Se la massa \u00e8 compresa tra il limite di Chandrasekhar e il limite di Tolman-Oppenheimer-Volkoff avremo una stella di neutroni. Il primo limite viene utilizzato per le nane bianche e si aggira intorno a 1,4 masse solari, il secondo indica la massa limite oltre il quale una stella collassa ad un buco nero, il cui valore si \u00e8 tra 2 e 3 masse solari (non ben definito: la massa della pulsar PSR J0348+0432, a 2.01\u00b10.04 masse solari \u00e8 considerato un confine empirico al limite). L'incertezza \u00e8 data dalla scarsa conoscenza delle leggi che governano una materia cos\u00ec densa.\nIn questo intervallo di massa la composizione della stella continua a cambiare. Se inizialmente i neutroni sono tenuti separati dalla pressione di degenerazione degli elettrone, che stabilizzano in questo modo la stella impedendo un ulteriore collasso gravitazionale, quando la massa si avvicina al limite TOV la pressione e la temperatura diventano estreme. Cos\u00ec come i protoni e gli elettroni costretti insieme formano i neutroni, a loro volta i neutroni a tali condizioni sono costretti a fondersi e dissolversi nei loro quark costituenti, formando la materia strana. In questo stato dovrebbe emergere un nuovo equilibrio, poich\u00e9 si verificheranno una nuove pressioni di degenerazione tra i quark e forze elettromagnetiche repulsive.\nSe tutto il neutronio che compone la stella e convertita in \"materia strana\" di quark, una stella di quark pu\u00f2 in una certa misura essere immaginata come un singolo adrone gigantesco, vincolato dalla gravit\u00e0, piuttosto che dalla forza forte che lega gli adroni ordinari.\nLa materia strana \u00e8 uno dei candidati costituenti della materia oscura prevista in numerose teorie cosmologiche.\nAllo stato attuale la stella di quark \u00e8 fortemente ipotetica, tuttavia osservazioni effettuate il 10 aprile 2002 con il Chandra X-ray Observatory hanno riscontrato due candidate, designate con le sigle RX J185635-3754 e 3C 58, precedentemente considerate stelle di neutroni. La prima delle due risulta molto pi\u00f9 piccola e la seconda molto pi\u00f9 fredda di quello che dovrebbero essere secondo le leggi fisiche oggi conosciute, suggerendo l'ipotesi che esse siano composte da materia pi\u00f9 densa del neutronio. Queste osservazioni sono comunque poste in dubbio dai ricercatori i quali ritengono che tali risultati non siano conclusivi; rimane pertanto controversa la questione dell'esistenza delle stelle strane. Successive analisi dei dati raccolti dal Chandra X-ray Observatory ed dal telescopio spaziale Hubble ad hanno escluso la possibilit\u00e0 che RX J185635-3754 possa essere una stella di quark. "}
{"id": "120930", "revid": "1226", "url": "https://it.wikipedia.org/wiki?curid=120930", "title": "Centro Elaborazione Dati", "text": ""}
