{"id": "93452", "revid": "709565", "url": "https://it.wikipedia.org/wiki?curid=93452", "title": "Franz Anton Mesmer", "text": "Laureato in medicina e filosofia a Vienna, svolse la sua attivit\u00e0 in Austria, Germania e Francia, a cavallo tra la fine del Settecento e l'inizio dell'Ottocento.\nLe teorie di Mesmer diedero vita al mesmerismo e ad un importante movimento suo coevo. Tuttavia, se da un lato furono sempre smentite dalla comunit\u00e0 scientifica, perch\u00e9 ritenute prive di ogni fondamento e del tutto inefficaci sul piano terapeutico, dall'altro alcuni scienziati - come, ad esempio, il chimico Jean Baptiste van Helmont ed il medico tedesco Christoph Wilhelm Hufeland - ne ebbero infine un'opinione favorevole.\n\u00c8 considerato il precursore dell'ipnosi.\nBiografia.\nLa giovinezza e i primi studi (1734-1764).\nFranz Anton Mesmer nacque nei pressi del lago di Costanza, il mare \"svevo\" (come amava definirlo), in Germania. Suo padre, Jakob, era il capocaccia di Ronald Golon, principe arcivescovo di Costanza.\nA soli dodici anni indoss\u00f2 la divisa azzurra e oro di monsignor Golon in qualit\u00e0 di valletto a cavallo addetto ai cani. Per le sue doti nell'individuare la pista da seguire e per la sua intelligenza, l'arcivescovo lo nomin\u00f2 suo \u201cscudiero di camera\u201d e si impegn\u00f2 a farlo istruire. Lo affid\u00f2 al maestro di cappella Johann Ziegler che gli insegn\u00f2 a suonare il flauto dolce, il violoncello e l'organo, ed il giovane dimostr\u00f2 di apprendere tanto facilmente che in poco tempo ebbe l'onore di suonare, nei giorni di festa, il vecchio organo della chiesa di San Giorgio di Oberzell. Oltre il grande fiuto di cacciatore e l'abilit\u00e0 di musicista fu scoperta un'altra dote del giovane Franz, quella di rabdomante.\nAll'et\u00e0 di quattordici anni l'arcivescovo Golon lo mand\u00f2 presso il seminario gesuita di Dettingen per essere meglio educato ed istruito. Sua Eminenza avrebbe voluto che il ragazzo prendesse i voti ma questi si rifiut\u00f2: aveva fede e rispettava i servi di Dio per\u00f2 provava grande curiosit\u00e0 per il mondo e per questo non volle diventare sacerdote.\nUsc\u00ec dal seminario con il titolo di dottore in filosofia, fisica e matematica, cos\u00ec l'arcivescovo lo invi\u00f2 all'universit\u00e0 di Ingolstadt per studiare teologia dove consegu\u00ec il titolo di \u201cEmeritus studiosus\u201d. Golon, allora, decise di iscriverlo all'universit\u00e0 di Vienna dove si laure\u00f2 in diritto. Nella capitale Franz provava interesse per tutto e cerc\u00f2 di ampliare la cerchia dei suoi conoscenti tra cui Konrad Heinlein che gli permise di essere iniziato agli alti gradi della massoneria.\nLa scoperta del magnetismo (1765-1768).\nLa tesi di laurea in medicina.\nProsegu\u00ec i suoi studi iscrivendosi alla facolt\u00e0 di medicina e conseguendo il dottorato il 27 maggio 1766 con una tesi sull'influenza dei pianeti \"Dissertatio phisico-medica de planetarum influxu\". Non fu per\u00f2 soddisfatto della sua discussione: nonostante il professore, barone Anton von St\u00f6rck, gli avesse consegnato solennemente il diploma di dottore in medicina, Mesmer pens\u00f2 che l'avesse fatto solo perch\u00e9 possedeva gi\u00e0 altri titoli, ma che la sua dissertazione non era stata magistrale ed istruttiva bens\u00ec oscura e poco fondata.\nL'idea esposta nella sua tesi di laurea gli era venuta la notte di Natale del 1765 quando, sebbene fosse stanco e appesantito dall'alcol, non pot\u00e9 rifiutare l'aiuto ad un suo professore che doveva praticare un salasso ad un malato che, dopo un ictus, non aveva ripreso conoscenza e respirava faticosamente. Mentre Franz teneva la catinella sotto il braccio del paziente, il sangue sgorgava violentemente, cos\u00ec il professore gli chiese di prenderne un'altra; appena si allontan\u00f2 il flusso sanguigno si indebol\u00ec ma, riavvicinandosi, il getto riprese forza, e questo si verific\u00f2 pi\u00f9 volte. Quando poi Mesmer mise a contatto il suo corpo con quello del malato, questi scosse la testa e cominci\u00f2 a pronunciare qualche parola.\nIn seguito altre persone riferirono strane sensazioni provate alla sua vicinanza, cos\u00ec egli manifest\u00f2 nella sua tesi l'intenzione di dimostrare che i corpi celesti agiscono sulla nostra terra e sui corpi che in essa si trovano: Queste supposte influenze che, penetrano il corpo e lo armonizzano oppure, quando sono contrastate, si concretizzano in varie malattie, Mesmer le chiam\u00f2 \u201cgravit\u00e0 animale\u201d.\nL'incontro con la baronessa Maria Anna von Bosch.\nL'amico Rudolf Stupfel lo invit\u00f2 presso la sua residenza di Neulingenstrasse, per permettergli di illustrare la tesi di laurea agli adepti del \"Circolo dei Cavalieri e Fratelli iniziati d'Asia\", di cui anche Franz Anton faceva parte, e a numerosi altri illustri ospiti. L'esposizione fu brillante e per ringraziare l'amico Rudolf, Mesmer si mise al clavicembalo dimostrando di essere un musicista di talento. Fu, per questo, avvicinato dalla baronessa Maria Anna von Bosch, vedova del consigliere alle finanze. Da quel momento Mesmer venne spesso invitato nella sontuosa residenza in Landstra\u00dfe, dove la baronessa riuniva ospiti illustri e lo presentava come un protetto, investito di privilegi.\nLa bellezza di Maria Anna, nonostante avesse dieci anni pi\u00f9 di lui, non lo lasci\u00f2 indifferente: suonava per lei, disquisiva di filosofia, astronomia, fisica, medicina, e decise di sposarla, nonostante ella avesse un figlio di primo letto, Franz de Paula von Bosch. La decisione gli cost\u00f2 l'amicizia con Johann Ziegler, profondamente contrario a questo matrimonio.\nLa baronessa consentiva a Mesmer di vivere nel lusso, situazione che contrastava con l'austerit\u00e0 cui l'arcivescovo di Costanza lo aveva educato, di essere apprezzato quale dottissimo medico, uomo di profonda cultura ed interprete di musica ricco di talento. Tutto ci\u00f2 appagava il suo smisurato ego e lo introduceva in ambienti esclusivi e raffinati.\nL'amicizia con Wolfgang Amadeus Mozart.\nDurante una festa in casa del principe Dimitri Alekseevic Galitzin, pot\u00e9 conoscere Leopold Mozart e suo figlio, Wolfgang Amadeus Mozart, il quale, nonostante la giovane et\u00e0, aveva composto una sinfonia che fece ascoltare proprio in quell'occasione. Nacque un'amicizia con la famiglia del compositore, tanto che una sera Wolfgang chiese al dottore se poteva sanargli un fastidioso dolore al collo. Mesmer pos\u00f2 le sue mani sulle spalle del giovane che avvert\u00ec un \u201cdolce calore\u201d che allevi\u00f2 immediatamente i sintomi, e il ragazzo grid\u00f2 al miracolo. Il dottore fu inviato a trascorrere una serata in casa Mozart per festeggiare insieme la fine della composizione dell'opera \"Bastien und Bastienne\", che Wolfgang present\u00f2 il 1\u00ba ottobre del 1768 proprio nella residenza di Franz Anton in Landstra\u00dfe alla presenza di numerosi quanto illustri ospiti. Fu, cos\u00ec, inaugurata la fama di Mesmer quale mecenate illuminato.\nQuando Mozart compose \"Cos\u00ec fan tutte\" (1790), nel finale del primo atto, in una scena molto comica, fece riferimento al mesmerismo: Despina, travestita da medico, tocca con una calamita, definita \"pietra mesmerica\", la testa di due finti infermi. Franz Anton, per\u00f2, non si irrit\u00f2 con lui, perch\u00e9 conosceva bene il carattere scherzoso del suo amico.\nLe controversie con Maximillian Hell.\nIn occasione della presentazione dell'opera \"Bastien und Bastienne\" di Mozart, conobbe Maximilian Hell, padre gesuita, uno dei molti ecclesiastici invitati, appena nominato direttore dell'osservatorio di Vienna. Era un astronomo, astrologo, alchimista e matematico che nutriva una particolare curiosit\u00e0 verso la medicina. Padre Hell non ascolt\u00f2 l'esibizione di Mozart ma passeggi\u00f2 nei viali del parco ispezionandoli scrupolosamente, poi chiese a Mesmer il permesso di occupare la terrazza del belvedere per le sue osservazioni astronomiche. Il gesuita rifiutava molte delle teorie di Mesmer e insisteva sul paragone tra il magnetismo della calamita e l'influenza della gravitazione, concetto appena accennato nella tesi di Franz. Il minerale rappresentava per padre Hell il punto di congiunzione fra l'astronomia, l'astrologia ed il potere misterioso dell'alchimia e della medicina.\nQuando padre Hell fu contattato da un lord inglese che gli chiese un magnete per placare i crampi allo stomaco della moglie, che veniva curata in Inghilterra proprio con l'applicazione di un ferro magnetizzato sull'epigastrio, volle interpellare Mesmer affinch\u00e9 gli desse consigli sulla forma da dare al magnete, relativamente all'organo colpito dalla malattia, e per avere un resoconto medico dei risultati. In realt\u00e0 dopo una settimana di terapia mesmeriana la donna guar\u00ec dai sintomi e padre Hell esult\u00f2, anche se il dottore dimostr\u00f2 cautela, dissonante rispetto al suo carattere entusiasta.\nPadre Hell aveva accolto nella fonderia del suo laboratorio padre Marino Salva Vargas, fabbro e costruttore di armi del convento di Quinto presso Toledo che si era trasferito a Vienna dopo la soppressione della Compagnia di Ges\u00f9 di Spagna nel 1767. Questi realizzava i magneti per Mesmer, il quale lo incaric\u00f2 di fabbricargli placchette in oro e in argento a forma di ferro di cavallo, pi\u00f9 piccole ma di notevole forza \"magnetica\".\nIl magnetismo animale (1769-1778).\nIl fluido universale.\nDecise, quindi, di provare il magnete su altri malati da lui scelti. Un giorno, non avendo a disposizione i magneti che solitamente applicava su una giovane fanciulla gravemente malata di nome Franziska Oesterling, per la quale Franz de Paula von Bosch nutriva dei sentimenti, afferm\u00f2 che il potere delle sue mani era paragonabile a quello del magnete. Concluse che, non essendo egli un magnete, il suo magnetismo era provocato dal \"fluido universale\" di cui aveva parlato nella sua tesi e che aveva chiamato inizialmente \u201cgravitazione animale\u201d ed ora pi\u00f9 precisamente definiva magnetismo animale.\nIl fluido che diceva di possedere non gli proveniva dalla manipolazione dei magneti ma era suo potere personale, che il suo valletto Anton che manipolava i magneti quanto lui non possedeva in quanto i malati non provavano sollievo dalla sua vicinanza. Tali oggetti rafforzavano il magnetismo che sentiva in se stesso. Giunse, quindi, ad una conclusione: le malattie erano provocate da una distribuzione caotica, discordante del fluido universale nel corpo.\nCurare significava ristabilire il flusso, \u201criarmonizzarlo\u201d ed il magnetismo ripristinava questo equilibrio attraverso una crisi violenta e convulsiva senza la quale non ci sarebbe stata alcuna guarigione. Franziska, dopo le cure di Mesmer, guarir\u00e0, sposer\u00e0 Franz de Paula e gli dar\u00e0 tre figli.\nLa casa di cura in Landstrasse.\nIn considerazione dei successi ottenuti, la moglie lo invit\u00f2 a sperimentare le sue terapie non soltanto prestando servizio presso l'ospedale spagnolo della citt\u00e0, ma esercitando pi\u00f9 regolarmente la sua professione. L'invito era motivato anche dalle impoverite risorse economiche della baronessa: feste e ricevimenti avevano depauperato il patrimonio e Mesmer accett\u00f2 per non rinunciare all'agiatezza, spinto anche de venalit\u00e0. Trasform\u00f2 la sua residenza in una casa di cura e la sua fama si diffuse ben presto: guariva paralisi, insonnia, gastralgie, febbri, tremori, convulsioni, e, per conservare il suo fluido, si fece cucire una camicia di cuoio foderata di seta, e portava sempre un magnete appeso al collo.\nNelle sue ventisette proposizioni sulla teoria del magnetismo animale, Mesmer affermava di aver osservato, attraverso i suoi numerosi esperimenti, che questo fluido poteva essere, allo stesso modo della luce, aumentato e riflesso mediante degli specchi, nonch\u00e9 propagato, comunicato ed incrementato mediante il suono. Egli, quindi, per rendere pi\u00f9 efficaci le sue terapie, suonava spesso l'armonica a bicchieri (nota anche come glassarmonica) in mezzo ai malati. Pensava che per curare i suoi pazienti, doveva ristabilire l'armonia del fluido nel corpo, e a questa armonizzazione contribuiva proprio la musica che rappresentava per Mesmer, melomane, una delle migliori forme di rilassamento. Cos\u00ec, in breve tempo, la sua residenza in Landstrasse divent\u00f2 meta di pellegrinaggio.\nLa tinozza magnetica.\nMesmer fece alcuni viaggi nella sua \"Svevia natale\", a Berna, a Zurigo, a Monaco dove raccolse successi nei vari ospedali e in sua assenza i malati venivano curati alla Landstrasse sotto la direzione del suo valletto Anton, ma non ottenevano gli stessi risultati di quando le cure erano dispensate dall'inventore del metodo. Cos\u00ec Franz Anton cap\u00ec che doveva, per continuare a trattare i numerosi pazienti, costruire una riserva di energia magnetica.\nPer ci\u00f2, aveva bisogno dell'aiuto di padre Marino, che per\u00f2 non viveva pi\u00f9 a Vienna; dopo alcune ricerche apprese che lavorava presso una fabbrica di tini, lo raggiunse e lo convinse a ripartire con lui. Spieg\u00f2 al gesuita che voleva difendere, rafforzare e conservare il suo magnetismo per curare i malati anche senza essere presente. Padre Marino si mise al lavoro in laboratorio e progett\u00f2 una tinozza dal diametro di \"dieci piedi e alta diciotto pollici\", perfettamente ermetica e con un coperchio mobile chiuso con delle viti. La tinozza fu foderata con vetro mescolato a siderite, limatura di ferro e sabbia; vi furono disposte venti bottiglie piene di acqua magnetizzata prelevate dalla vasca di Landstrasse e collegate tra loro. Sul coperchio furono praticati nove fori nei quali furono inserite altrettante cannucce di ferro e corde. Mesmer riemp\u00ec la tinozza di acqua magnetizzata e, per comunicare il suo magnetismo, rimase a lungo con le mani strette intorno alle cannucce. Il progetto fu sperimentato con nove malati che presero posto di fronte alle cannucce metalliche e ne applicarono le estremit\u00e0 alle parti malate dei loro corpi. Il fluido magnetico della tinozza dava i suoi effetti e la fama di Mesmer si accrebbe sempre pi\u00f9.\nLa guarigione del giovane Elias Wiksel.\nIl ricchissimo barone slovacco von Horka, che da tre anni soffriva di crisi di soffocamento con spasmi della faringe, venuto a conoscenza dei poteri di Mesmer, lo chiam\u00f2 al suo castello, dove giunsero anche tutti i malati della regione per farsi curare. In particolare il dottor Mesmer si preoccup\u00f2 di un giovane ragazzo ebreo di nome Elias affetto da paralisi sul quale mise in pratica il sonnambulismo indotto per ipnosi.\nSeguirono sedute di ipnosi collettiva durante le quali Franz Anton scopr\u00ec che un malato, nel corso del sonnambulismo provocato, riceveva l'impressione di una volont\u00e0 diversa dalla sua. Elias venne quindi profondamente addormentato, indotto a camminare, risvegliato e cos\u00ec via fino a quando venne risvegliato mentre camminava; fu cos\u00ec guarito, e guarito si defin\u00ec anche il barone per la sola presenza di Mesmer che ringrazi\u00f2 con una cospicua somma di denaro facendosi, per\u00f2, promettere che sarebbe tornato se i sintomi si fossero ripresentati.\nMesmer tenne nascoste per tutta la vita le possibilit\u00e0 terapeutiche del sonnambulismo indotto, attraverso la cui pratica risaliva il pi\u00f9 lontano possibile nell'infanzia del paziente per estrarre dalla memoria i particolari di un sintomo, ponendo domande sulla malattia e, pur servendosi di queste pratiche, non volle mai spiegarle.\nIl caso di Maria Teresa Paradies.\nGrazie alle sue capacit\u00e0, che non volle mai considerare soprannaturali, riusc\u00ec a curare l'improvvisa cecit\u00e0 del pi\u00f9 famoso pasticciere di Vienna, Eugen Kolschitzky, che gli aument\u00f2 la fama ma, soprattutto, ampli\u00f2 la gamma delle patologie da lui curate con il magnetismo animale, tanto che venne consultato per sanare una giovane musicista viennese, cieca dall'et\u00e0 di tre anni, Maria Teresa Paradies, figlioccia dell'imperatrice Maria Teresa. Il caso si present\u00f2 subito molto complesso: la ragazza rimase nella clinica di Landstra\u00dfe dal 17 gennaio al 7 giugno del 1777 e, con non poche difficolt\u00e0, riusc\u00ec a vedere qualche luce, ma la dimissione dalla clinica fu ben presto seguita da una ricaduta.\nQuesto fallimento unitamente al coinvolgimento in uno scandalo provocato da una delle pi\u00f9 celebri pianiste d'Europa, Jenom\u00e8 la Magnifica, famosa anche per i suoi eccessi e giunta nella capitale per esibirsi, lo costrinsero ad allontanarsi da Vienna per recarsi in Francia nel febbraio del 1778.\nIl trasferimento a Parigi (1778-1781).\nIl grande successo.\nPart\u00ec da Vienna e attravers\u00f2 l'Alsazia, fermandosi a Strasburgo dove conobbe la baronessa d'Oberkirch che lo aiut\u00f2 a preparare il suo arrivo a Parigi: fece pubblicare sul Journal de Paris alcuni annunci che informavano dell'arrivo dell'\u201cinventore del magnetismo animale\u201d. Certamente il compito della baronessa non fu difficile se consideriamo che la Francia dell'epoca era affascinata dall'alchimia e dai misteri della superstizione quanto dai progressi della medicina.\nMesmer, per\u00f2, non cercava solo il successo e i favolosi guadagni, desiderava pi\u00f9 di ogni altra cosa l'approvazione della sua scoperta da parte della comunit\u00e0 scientifica. Avrebbe voluto il giudizio positivo anche di un solo accademico, proprio ci\u00f2 che nella sua Vienna non gli era stato concesso. In realt\u00e0 l'azione del fluido magnetizzante, le crisi scatenate e il sonnambulismo provocato non erano scientificamente comprensibili, si trattava di una \u201cverit\u00e0 cui si doveva credere anche se non si poteva comprenderla\u201d: le sue definizioni risultavano incomprensibili e non riuscirono a scalfire da diffidenza degli accademici francesi, per cui si scontr\u00f2 con il razionalismo dell'epoca e fu considerato un mistificatore ed un ciarlatano. Infatti, i membri dell'Accademia delle scienze francese quanto della Societ\u00e0 Reale di Medicina di Parigi ebbero atteggiamenti reticenti, opponendo un rifiuto alle richieste di certificazione avanzate da Mesmer, e ci\u00f2 lo irrit\u00f2 molto.\nDopo essersi trasferito ai primi di maggio da Parigi a Cr\u00e9teil per ritrovare un po' di pace e proseguire le sue terapie con il magnetismo animale, fu costretto a rientrare nella capitale francese per le continue e pressanti richieste dei malati che non riuscivano a raggiungere facilmente la cittadina di campagna. Si stabil\u00ec, quindi, presso l'hotel de Bullion, occupandolo interamente con i suoi pazienti che passavano dalla stanza delle tinozze a quella del trattamento individuale con ipnotizzazione ed ancora a quella dove venivano condotti durante le crisi, sempre accompagnati dal suono di orchestrine.\nLe richieste aumentavano di giorno in giorno e Mesmer pens\u00f2 di trovare un succedaneo che potesse sostituire le tinozze. Scelse di magnetizzare un castagno attaccandovi delle corde e sul Journal de Paris si lesse: \nGeorges Ivanovi\u010d Gurdjieff credeva che la scoperta di Mesmer fosse di notevole importanza e che gli scienziati dell'epoca non furono all'altezza di capirne tutta la sua portata.\nLe prime \"memorie\".\nIl 30 marzo del 1779 fece stampare un volume di annotazioni, dettate al suo segretario Bachelier d'Ag\u00e9s, dal titolo \"M\u00e9moire sur la d\u00e9couverte du magn\u00e9tisme animal\" (Memoria sulla scoperta del magnetismo animale). La memoria, di ottacinque pagine, ripercorreva le tappe della sua scoperta, le controversie con padre Hell, la descrizione dei casi ed in particolare quello della giovane Paradies, il trasferimento a Parigi e le guarigioni dei malati. Il pubblico si divise tra coloro che acquistarono il libro affascinati dalle descrizioni dei malati curati e coloro che furono scettici, in particolare i dotti. In realt\u00e0 la pubblicazione delle Memorie fece proliferare una serie d'imbroglioni e truffatori che si vantavano di operare anch'essi guarigioni prodigiose.\nIl volume, a causa del \u201ccattivo\u201d francese di Mesmer, si prest\u00f2 ad interpretazioni poco chiare, cos\u00ec il suo discepolo Deslon volle raccogliere in un fascicolo intitolato \"Observation sur le magn\u00e9tisme animal\" (Osservazioni sul magnetismo animale), pubblicato a Londra nel 1780, articoli sul metodo terapeutico di Mesmer e sulle constatazioni che aveva potuto fare personalmente. Il dottore stesso apprezz\u00f2 lo sforzo e riconobbe la bravura del suo allievo, ma la Facolt\u00e0 di Medicina continuava a respingere le sue richieste. Anzi, Deslon fu radiato temporaneamente dall'elenco dei medici della Facolt\u00e0 per avere sostenuto le teorie di Mesmer.\nGli anni alla ricerca del riconoscimento scientifico del suo metodo (1781-1786).\nIl rapporto con la regina Maria Antonietta.\nMolto deluso decise allora di lasciare Parigi il 15 aprile 1781. La notizia si diffuse rapidamente gettando nel panico i suoi numerosissimi pazienti: duchi, principi ma anche tutti gli indigenti che curava gratuitamente. Per convincerlo a desistere, fu richiesto l'intervento della regina Maria Antonietta che, per\u00f2, non pot\u00e9 farlo direttamente a causa del lutto per la morte della madre, l'imperatrice Maria Teresa, deceduta alcuni mesi prima: l'etichetta le vietava qualsiasi incontro. La rappresentanza della regina fu affidata al capo del Consiglio del re, il ministro di stato Maurepas, il quale rifer\u00ec che il re era disposto a concedergli, come previsto nell'accordo preventivo, privilegi sociali e finanziari, ma gli imponeva il controllo di tre medici che avrebbero dovuto attestare l'utilit\u00e0 della sua scoperta.\nMesmer rifiut\u00f2 in blocco tutte le proposte e scrisse una lettera alla regina: nelle sue intenzioni doveva essere un ringraziamento, invece, a causa del tono usato, fu accolta come un'ingiuria. Nella stessa lettera, le promise che non sarebbe partito da Parigi prima del 18 settembre 1781 e che, fino ad allora, avrebbe assicurato le sue cure ai malati. La regina non rispose.\nSpa e la \"Societ\u00e0 dell'Armonia\".\nSi allontan\u00f2 da Parigi e scelse la localit\u00e0 di Spa, molto di moda all'epoca per le fonti termali che erano gi\u00e0 molto apprezzate nell'epoca romana, soprattutto per sentirsi pi\u00f9 vicino alla natura, nella solitudine pi\u00f9 assoluta. Qui incontr\u00f2 Madame de Fleury, una marchesa che gli propose di costruire una clinica a Spa. Il progetto and\u00f2 in porto con l'aiuto del banchiere Kornmann e del giovane e ricco avvocato Bergasse; i clienti affluirono molto numerosi. I due uomini desideravano essere istruiti da Mesmer e cos\u00ec ebbe origine l'idea di fondare una scuola di magnetismo. Si chiam\u00f2 la \"Societ\u00e0 dell'Armonia Universale\" perch\u00e9, secondo le teorie del suo ideatore, curare significava \u00abristabilire l'armonia del fluido universale nel corpo del malato\u00bb.\nIl 10 marzo 1783 furono depositati presso il notaio gli statuti ed i contratti che gli azionisti avrebbero dovuto sottoscrivere. La sede fu l'hotel de Coigny sulla cui facciata splendeva il simbolo della societ\u00e0: un altare ardente sotto un cielo stellato con la luna piena, e la scritta \u201cOmnia in pondere et mensura\u201d (\"Tutto nell'ordine e nella ponderazione\"). I soci erano tutti personaggi di rilievo e tra essi ci fu anche Gilbert du Motier de La Fayette, grande sostenitore del metodo mesmeriano; essi venivano istruiti in apposite sale riservate presso l'hotel de Coigny, dove avvenivano le guarigioni sotto le mani del maestro ma, nel contempo, non mancavano aspre critiche e le defezioni clamorose.\nLe commissioni reali e il rapporto segreto.\nAll'inizio dell'anno 1784 sul Journal de Paris fu annunciato l'arrivo nella capitale della famosa concertista viennese, Maria Teresa Paradies. Il caso della Paradies era noto a tutti, sostenitori ed oppositori di Mesmer, i quali al concerto si resero ben conto che la giovane camminava accompagnata da una guida e che vedeva con estrema difficolt\u00e0. Mesmer si rifiut\u00f2 di rispondere alle domande e si sottrasse ad ogni commento. Intanto i rapporti con Deslon si erano irrigiditi poich\u00e9 il suo allievo praticava, nella capitale francese, sedute di magnetismo individuale senza il consenso di Mesmer e per di pi\u00f9 alla met\u00e0 del prezzo chiesto dal maestro. Inoltre il suo ex allievo, desideroso di essere riconfermato medico-reggente presso la Facolt\u00e0, richiese la formazione di una commissione ufficiale per riesaminare il magnetismo animale. Nel mese di marzo del 1784 furono nominate dal re due commissioni composte dai maggiori medici e scienziati dell'epoca, tra cui Benjamin Franklin (allora ambasciatore a Parigi), l'astronomo Bailly, e il chimico Lavoisier. Mesmer ebbe una vera esplosione di violenza quando seppe che gli esperimenti si sarebbe tenuti nella casa di cura di Deslon, poich\u00e9 non era lui l'inventore del metodo.\nI commissari dimostrarono buona volont\u00e0 e si fecero addirittura magnetizzare, ma non provarono nulla. Fecero anche un esperimento: fecero abbracciare un albero ad un malato dicendogli che era magnetizzato, cos\u00ec assistettero ad una crisi convulsiva dell'uomo. Ne conclusero che: \nSecondo la commissione, il magnetismo applicato da Mesmer non era altro che un fenomeno di suggestione, oggi accomunabile all'effetto placebo, ossia alla sensazione di sollievo che provano i pazienti quando gli viene fatto credere che una medicina stia agendo sul loro organismo. In un rapporto segreto inviato al re sotto forma di lettera, i commissari denunciavano il pericolo rappresentato dal metodo in rapporto ai \u201cbuoni costumi\u201d. In realt\u00e0 si sottoponevano alle cure, lunghe e costose, essenzialmente donne, non veramente malate, che venivano magnetizzate da uomini. Ci\u00f2 avrebbe potuto creare un \u201cdisordine dei sensi\u201d ed il medico ne avrebbe potuto approfittare, come onestamente ammise lo stesso Deslon interrogato al riguardo.\nIl rapporto della commissione fu quindi del tutto opposto alla dottrina di Mesmer; ma uno dei commissari, il botanico francese Antoine-Laurent de Jussieu, si rifiut\u00f2 di sottoscriverlo, perch\u00e9 secondo lui non era in esso l'espressione della verit\u00e0, e fece un rapporto personale nel quale diede relazione dei fatti secondo lui omessi o svisati nel primo rapporto.\nFurono stampati ventimila esemplari della relazione e diffusi tra la gente, ma neanche questo attacco riusc\u00ec a fermare il flusso di malati desiderosi di sottoporsi alle cure di Mesmer e di allievi che continuavano ad applicare il suo metodo. La commissione anticip\u00f2 la maggior parte dei metodi e delle tecniche ancora usati nelle indagini su presunti fenomeni paranormali e sulle medicine alternative.\nTuttavia, l'esame condotto nel 1784 non convinse tutti, e cos\u00ec nel 1825, l'accademia di medicina, sotto espressa richiesta del medico M. P. Foissac, nomin\u00f2 un'altra commissione. Dopo cinque lunghi anni d'indagini ed esperimenti, la nuova commissione pubblic\u00f2, nel 1833, un rapporto positivo sul magnetismo animale.\nIl sonnambulismo artificiale.\nIl 24 gennaio del 1785 il marchese Puys\u00e9gur, allievo di Mesmer e membro della \"Societ\u00e0 dell'Armonia\", and\u00f2 a trovarlo insieme ad un contadino di venticinque anni affetto da gravi dolori alla testa. Voleva dimostrargli di averlo curato attraverso una \u201cmedicina dolce\u201d cio\u00e8 provocando trance leggere, senza crisi. Mesmer mostr\u00f2 tutta la sua perplessit\u00e0 poich\u00e9 sosteneva che era difficile ottenere gli stessi risultati senza passare attraverso la violenza delle crisi e lo mise in guardia sul pericolo che le pratiche di sonnambulismo potessero far pensare ad un'origine satanica per la capacit\u00e0 dei sonnambuli di \u00abindovinare le cose, le loro malattie e persino quelle degli altri\u00bb, come sosteneva lo stesso marchese.\nLa \"pausa\" inglese.\nNel febbraio del 1785, in occasione del carnevale, i cortei presentarono i due grandi temi d'attualit\u00e0: le mongolfiere ed il magnetismo animale. Mesmer reag\u00ec molto male: il suo carattere tedesco e il suo temperamento non sopportarono quegli scherzi e cos\u00ec decise di allontanarsi partendo per l'Inghilterra. Circa un anno dopo, nella primavera del 1786, prefer\u00ec ripartire per tornare in Francia e lottare contro le accuse che gli si portavano.\nIl periodo della Francia rivoluzionaria (1786-1793).\nDom Pernety e l'alchimia.\nNel 1767 Mesmer aveva conosciuto Dom Pernety: era andato a consegnare la tesi di laurea presso la biblioteca di Federico II di Prussia a Berlino dove lavorava l'ex benedettino, che si era dimostrato molto interessato alle sue ipotesi. Il monaco era un alchimista, grande viaggiatore e mente eccelsa che aveva affascinato Franz Anton Mesmer. Diciassette anni dopo, Dom Pernety era giunto a Parigi e, attratto dalla sua fama, gli aveva chiesto un appuntamento perch\u00e9 aveva bisogno di un prestito per costruire vicino ad Avignone laboratori alchemici, su una collina ribattezzata monte Tabor. Mesmer gli concesse il prestito, facendosi firmare una ricevuta, ma in cambio gli chiese di svelargli il suo sapere. Mesmer sperava di ottenere, attraverso l'alchimia, pi\u00f9 forza nei suoi muscoli e pi\u00f9 lucidit\u00e0 per la sua mente.\nNell'estate del 1786, Mesmer apprese la notizia della malattia del suo amico-allievo Deslon, al quale, nonostante tutto, era rimasto molto legato. Deslon mor\u00ec l'8 agosto e Franz Anton, dopo le esequie, part\u00ec con il suo fedele valletto Anton, per la regione di Avignone, alla ricerca di Dom Pernety per realizzare il suo sogno di aggiungere vita ai suoi anni. L'ex monaco gli disse che avrebbe voluto far di lui un vero alchimista, un adepto e non un \u201csoffiatore\u201d, un falso alchimista, che cerca solo di impossessarsi dei segreti. Mesmer cap\u00ec che la scienza alchimistica veniva comunicata agli adepti con parsimonia e che non era facile entrare in possesso del gran segreto. Da quel momento assunse un atteggiamento riservato e, addirittura, taciturno.\nLa sua educazione alchemica pass\u00f2 attraverso una serie di enigmi da interpretare, scritti su una pergamena da l'ex benedettino. Per cercare di risolvere il mistero fece molti viaggi in Svizzera, Germania e Austria.\nIntanto in Francia i fermenti rivoluzionari cominciarono a farsi sentire: quando il re, Luigi XVI, licenzi\u00f2 il ministro delle finanze Jacques Necker, i parigini si indignarono e nel mese di luglio del 1789 scoppi\u00f2 la Rivoluzione. Mesmer fu invitato dai suoi amici viennesi a lasciare la capitale francese, ma lui volle partire. Tutte le societ\u00e0 vennero soppresse, inclusa quella dell\"'Armonia,\" ma la richiesta di terapie intorno alle tinozze continu\u00f2 anche se pi\u00f9 occasionalmente. Il 25 aprile del 1792, la ghigliottina incominci\u00f2 a funzionare: era iniziato il periodo del Terrore. Ne fu vittima anche la regina Maria Antonietta, il 12 ottobre 1793, al grido \u00aba morte l'Austriaca\u00bb.\nLo stesso Mesmer, accusato ingiustamente di aver pronunciato discorsi insolenti, fu arrestato il 18 novembre del 1793. Rimase in carcere una sola notte.\nGli ultimi anni (1794-1815).\nLa preparazione dell'elisir.\nIl 20 settembre del 1794 arriv\u00f2 a Sciaffusa e, dopo aver eseguito in laboratorio le procedure per ottenere l'elisir, le mani non gli tremavano pi\u00f9, le rughe erano sparite, i capelli erano tornati neri e la forza non gli mancava di certo. Cos\u00ec ogni anno tornava a Sciaffusa in autunno per prepararlo.\nNel 1799 Mesmer pubblic\u00f2 l'ultima memoria dal titolo \"M\u00e9moire de Franz Anton Mesmer, docteur en m\u00e8decine, sur ses d\u00e9couvertes\". Un'opera ben diversa dalle precedenti perch\u00e9 in essa l'autore volle presentare la sua teoria medica come opera scientifica corredata di un'ampia descrizione del sonnambulismo provocato, ritenuto essenziale per la guarigione. Quest'opera fu molto ben accolta sia in Francia che in Germania ed in Svizzera.\nNell'anno 1802 torn\u00f2 a Sciaffusa, in primavera, e cominci\u00f2 a lavorare in laboratorio per ottenere la preparazione ma, dopo la prima fase, non accadde niente. Durante la preparazione gli era apparso il volto di una donna. Appena cap\u00ec che quella donna era Maria Teresa Paradies, part\u00ec per Vienna, per procurarsi il nostoc, un'alga che pu\u00f2 restare viva all'infinito, seccare e poi riprendere volume in acqua, che rappresentava per lui lo spirito del mondo, l'immagine del \u201cfluido universale\u201d&gt; (il termine era stato coniato da Paracelso nel XVI secolo). Durante il viaggio incontr\u00f2 una zingara, Kamilla Farkas, che gli volle predire il futuro: si dice che seppe cos\u00ec della malattia di cui avrebbe sofferto e la data stessa della sua morte.\nGiunse a Vienna e vi incontr\u00f2 il suo vecchio amico Rudolf Stupfel con il quale trascorse un'intera giornata ed il mattino seguente si rec\u00f2 da Maria Teresa Paradies. Ci fu una conversazione di cortesia e poi Mesmer si conged\u00f2. Nel giardino della Paradies raccolse il nostoc e fece ritorno a Sciaffusa dove prepar\u00f2 la materia, poi dissemin\u00f2 l'alga in fondo al viale presso un muro umido. Si diresse, poi, a Frauenfeld dove il suo fedele compagno di una vita, Anton, era morente. Rimase al suo capezzale, gli somministr\u00f2 l'elisir cercando di guarirlo, ma senza esito.\nIl trasferimento a Meersburg e la morte.\nLasci\u00f2 la casa padronale di Frauenfeld e si stabil\u00ec definitivamente a Meersburg. Qui leggeva molti libri e riviste dalle quali apprendeva con soddisfazione che il suo magnetismo animale, passato di moda in Francia, prosperava altrove. A Berlino nel 1811, venne istituita una cattedra di magnetismo animale il cui titolare era Wolfart, che invit\u00f2 ufficialmente Mesmer a tenere una conferenza. Il dottore, per\u00f2, rifiut\u00f2 per problemi di salute, ma accett\u00f2 di ricevere una delegazione presieduta da Wolfart stesso. Tra i due nacque una profonda amicizia e Mesmer gli fece alcune confidenze: si accontentava di aver saputo aprire una nuova strada nella speranza che qualcuno in futuro potesse fare meglio di lui. Gli lasci\u00f2 anche le sue ultime volont\u00e0 per le esequie e disegn\u00f2 la pietra tombale ed i simboli che vi dovevano essere incisi.\nUna mattina arriv\u00f2 la serva che si occupava dei suoi canarini per avvertirlo che erano morti durante la notte: Mesmer impallid\u00ec perch\u00e9 la profezia della zingara si stava realizzando. Questa gli aveva predetto la malattia e la morte a ottant'anni quando non avrebbe pi\u00f9 potuto udire il canto degli uccelli. I canarini erano stati acquistati proprio il giorno del suo ottantesimo compleanno. Allora si mise a letto, fece chiamare un seminarista e gli fece suonare la glassarmonica giorno e notte. Il 1\u00ba marzo ebbe un attacco di apoplessia che gli paralizz\u00f2 tutto il lato destro, ma il giovane abate continu\u00f2 a suonare fino alle otto del mattino del 5 marzo 1815, quando Mesmer esal\u00f2 l'ultimo respiro.\nLe teorie.\nMesmer si interessava di scienze naturali, ma anche di alchimia e di esoterismo e, alla luce dell'Illuminismo, cerc\u00f2 di dare un indirizzo razionale alle pratiche esorcistiche e mistiche.\nTent\u00f2 dapprima di trovare terapie basate sul magnetismo minerale, applicando ferro calamitato sui pazienti. Si convinse dell'esistenza di una forza, o \"fluido\", che si sprigionava direttamente dall'organismo umano, capace di agire sugli altri organismi.\nPropose quindi una terapia, detta mesmerismo, basata su quattro principi fondamentali:\nElabor\u00f2 un metodo di cura, in un primo tempo costituito dalla semplice applicazione di magneti sulle parti del corpo da curare e successivamente sviluppato con molte varianti, tra cui l'imposizione di mani irraggianti \"energie benefiche\", bagni collettivi in grandi tinozze contenenti \"acque magnetizzate\" e induzione di stati di coscienza alterati, che egli chiamava \"sonnambulismo artificiale\", e che possono essere considerati precursori dell'Ipnosi.\nLa glassarmonica.\nMesmer era appassionato dal suono della cosiddetta glassarmonica, uno strumento musicale costituito da coppe in vetro di diverse dimensioni, come scrive nel 1773 Leopold Mozart, padre di Wolfgang Amadeus, in una lettera indirizzata alla moglie Anna Maria, dopo una serata trascorsa presso la casa del medico. Giunse persino a usarla in trattamenti post-terapeutici volti a rilassare il paziente.\nQuesta passione di Mesmer costitu\u00ec un ulteriore argomento di critica alle sue teorie, per le quali veniva accusato di ciarlataneria. I suoi detrattori sostenevano che la musica vibrata prodotta dalla glassarmonica aveva il solo effetto di innervosire e logorare il paziente e che il piombo contenuto nel vetro dello strumento, continuamente sfiorato dalle dita del suonatore, ne provocava la malattia.\nEntusiasta di questo strumento, che aveva sentito suonare da Mesmer, fu il generale La Fayette e convinse Benjamin Franklin a costruirne una.\nMesmer in letteratura.\nUna testimonianza dell'interesse che il mesmerismo suscit\u00f2 all'epoca per lungo tempo \u00e8 rappresentata dal racconto di Edgar Allan Poe \"The Facts in the Case of M. Valdemar\" (\"La verit\u00e0 sul caso del signor Valdemar\"), uscito nel dicembre del 1845 sul \"The American Review\". Avendo percepito che il racconto era stato ritenuto autentico dalla stragrande maggioranza dei lettori, l'autore si ritenne in obbligo di precisare pubblicamente che i fatti narrati erano pura invenzione.\nStefan Zweig scrisse una sua biografia nella raccolta \"L'anima che guarisce\". Georges Ivanovi\u010d Gurdjieff approfond\u00ec la questione attraverso le sue opere e le sue numerose conferenze.\nMesmer compare come personaggio con un ruolo fondamentale nel romanzo dei Wu Ming \"L'armata dei sonnambuli, \"uscito nel 2014, che tratta del mesmerismo nel contesto della Rivoluzione Francese.\nMesmer nel cinema.\n\"Mesmer\" \u00e8 un film-TV biografico del 1994, tratto da un racconto di Dennis Potter, diretto da Roger Spottiswoode e interpretato, nel ruolo di Franz Anton Mesmer, da Alan Rickman. Si tratta di una coproduzione austro-anglo-germano-canadese non trasmessa in Italia."}
{"id": "93454", "revid": "116883839", "url": "https://it.wikipedia.org/wiki?curid=93454", "title": "Coprinus micaceus", "text": "Coprinus micaceus (Bull.) Fr., Epicrisis systematis mycologici (Uppsala): 247 (1838) [1836]\nIl Coprinus micaceus \u00e8 un fungo invernale-primaverile assai diffuso, anche nei parchi urbani.\n\u00c8 una specie che cresce con grande rapidit\u00e0 ed altrettanto rapidamente sparisce per via della carne esigua ed altamente deperibile (diventa deliquescente anche in meno di 24 ore).\nDescrizione della specie.\nCappello.\nPrima cilindrico, poi campanulato espanso, con strie e fessure radiali, di colore da biancastro a giallastro, infine con sfumatura violacea.\n\u00c8 spesso ricoperto da granelli piuttosto fini, simili a granelli di zucchero.\nGambo.\nBianco, cilindrico, liscio, vuoto.\nLamelle.\nFitte, da bianche a nere deliquescenti non aderenti al gambo.\nCarne.\nSottile, biancastra, inodore, presto deliquescente come la maggior parte delle specie del genere Coprinus.\nSpore.\nBrune in massa.\nHabitat.\nNormalmente in grandi colonie alla base di alberi o in prossimit\u00e0 di ceppaie, anche pi\u00f9 in alto su tronchi, anche nei parchi urbani, dalla primavera all'autunno.\nCommestibilit\u00e0.\nCommestibilit\u00e0 non accertata, senza alcun valore alimentare.\nNon \u00e8 una specie tossica ma se viene consumata insieme a bevande alcoliche, si pensa che possa provocare disturbi visivi, palpitazioni, affanno, come buona parte delle specie appartenenti a questo genere (sindrome coprinica).\nEtimologia.\nDal latino \"micare\" = scintillare, per il particolare rivestimento del cappello."}
{"id": "93457", "revid": "9", "url": "https://it.wikipedia.org/wiki?curid=93457", "title": "Papa Nicola I", "text": ""}
{"id": "93458", "revid": "9", "url": "https://it.wikipedia.org/wiki?curid=93458", "title": "Papa Nicola II", "text": ""}
{"id": "93459", "revid": "9", "url": "https://it.wikipedia.org/wiki?curid=93459", "title": "Papa Nicola III", "text": ""}
{"id": "93461", "revid": "9", "url": "https://it.wikipedia.org/wiki?curid=93461", "title": "Papa Nicola IV", "text": ""}
{"id": "93462", "revid": "9", "url": "https://it.wikipedia.org/wiki?curid=93462", "title": "Papa Vittorio I", "text": ""}
{"id": "93463", "revid": "9", "url": "https://it.wikipedia.org/wiki?curid=93463", "title": "Papa Vittorio II", "text": ""}
{"id": "93464", "revid": "9", "url": "https://it.wikipedia.org/wiki?curid=93464", "title": "Papa Vittorio III", "text": ""}
{"id": "93466", "revid": "1745361", "url": "https://it.wikipedia.org/wiki?curid=93466", "title": "Zagreo", "text": "Zagreo (in greco \u0396\u03b1\u03b3\u03c1\u03b5\u03cd\u03c2) fu in origine una divinit\u00e0 agreste e ctonia, probabilmente di derivazione cretese. Il nome significa \"cacciatore di selvaggina\" e, pi\u00f9 precisamente, alluderebbe a un cacciatore che non uccide le sue prede, ma le tiene in vita, per poi dilaniarle nei culti dionisiaci.\nIl suo mito fu al centro della religione orfica.\nMito.\nSecondo il racconto narrato da Nonno di Panopoli nel libro VI delle \"Dionisiache\", Zagreo era figlio di Persefone e Zeus, che si era unito a lei in forma di serpente.\nPer lui Zeus aveva una particolare predilezione e l'aveva destinato a regnare su tutto l'universo.\nI Titani vennero a sapere delle intenzioni di Zeus ed informarono Era, che, gelosa, ordin\u00f2 loro di far sparire il bambino. I Titani lo attirarono con doni (una trottola, un rombo, una palla, uno specchio ed un astragalo), ma Zagreo cerc\u00f2 di fuggire trasformandosi in vari animali, fino a quando, diventato un toro, i Titani lo catturarono, lo fecero a pezzi e lo divorarono.\nAtena riusc\u00ec a strappare alla loro furia il cuore del ragazzo, lo port\u00f2 a Zeus, che lo inghiott\u00ec e lo rese immortale, facendolo rivivere in Dioniso. Le sue ossa furono raccolte e sepolte a Delfi. I Titani, sconfitti, furono fulminati e dalle loro ceneri - o, pi\u00f9 precisamente, dal fumo di esse - nacquero gli uomini.\nInterpretazione.\nIl mito di Zagreo, che possiede evidenti similitudini con quello di Osiride, pu\u00f2 essere interpretato come il simbolo della morte della vegetazione in inverno e della sua rinascita in primavera.\nNei misteri Dioniso \u00e8, infatti, associato alle dee della fertilit\u00e0, Demetra e Persefone, di cui sarebbe figlio Zagreo.\nIl mito orfico si basa sulla concezione arcaica della colpa ereditaria.\nSecondo l'orfismo, infatti, l'umanit\u00e0 parteciperebbe della natura malvagia dei Titani e di quella divina di Zagreo. L'elaborazione orfica in chiave escatologica e soteriologica trova nella purificazione e nelle pratiche rituali il mezzo attraverso cui l'anima pu\u00f2 ricongiungersi con il divino."}
{"id": "93467", "revid": "110157", "url": "https://it.wikipedia.org/wiki?curid=93467", "title": "Engelberg", "text": "Engelberg (toponimo tedesco; ) \u00e8 un comune svizzero di 4\u00a0258 abitanti nel Canton Obvaldo.\nSport.\nStazione sciistica parte del comprensorio sciistico del Titlis attiva sia nello sci alpino sia nello sci nordico, \u00e8 attrezzata con i trampolini per il salto con gli sci Klein- e Gross-Titlis-Schanze. Ha ospitato i Campionati mondiali di sci alpino 1938 e parte dei Campionati mondiali di sci nordico 1984, oltre a numerose tappe della Coppa del Mondo di salto con gli sci e ad alcune della Coppa del Mondo di sci di fondo."}
{"id": "93468", "revid": "73560", "url": "https://it.wikipedia.org/wiki?curid=93468", "title": "SS Lazio", "text": ""}
{"id": "93470", "revid": "1223843", "url": "https://it.wikipedia.org/wiki?curid=93470", "title": "La falce", "text": "La falce \u00e8 un'opera lirica composta da Alfredo Catalani nel 1875 su libretto di Arrigo Boito. Essa fu composta nel 1875 da Catalani come saggio finale per il diploma al Conservatorio di Milano. Il giovane musicista diresse personalmente l'opera il 19 luglio 1875 in occasione dei saggi di fine anno. Nonostante La Falce debba molto all'opera verdiana, Catalani inserisce nella partitura elementi di contrasto con la tradizione, ad esempio rinunciando a cesure tra i vari numeri della partitura e aspirando alla \"melodia infinita\" di Richard Wagner. Particolarmente apprezzato dalla critica fu il \"prologo sinfonico\" all'inizio dell'opera, tanto che venne in seguito eseguito pi\u00f9 volte come pezzo a s\u00e9 stante nelle societ\u00e0 di concerto. L'opera segn\u00f2 anche l'inizio della collaborazione tra Catalani e la casa editrice Lucca, protettrice dei musicisti \u2018rivoluzionari\u2019 dell\u2019epoca e vicini alla poetica dell'opera wagneriana.\nTrama.\nL'opera si apre con un \"Prologo sinfonico\" che descrive la battaglia dei pozzi di Bedr (anno 623). In un paesaggio senza vita e desolato, avviene l'incontro e l'innamoramento tra Zohra, giovane araba la cui famiglia \u00e8 stata distrutta nella suddetta battaglia, e il giovane falciatore Seid che essa scambia per la morte. L'opera finisce con lo svelamento dell'identit\u00e0 di Seid e il riconoscimento della falce (che taglia il grano) come simbolo di vita."}
{"id": "93471", "revid": "119845857", "url": "https://it.wikipedia.org/wiki?curid=93471", "title": "Arte generativa", "text": "Il termine Arte generativa si riferisce al concetto di \u201c\"Arte che genera arte\"\u201d dove, l'opera artistica, \u00e8 il prodotto di un sistema autonomo in grado di determinare le caratteristiche (forme, suoni, colori, ecc.) di un'opera che altrimenti richiederebbe decisioni prese direttamente dall'artista.\nIn alcuni casi, l'artista essere umano, pu\u00f2 concepire che l'opera finita sia rappresentativa della sua idea artistica, in altri casi \u00e8 il sistema autonomo ad assumere totalmente il ruolo di creatore. Opere d'Arte generativa possono essere create attraverso sistemi meccanici, robotici, informatici, chimici, di randomizzazione ed altro.\n\"-nel campo digitale-\" l'Arte generativa muove i primi passi a partire dagli anni ottanta e nasce da una limitata interazione fra uomo e macchina data dall'uso di software-idea (generativo) o dall'impiego di modelli matematici che consentono la realizzazione di opere d'arte, visuali, architettoniche, letterarie o musicali, partendo da un'idea che non sia esclusivamente quella umana.\nGrazie a questi programmi \u00e8 possibile creare da forme semplici, strutture sempre pi\u00f9 complesse e diverse consacrandole come uniche nella sfera dell'individualit\u00e0. Una raccolta di articoli e lavori di Arte Generativa \u00e8 nel sito www.generativeart.com, sito del convegno - festival annuale di Arte Generativa.\nIn questa direzione opera il celebre Ward Adrian, autore di software generativi di elevata qualit\u00e0 come dimostra la sua opera intitolata \"Signwave Autoillustrator\", un software semi-autonomo che ha lo scopo di creare disegni di grafica vettoriale.\nSempre nel campo della grafica e del \"design\" stampato ed elettronico, opera anche il gruppo svizzero dei Buro Destruct.\nQuesto gruppo dopo aver esaminato il design elvetico degli anni sessanta, ne ha estrapolate le regole fondamentali codificandole in BDD ossia un software (per entrambe le piattaforme macOS e Microsoft Windows) che crea combinazioni di forme sempre nuove e distinte adatte per essere usate come loghi e pattern in coerenti ed organiche combinazioni cromatiche.\nL'azione del gruppo svizzero risulta molto interessante se considerato il processo di codificazione in formule di uno stile riconosciuto storicamente, creando una serie di regole di riproduzione concettuale.\nInvece verso la creazione collaborativa si sposta l'attenzione della ricercatrice Elisa Giaccardi che prendendo spunto dal progetto Generatore Poietico di Olivier Auber, utilizza il web come luogo di incontro fra utenti che sperimentano la creazione di un'immagine collettiva attraverso la rete.\nAnche un gruppo di ricercatori del Politecnico di Milano capitanati dal Prof. Celestino Soddu, implementano e sperimentano le potenzialit\u00e0 dei software generativi. I primi software generativi di C. Soddu che generano modelli tridimensionali di citt\u00e0 medievali Italiane sempre diverse sono del 1987.\nSecondo Soddu l'idea-processo genera una dilatazione sorprendente ed infinita della creativit\u00e0 attraverso espressioni plurime e aperte dell'idea generante stessa.\nIl progetto generativo portato avanti dal Politecnico di Milano, nasce dalla volont\u00e0 di indagare ed ampliare i campi della creativit\u00e0 umana non conseguibili ai giorni nostri senza l'utilizzo di strumenti informatici.\nIn questa chiave si attua un processo a catena in cui l'arte viene espressa dalla creazione del generatore, dalle creazioni fatte dal generatore stesso e dalle opere che quelle creazioni possono far nascere tenendo sempre presente che l'idea \u00e8 processo.\nLavori.\nPietro Grossi, il pioniere della computer music, dal 1986 produce computer grafica, scrivendo programmi che generano processi autonomi, che creano immagini sullo schermo, assolutamente imprevedibili e irrepetibili, elaborando il concetto di \"HomeArt\" \u201carte creata da e per se stessi, estemporanea effimera, oltre la sfera del giudizio altrui\u201d.\n\"Goldberg's Variations\" \u00e8 un esempio di arte auto-generativa. Il software \"autom@tedVisualMusiC\",\ncreato da Sergio Maltagliati compositore, programmatore e artista italiano, attivo nel campo dell'arte digitale e computer music, genera, partendo da una semplice cellula, molteplici e complesse variazioni musicali e visive. Le immagini, create in relazione a precise corrispondenze suono/segno/colore, seguono il mutare delle note e sono visualizzate attraverso il programma \"autom@tedVisualMusiC\".\nIl codice di programmazione viene scritto sulla base e sulle esperienze dei programmi realizzati da Pietro Grossi negli anni '80 nel linguaggio BBC BASIC con computer Acorn Archimedes, una programmazione solo apparentemente senza logica, affidata ad una casualit\u00e0, che pone l'artista in una situazione di controllare i processi creativi nella misura desiderata. Il risultato ottenuto \u00e8 un programma automatico e generativo che, partendo da una semplice sequenza sonoro-visuale, genera innumerevoli e infinite variazioni, dove anche l'ascoltatore-fruitore ha un ruolo predominante: la superficie dell'immagine genera dei campioni differenti di colore e di musica, facendo scorrere liberamente il mouse sulle immagini."}
{"id": "93474", "revid": "287204", "url": "https://it.wikipedia.org/wiki?curid=93474", "title": "Gruppo di galassie", "text": "Un gruppo di galassie (in inglese \"galaxy group\", da cui GrG) \u00e8 un aggregato di galassie composto da 50 (o meno) membri tenuti insieme dalla gravit\u00e0; ciascuno dei membri \u00e8 luminoso tanto quanto la Via Lattea (circa 1010 volte la luminosit\u00e0 del Sole); gli insiemi di galassie pi\u00f9 grandi dei gruppi sono detti ammassi di galassie. I gruppi e ammassi di galassie possono ancora raggrupparsi assieme per formare superammassi di galassie.\nLa galassia della Via Lattea fa parte del gruppo di galassie chiamato Gruppo Locale.\nCaratteristiche.\nI gruppi sono gli aggregati pi\u00f9 minuti. Tipicamente contengono non pi\u00f9 di 50 galassie in un diametro di 1 o (megaparsec). La massa totale \u00e8 di circa 1013 masse solari. La differenza di velocit\u00e0 tra le galassie \u00e8 di circa . Tuttavia, questa definizione d\u00e0 solo una linea guida, perch\u00e9 anche sistemi di galassie pi\u00f9 grandi e massivi sono talvolta classificati come gruppi di galassie.\nI gruppi sono le strutture di galassie pi\u00f9 comuni dell'universo e comprendono almeno la met\u00e0 delle galassie nell'universo locale. I gruppi hanno un range di masse che va da quelle di galassie ellittiche molto grandi a quelle di ammassi di galassie. Nell'universo locale, circa la met\u00e0 dei gruppi esibiscono emissioni diffuse di raggi X dai loro mezzi intra-ammasso. Pare che quelli che emettono raggi X contengano delle galassie del tipo iniziale. Le emissioni diffuse di raggi X provengono da zone dentro il 10-50% pi\u00f9 interno del raggio viriale dei gruppi, generalmente da 50 a .\nTipi.\nCi sono molti sottotipi di gruppi.\nGruppi compatti.\nUn \"gruppo compatto\" consiste di un piccolo numero di galassie, tipicamente intorno a cinque, situate in prossimit\u00e0 l'una dell'altra e relativamente isolate dalle altre galassie. Il primo gruppo compatto ad essere stato scoperto \u00e8 il Quintetto di Stephan, nel 1877. Per Quintetto di Stephan si intende un gruppo compatto di quattro galassie pi\u00f9 una galassia isolata ma che dalla Terra risulta casualmente sovrapposta alle altre quattro. Quintetto \u00e8 il termine che indica proprio un gruppo compatto di quattro galassie pi\u00f9 una quinta isolata in primo piano. L'astronomo Paul Hickson cre\u00f2 un catalogo di tali gruppi nel 1982, il Hickson Compact Group.\nI gruppi compatti rendono evidente l'effetto della materia oscura, siccome la massa visibile \u00e8 di gran lunga minore di quella necessaria per tenere insieme le galassie con la forza di gravit\u00e0. I gruppi compatti sono inoltre instabili dinamicamente in intervalli temporali confrontabili con il tempo di Hubble, cos\u00ec mostrando che le galassie si evolvono con l'unione, nella scala temporale dell'et\u00e0 dell'universo.\nGruppi fossili.\nSi ritiene che i gruppi, o ammassi, fossili siano il risultato di una fusione di galassie all'interno di un gruppo normale di galassie, e che si lascia dietro l'alone di raggi X del gruppo progenitore. Le galassie all'interno di un gruppo interagiscono e si fondono tra loro. Il processo fisico che sta alla base dell'unione di galassie \u00e8 l'attrito di Chandrasekhar. Le scale temporali per l'attrito di Chandrasekhar sulle galassie luminose (o L*) suggeriscono che i gruppi fossili siano sistemi vecchi e indisturbati che hanno attratto a s\u00e9 poche galassie L* dal loro iniziale collasso. I gruppi fossili sono per questo motivo un importante laboratorio per studiare la formazione e l'evoluzione di galassie e il mezzo intra-gruppo in un sistema isolato. I gruppi fossili potrebbero ancora contenere delle galassie nane non unite, ma i membri pi\u00f9 massivi si sono condensati nella galassia centrale.\nIl gruppo fossile pi\u00f9 vicino alla Via Lattea \u00e8 NGC 6482, una galassia ellittica distante circa 180 milioni di anni luce nella costellazione di Ercole.\nProto-gruppi.\nI \"proto-gruppi\" sono gruppi in fase di formazione. Sono una forma pi\u00f9 piccola di protoammassi. Contengono galassie e protogalassie inserite in aloni di materia oscura che sono nel processo di fondersi in gruppi di singoli aloni di materia oscura."}
{"id": "93476", "revid": "110157", "url": "https://it.wikipedia.org/wiki?curid=93476", "title": "Isenthal", "text": "Isenthal (toponimo tedesco) \u00e8 un comune svizzero di 503 abitanti del Canton Uri.\nGeografia fisica.\nIsenthal si affaccia sul lago dei Quattro Cantoni ed \u00e8 collegato a Engelberg (Canton Obvaldo) attraverso il passo Rot Gr\u00e4tli.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "93478", "revid": "113473418", "url": "https://it.wikipedia.org/wiki?curid=93478", "title": "Seedorf", "text": ""}
{"id": "93481", "revid": "4", "url": "https://it.wikipedia.org/wiki?curid=93481", "title": "Giganotosauro", "text": ""}
{"id": "93485", "revid": "767487", "url": "https://it.wikipedia.org/wiki?curid=93485", "title": "Seedorf (Uri)", "text": "Seedorf (toponimo tedesco) \u00e8 un comune svizzero di 1\u00a0794 abitanti del Canton Uri.\nGeografia fisica.\nSeedorf si affaccia sul lago dei Quattro Cantoni.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1799 con Bauen):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "93486", "revid": "830939", "url": "https://it.wikipedia.org/wiki?curid=93486", "title": "Edmond Nicolas Laguerre", "text": "Biografia.\nLaguerre fin dalla giovinezza ha una salute cagionevole che ostacola le sue attivit\u00e0. Entra all'\u00c9cole Polytechnique di Parigi nel 1852 e ottiene una laurea nel 1854. A questo punto sceglie la carriera militare e dal 1854 al 1864 come ufficiale di artiglieria viene distaccato a Mutzig, vicino a Strasburgo, presso una fabbrica di armamenti. In questo periodo riesce a continuare studi matematici e nel 1864 riesce a tornare come tutore all'\u00c9cole Polytechnique; qui rimane quasi fino alla morte. Anche grazie all'appoggio di Joseph Bertrand, viene eletto all'Academie des Sciences e nel 1883 ottiene la cattedra di Fisica matematica al Coll\u00e8ge de France. Nel 1886 per\u00f2 la sua cattiva salute lo induce a dimettersi e a ritirarsi a Bar-le-Duc; qui muore solo sei mesi pi\u00f9 tardi.\nLaguerre ha scritto 140 memorie che sono state pubblicate sui migliori periodici del suo tempo. I suoi migliori risultati hanno riguardato vari aspetti della geometria e dell'analisi. Egli per\u00f2 viene ricordato soprattutto per l'introduzione dei polinomi che portano il suo nome.\nLe sue opere complete sono state pubblicate in due volumi del 1898 e nel 1905, a cura di Charles Hermite, Henri Poincar\u00e9 ed Eug\u00e8ne Rouch\u00e9."}
{"id": "93488", "revid": "439868", "url": "https://it.wikipedia.org/wiki?curid=93488", "title": "Wassen", "text": "Wassen (toponimo tedesco) \u00e8 un comune svizzero di 441 abitanti del Canton Uri.\nGeografia fisica.\nPiccolo borgo dal territorio e dalle attivit\u00e0 tipicamente montane, Wassen \u00e8 posto nell'alta valle del fiume Reuss, sulle Alpi Urane, a una quota di 930\u00a0m\u00a0s.l.m.\nStoria.\nDal suo territorio nel 1875 \u00e8 stata scorporata la localit\u00e0 di G\u00f6schenen, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa Ferrovia del Gottardo attraversa Wassen con due gallerie elicoidali (nelle Gole della Biaschina), che formano uno dei pi\u00f9 noti punti panoramici della linea, dal quale \u00e8 possibile osservare il luogo di culto da tre differenti prospettive. Per superare il dislivello la linea percorre due tornanti in direzione opposta, posti entrambi in galleria, dando visione del paese da tre prospettive differenti. Una dall'alto, poi a livello del paese, dove il treno attraversa la piccola stazione rivolto nella direzione opposta a quella in cui sta effettivamente procedendo e infine dal basso, nel fondovalle, in cui la linea percorre una lunga ed ampia curva seguendo la riva del fiume Reuss.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "93493", "revid": "9", "url": "https://it.wikipedia.org/wiki?curid=93493", "title": "Papa Cosimo", "text": ""}
{"id": "93500", "revid": "419370", "url": "https://it.wikipedia.org/wiki?curid=93500", "title": "Amicus certus in re incerta cernitur", "text": "Amicus certus in re incerta cernitur (lett. \"L'amico certo si riconosce nella sorte incerta\", ovvero \"Il vero amico si riconosce nei momenti difficili\") \u00e8 una frase latina del poeta Ennio (fr. 210 Vahlen), proveniente dalla sua tragedia \u00c8cuba, a noi non pervenuta. \u00c8 citata da Cicerone nel \"De amicitia\" (17, 64).\nNella massima, di tono proverbiale e sentenzioso, si notino gli effetti sonori prodotti dall'allitterazione e dalla paronomasia, ricercati giochi fonici caratteristici della poesia enniana."}
{"id": "93501", "revid": "125607733", "url": "https://it.wikipedia.org/wiki?curid=93501", "title": "Partito d'Azione", "text": "Il Partito d'Azione (PdA) \u00e8 stato un partito politico italiano di centro-sinistra fondato nel 1942.\nTrasse il nome dall'omonimo partito fondato da Giuseppe Mazzini nel 1853 e scioltosi nel 1867, che aveva avuto tra i suoi obiettivi le elezioni a suffragio universale, la libert\u00e0 di stampa e di pensiero, la responsabilizzazione dei governi nei confronti del popolo. Venne ricostituito il 4 giugno 1942 nell'abitazione romana di Federico Comandini. Ebbe vita breve e si sciolse nel 1947. I suoi membri furono chiamati \"azionisti\" e il suo organo ufficiale era \"L'Italia libera\".\nStoria.\nLa nascita e i \"sette punti\".\nIl Partito d'Azione mazziniano aveva sostenuto le campagne di Garibaldi per l'Unit\u00e0 d'Italia ma si sciolse in seguito alle sconfitte sull'Aspromonte (1862) e a Mentana (1867). I membri del partito, dopo lo scioglimento, confluirono nell'estrema sinistra di Agostino Bertani e Felice Cavallotti. Il pensiero mazziniano fu in seguito fonte d'ispirazione del Partito Repubblicano Italiano (1895), del movimento politico Giustizia e Libert\u00e0 di Carlo Rosselli (1929) e del Partito d'Azione del 1942.\nDopo i primi insuccessi militari della seconda guerra mondiale e il conseguente indebolimento del regime fascista, in Italia, alcuni oppositori democratici di ideologia repubblicana sentirono l'esigenza di costituire un nuovo soggetto politico, essendo stata trasferita all'estero l'organizzazione dei principali partiti di sinistra (PRI, PSI e PCI). Alcune di queste personalit\u00e0 erano di estrazione liberal democratica come Ugo La Malfa, Piero Calamandrei, Adolfo Tino e Mario Bracci, altre del mondo progressista e radicale come Guido Dorso, Tommaso Fiore, Luigi Salvatorelli, Adolfo Omodeo, oltre ai liberalsocialisti di Guido Calogero, Norberto Bobbio e Tristano Codignola. L'elaborazione politica di quest'ultimi si era sviluppata in via del tutto autonoma da quella di Giustizia e Libert\u00e0 e la loro aggregazione fu una scelta tattica del gruppo di La Malfa e Adolfo Tino.\nIl 4 giugno 1942 si costitu\u00ec clandestinamente Il Partito d'Azione, nella casa romana del repubblicano Federico Comandini, alla presenza di suo cognato Guido Calogero, di Ugo La Malfa, Mario Vinciguerra, Edoardo Volterra, Franco Mercurelli, il perugino Vittorio Albasini Scrosati, Alberto Damiani e di due delegati per l'Italia meridionale e la Sicilia. La Malfa illustr\u00f2 ai presenti un programma in sette punti, il cui testo programmatico era stato gi\u00e0 approvato in una riunione propedeutica a Milano, sette giorni prima, presenti gli stessi Vinciguerra, Albasini Scrosati e Damiani, nonch\u00e9 i delegati per Torino, Vicenza, Parma, Bergamo, Genova e Roma stessa.\nI \"sette punti\" contenevano indicazioni di massima per un futuro ordinamento riformatore:\nContrario alla pregiudiziale repubblicana contenuta nel primo punto, il liberale Leone Cattani abbandon\u00f2 la riunione, rifiutando di aderire.\nLa confluenza di Giustizia e Libert\u00e0 nel Partito d'Azione.\nGiustizia e Libert\u00e0 era un movimento antifascista, fondato a Parigi nel 1929, dai fratelli Carlo e Nello Rosselli, Emilio Lussu e Alberto Tarchiani, con l'intenzione di riunire tutto l'antifascismo non comunista e non cattolico, che si era rifugiato ed organizzato prevalentemente in Francia. Il movimento ebbe numerose adesioni clandestine anche in Italia ma aveva subito dure persecuzioni da parte della polizia e dell'OVRA; gli stessi fratelli Rosselli furono uccisi dai sicari di un movimento francese filofascista nel 1937.\nTra i primi militanti di Giustizia e Libert\u00e0 che aderirono al Pd'A vi furono Riccardo Bauer e Francesco Fancello, dal confino di Ventotene. Ivi, altri tre confinati, il \"giellino\" Ernesto Rossi, il socialista Eugenio Colorni e il comunista dissidente Altiero Spinelli rielaborarono il settimo punto del programma del PdA, concernente il federalismo europeo e redassero il Manifesto di Ventotene (1943).\nCon la caduta di Mussolini (25 luglio 1943), i militanti all'estero di Giustizia e Libert\u00e0 rientrarono progressivamente in Patria e confluirono nel nuovo partito. Il loro principale esponente, Emilio Lussu, rientr\u00f2 il 15 agosto e fu subito inserito negli organismi di vertice del Partito d'Azione. Tale operazione fu una precisa scelta politica del gruppo dirigente azionista, in particolare di Ugo La Malfa.\nErnesto Rossi ader\u00ec al P.d'A. dopo un convegno a Milano, tenutosi tra il 27 e il 28 agosto, mentre Altiero Spinelli attese ancora alcuni mesi (dic. 1943). Silvio Trentin giunse in Italia il 6 settembre e fu subito investito della direzione veneta del Partito d'Azione. L'8 ottobre rientr\u00f2 dall'esilio messicano Leo Valiani, il quale, nel gennaio 1944, fu nominato segretario del Pd'A Alta Italia e poi rappresentante del partito in seno al Comitato di Liberazione Nazionale dell'Alta Italia (CLNAI).\nIl 29 ottobre 1943, Emilio Lussu scrisse al \u201ccentro meridionale del Partito d'Azione\u201d che mai il partito avrebbe collaborato con Badoglio e con la monarchia e di non preoccuparsi che GL scomparisse, perch\u00e9 \u201cGL e PdA sono la stessa cosa e sarebbe fuori luogo ora far questione di denominazione\u201d. Oltre a Lussu, Rossi, Valiani e Trentin, entrarono nel P.d'A. anche Alberto Tarchiani e Alberto Cianca (per ricordare solo gli esponenti principali).\nLa Resistenza.\nDurante la guerra partigiana, il Partito d'Azione fu attivo nell'organizzazione di formazioni partigiane, quali le brigate Giustizia e Libert\u00e0. Numericamente, le formazioni GL (dette \"gielline\" o \"gielliste\") erano seconde soltanto a quelle \"garibaldine\", riconducibili al Partito Comunista. I partigiani giellini si riconoscevano per i fazzoletti di colore verde. Tra costoro - tutti facenti parte del Partito d'Azione - si possono ricordare Ferruccio Parri, Antonio Giuriolo e Riccardo Lombardi.\nIl convegno semiclandestino che si tenne a Firenze il 5 settembre 1943 vide il palesarsi di differenze ideologiche tra liberal-democratici e filo-socialisti. In tale occasione, Ferruccio Parri sostenne la necessit\u00e0 di organizzare una lotta popolare armata contro le divisioni tedesche che stavano calando sempre pi\u00f9 agguerrite attraverso il confine del Brennero e fu nominato dai convenuti responsabile militare per il Nord-Italia, mentre Riccardo Bauer lo fu per il Centro-Sud. Nell'esecutivo del partito furono eletti Ugo La Malfa, Riccardo Bauer, Francesco Fancello, Manlio Rossi Doria e Oronzo Reale.\nQuattro giorni dopo, il 9 settembre alle ore 16.30, mentre era in corso la battaglia per la difesa della Capitale dall'esercito tedesco, a Roma, in via Carlo Poma, il partito, rappresentato da Ugo La Malfa e da Sergio Fenoaltea, prese parte alla fondazione del CLN - Comitato di Liberazione Nazionale, con la presenza di Pietro Nenni per il PSIUP, Giorgio Amendola per il PCI, Alcide De Gasperi per la Democrazia Cristiana, Meuccio Ruini per Democrazia del Lavoro e Alessandro Casati per i liberali. Parri sar\u00e0 nominato comandante militare unico della Resistenza dal Comitato di Liberazione Nazionale (CLN).\nAi primi di novembre del 1943 Parri, Valiani, Egidio Reale, Alberto Damiani, Gigino Battisti e Adolfo Tino si incontrarono in Svizzera con i rappresentanti alleati Allen Dulles e John McCaffery per stringere accordi sullo sviluppo del movimento avviato in Italia. In tale sede, Parri si fece portavoce dell'idea mazziniana della guerra per bande sostenute dal popolo.\nIl Comitato di Liberazione Nazionale Alta Italia (CLNAI) fu costituito nel dicembre del 1943, confermando a Ferruccio Parri l'incarico della responsabilit\u00e0 militare; contemporaneamente, il partito lo conferm\u00f2 nel comando delle formazioni GL.\nRiallacciandosi alla tradizione volontaristica mazziniana, Ferruccio Parri propugn\u00f2 sin dall'inizio l'idea di un \"esercito di popolo\", come modello organizzativo delle Brigate GL: si trattava \u2013 secondo il comandante piemontese \u2013 di ricostituire l'esercito disciolto l'8 settembre, trasformandolo con l'innesto di volontari civili e su base democratica; un esercito inteso come apparato militare di un governo nazionale e sovrano e non come strumento di guerriglia clandestina. Per tale motivo, inizialmente, Parri evit\u00f2 ogni separazione tra l'organico del Partito d'Azione e quello dell'organismo unitario (il CLNAI) di cui era responsabile, ritenendosi il capo militare di tutto il movimento partigiano e non solo delle formazioni del suo partito.\nTale concezione fu ben presto superata dall'esigenza del Partito d'Azione di costituire un raggruppamento nazionale, dotato di un centro dirigente rappresentativo del partito stesso, articolato per comandi regionali o territoriali. Un modello organizzativo in tal senso fu deciso il 31 ottobre 1943 a Torre Pellice, in una riunione tra Parri e Valiani; la decisione fu ratificata e resa operativa il 14 febbraio 1944 dal comitato esecutivo per l'Alta Italia del Partito d'Azione.\nA Roma, le squadre cittadine GL subirono subito arresti e perdite notevoli. Il 5 febbraio, per le percosse subite, mor\u00ec in carcere Leone Ginzburg, redattore del foglio clandestino \"L'Italia Libera\". Il 24 marzo, alle Fosse Ardeatine, ben 57 furono i caduti appartenenti al Partito d'Azione, tra i quali Pilo Albertelli, Ugo Baglivo e Domenico Ricci.\nIl 9 giugno 1944 fu costituito a Milano il Corpo Volontari della Libert\u00e0; il successivo 7 dicembre fu firmato un accordo tra i delegati del CLN Alta Italia (CLNAI) e gli Alleati, noto come \u00abProtocolli di Roma\u00bb, che sanc\u00ec il riconoscimento formale da parte alleata dell'organizzazione unitaria delle formazioni partigiane. L'accordo trasform\u00f2 definitivamente le forze partigiane in un corpo armato sottoposto ad un comando militare supremo con a capo Raffaele Cadorna, generale dell'esercito regolare italiano e Ferruccio Parri vicecomandante.\nLa questione istituzionale e la Presidenza del Consiglio di Ferruccio Parri.\nAl Congresso di Firenze del 5 settembre 1943, Parri aveva presentato una mozione che subordinava la collaborazione governativa del PdA all'abdicazione di Vittorio Emanuele III a favore dell'omonimo nipote minorenne, con Badoglio titolare di un ministero militare. La mozione venne respinta, su impulso di Lussu e La Malfa, contrari a qualsiasi collaborazione con la dinastia Savoia.\nLa proposta fu ripresa, con la modifica di prevedere l'incarico di reggenza a favore del maresciallo Badoglio, da parte di Carlo Sforza, quando questi fu \"sondato\" dal ministro della Real Casa Pietro d'Acquarone, sulla sua disponibilit\u00e0 a succedere a Badoglio nella carica di Capo del Governo. Sforza, antifascista della prima ora, era appena rientrato dall'esilio, prima in Francia e poi negli Stati Uniti, dove era stato strettamente a contatto con Alberto Tarchiani e, pur non aderendo ufficialmente al Partito d'Azione, ne divenne il riferimento per quanto riguarda la politica estera. Gi\u00e0 nella seconda met\u00e0 del 1942, infatti, Sforza era stato destinatario di un documento preparato da La Malfa - che l'esule ebbe cura di far pubblicare sul New York Times - dove si tentava di mettere in guardia l'opinione pubblica statunitense sui doppi fini politici della monarchia.\nNel frattempo, nei territori appena liberati dagli alleati, aderirono anche il demoliberale sardo Mario Berlinguer e il napoletano Francesco De Martino gi\u00e0 facente parte di un gruppo denominato \"Centro meridionale\". Al Congresso dei rappresentanti del PdA dell'Italia meridionale, tenutosi a Napoli tra i 18 e il 20 dicembre 1943, i delegati si pronunciarono favorevolmente all'abdicazione del re in favore del nipote minorenne e all'insediamento di un governo su base interpartitica.\nAl successivo Congresso di Bari delle forze antifasciste (28 - 29 gennaio 1944), dove il PdA presentava la delegazione pi\u00f9 folta, i partecipanti delegarono Carlo Sforza e Benedetto Croce a trattare con la monarchia su tali basi (abdicazione del re e governo su base interpartitica). Tuttavia, di fronte al rifiuto del re ad abdicare, i due delegati fecero propria la mediazione di Enrico De Nicola - che il re fin\u00ec per accettare - consistente nel ritiro del sovrano a vita privata con il trasferimento di tutti i suoi poteri al figlio Umberto, che avrebbe assunto la carica di luogotenente del Regno.\nIl Partito d'Azione partecip\u00f2 di malavoglia al secondo governo Badoglio dell'aprile 1944, essendo contrario al compromesso luogotenenziale e all'accantonamento della questione istituzionale sino al termine della guerra di liberazione, imposto dal segretario del PCI Togliatti con la svolta di Salerno, tanto da non indicare ufficialmente i nominativi della sua delegazione (Tarchiani ai Lavori Pubblici e Omodeo alla Pubblica Istruzione). Dopo la liberazione di Roma (giugno 1944), al contrario, il PdA partecip\u00f2 alle trattative per la nascita di un governo d'unit\u00e0 nazionale che guidasse la ricostruzione democratica ed economica del paese.\nPartecip\u00f2, quindi, al secondo governo Bonomi con Alberto Cianca (ministro senza portafoglio), Stefano Siglienti alle finanze e Guido De Ruggiero alla Pubblica Istruzione. Lussu realizz\u00f2 l'affiliazione al Pd'A del ricostituito Partito Sardo d'Azione, da lui stesso fondato nel primo dopoguerra e successivamente sciolto dal fascismo.\nLe divergenze interne, sino ad allora momentaneamente sopite grazie al comune obiettivo della resistenza antifascista, ripresero. Lo scontro ideologico, latente al Nord, scoppi\u00f2 nell'Italia liberata del Centro-Sud. L'occasione si present\u00f2 al congresso centromeridionale azionista che si svolse a Cosenza nell'agosto del 1944. A vincere fu l'ala sinistra di Emilio Lussu contro quella liberaldemocratica di Ugo La Malfa, grazie a 37.112 voti contro 12.078. Il documento approvato definiva il Pd\u2019A un movimento socialista antiautoritario, autonomista e liberale. Propugnava un controllo democratico del settore economico privato per impedire il riformarsi di posizioni di privilegio ed era favorevole alla collettivizzazione della grande organizzazione industriale, bancaria, agraria e commerciale.\nDopo aver appoggiato esternamente il terzo governo Bonomi, nel giugno del 1945 il Partito d'Azione ottenne addirittura la presidenza del Consiglio con Ferruccio Parri, presidente del partito e gi\u00e0 vice-comandante del Corpo Volontari della Libert\u00e0. Nel Governo Parri, il Presidente del Consiglio trattenne per s\u00e9 il Ministero dell'Intero e quello per l'Africa Italiana, Emilio Lussu fu ministro per l'Assistenza postbellica, Ugo La Malfa ministro dei Trasporti, Ernesto Rossi sottosegretario alla Ricostruzione e Carlo Ragghianti alla Pubblica Istruzione. Nel frattempo, Riccardo Lombardi \u00e8 nominato prefetto di Milano dal CLN dell'Alta Italia (CLNAI).\nIl governo Parri cadde nel dicembre 1945, a seguito del ritiro della delegazione del Partito Liberale. Gli succedette il primo Governo De Gasperi con Ugo La Malfa ministro del Commercio con l'Estero, Lussu ministro per la Consulta Nazionale e Riccardo Lombardi ministro dei Trasporti.\nLe elezioni del 1946 e lo scioglimento.\nLe vecchie divergenze ideologiche si ripresentarono durante il Congresso nazionale tenutosi a Roma tra il 4 e l'8 febbraio del 1946. Dopo un dibattito incandescente, Parri riun\u00ec tutti i proponenti di mozione, chiedendo loro di ritirarle per convergere su un proprio documento unitario. Di fronte al rifiuto delle le altre correnti (Codignola-De Martino, Lombardi e Salvatorelli), tutta la componente liberaldemocratica (Ferruccio Parri, Ugo La Malfa, Oronzo Reale, Bruno Visentini e Altiero Spinelli) abbandon\u00f2 il Congresso e, poi, il partito. A conclusione della votazione, fu eletto provvisoriamente un segretario (Fernando Schiavetti) e un esecutivo composto da Guido Calogero, Tristano Codignola, Alberto Cianca, Alberto Levi, Ernesto Schiavello, Paolo Vittorelli e Francesco De Martino, mentre Lussu, da allora in poi, prefer\u00ec dedicarsi alla componente \"sardista\" del partito. Dopo poco, Riccardo Lombardi assunse la segreteria.\nI fuoriusciti diedero vita, prima al Movimento della Democrazia Repubblicana e, poi, alla Concentrazione Democratica Repubblicana. Alle elezioni del 2 giugno 1946 per l'Assemblea Costituente, il Partito d'Azione ottenne solo l'1,5% dei voti e 7 eletti, che riuscirono a comporre un gruppo parlamentare \"Autonomista\" solo con l'apporto dei due eletti del Partito Sardo d'Azione (Emilio Lussu e Pietro Mastino) e del valdostano Giulio Bordon.. La CDR ottenne lo 0,42% dei voti e due seggi, con l'elezione di Parri e di La Malfa. I due esponenti decisero di aderire al Gruppo Repubblicano in seno all'Assemblea Costituente; infine, nel settembre 1946, la formazione conflu\u00ec nel Partito Repubblicano Italiano (tranne Spinelli).\nI dissensi interni, legati a tematiche importanti come la partecipazione al governo De Gasperi II e ad altri temi, emersero nuovamente. La scissione di Palazzo Barberini dell'11 gennaio 1947, con la costituzione del Partito Socialista dei Lavoratori Italiani (poi PSDI), fu decisiva per la precipitazione del dibattito interno nel Pd'A, in quanto gi\u00e0 nella prima riunione del nuovo comitato centrale del 25-27 gennaio 1947, si confrontarono due proposte di confluenza, rispettivamente, verso il PSLI (Valiani-Codignola) e verso il PSI (Lombardi-Foa) mentre Lussu vagheggi\u00f2 una improponibile \"federazione socialista\" di tutta la sinistra italiana. Formato da una \"\u00e9lite\" di intellettuali, privo di una strategia che riducesse il distacco con le masse che il risultato delle elezioni aveva messo in evidenza, il partito non poteva reggere il confronto con i concorrenti.\nUn secondo congresso nazionale fu convocato il 31 marzo 1947 al teatro Valle di Roma con l'obiettivo di rilanciare il partito, ricucire lo strappo dei repubblicani ed eleggere una nuova classe dirigente. Dopo una serie di trattative tenute con i socialisti ed i socialdemocratici, il 20 ottobre 1947 il comitato centrale, guidato dal segretario Riccardo Lombardi, decise la confluenza nel PSI e la conseguente cessazione del partito, con 64 voti favorevoli, contro 29. Si noti come tuttavia, a differenza di casi analoghi, tutti i deputati del piccolo gruppo parlamentare azionista rimasero al suo interno fino alla fine della legislatura, volendo mantenersi fedeli alla proposta fatta ai tempi agli elettori.\nIdeologia.\nDopo la caduta del fascismo, il PdA riusc\u00ec a presentarsi come un partito che lottava per un cambiamento radicale della societ\u00e0 italiana, rompendo sia con il fascismo che con l'Italia pre-fascista; per una societ\u00e0 laica e secolarizzata, contrapponendosi ai democristiani; per una societ\u00e0 democratica e progressista, ma pluralista e con ordinamenti politici liberali, contrapponendosi ai comunisti, ancora saldamente legati all'Unione Sovietica. Per questi motivi distintivi, il PdA riusc\u00ec a raccogliere vasti consensi tra le persone desiderose di combattere contro il nazifascismo.\nIl partito si proponeva come scopo principale la realizzazione di un progetto di equit\u00e0, accompagnato dalla giustizia sociale e dalla fede incrollabile nella democrazia e nella libert\u00e0. Era anche europeista e proclamava la necessit\u00e0 di costituire una formazione politica antifascista, a met\u00e0 strada tra la Democrazia Cristiana (definita immobilista), il Partito Socialista e i comunisti, con i quali gli azionisti discordavano riguardo alla propriet\u00e0 privata e, soprattutto, riguardo al concetto di dittatura del proletariato, identificato con la dittatura del partito. Comunque, anche il PdA, almeno nella sua componente maggiormente socialista liberale, era molto distante dall'ideologia liberista e, nelle componenti interne di sinistra come Bruno Trentin, Emilio Lussu, Riccardo Lombardi e Vittorio Foa, attraversato da visioni di parziale socializzazione dei mezzi di produzione e di democratizzazione del sistema produttivo, mentre la stragrande maggioranza del partito si era pi\u00f9 volte espressa in favore della nazionalizzazione dei grandi complessi industriali e dei servizi pubblici come acqua, energia elettrica, autostrade, distribuzione di combustibili e riscaldamenti, gas ecc.\nLa dispersione delle componenti.\nL'esperienza di \"Unit\u00e0 Popolare\".\nLo scioglimento del Partito d'Azione dette origine a una vera e propria \"diaspora\" dei suoi esponenti. La maggior parte conflu\u00ec nel Partito Socialista Italiano ma la componente minoritaria (Piero Calamandrei, Tristano Codignola, Aldo Garosci, Paolo Vittorelli) che si era espressa contro lo scioglimento del partito, costitu\u00ec il movimento \u201cAzione Socialista Giustizia e Libert\u00e0\u201d e mantenne la propriet\u00e0 della testata giornalistica \"L'Italia Socialista\" (gi\u00e0: \"L'Italia libera\"), con la direzione di Garosci. L'8 febbraio 1948, a Milano, \u201cAzione Socialista Giustizia e Libert\u00e0\u201d dette vita all'Unione dei Socialisti, insieme a una componente dissidente del PSI, guidata da Ivan Matteo Lombardo, al movimento \u201cEuropa Socialista\u201d di Ignazio Silone e ad alcuni ex giellini indipendenti. L'Unione dei Socialisti partecip\u00f2 alle elezioni politiche del 1948 nell'ambito della coalizione di Unit\u00e0 Socialista, insieme al PSLI. Il 31 gennaio 1949 conflu\u00ec ufficialmente nel PSLI che, nell'occasione, cambi\u00f2 il suo nome in PSDI.\nSuccessivamente, il 1\u00ba febbraio 1953, la componente ex azionista del gruppo di Calamandrei e Codignola usc\u00ec anche dal PSDI e form\u00f2 \"Autonomia Socialista\", insediandosi nella vecchia sede fiorentina del soppresso movimento \u201cAzione Socialista Giustizia e Libert\u00e0\u201d. Il 18 aprile 1953, in vista delle elezioni politiche, costitu\u00ec il movimento Unit\u00e0 Popolare, con l'obiettivo di far fallire la cosiddetta legge elettorale \"truffa\" varata dal governo De Gasperi. \"Autonomia Socialista\" di Calamandrei form\u00f2 la componente principale del nuovo movimento al quale, successivamente, ader\u00ec Ferruccio Parri, insieme a Leopoldo Piccardi, Federico Comandini e Carlo Levi.\nIl movimento ebbe anche il sostegno di Adriano Olivetti e del suo Movimento Comunit\u00e0, di Carlo Bo, Norberto Bobbio, Mario Soldati e Leo Valiani; tuttavia, colto il risultato di non fare scattare per un pugno di voti il premio di maggioranza a favore dei vincitori (la DC e gli alleati centristi), il raggruppamento non riusc\u00ec a proporsi come centro di coagulazione di un socialismo democratico di ispirazione non marxista. Nel 1957 vot\u00f2, a maggioranza, la sua dissoluzione e la confluenza nel PSI. Aldo Garosci, contrario alla fusione, lasci\u00f2 temporaneamente la politica. Alla fine degli anni sessanta vi rientr\u00f2, prima come dirigente del Partito Socialista Unificato, poi nuovamente nel PSDI.\nNel 1984, il Presidente della Repubblica Sandro Pertini nomin\u00f2 senatore a vita Norberto Bobbio, che si iscrisse prima come indipendente nel gruppo socialista, poi nel 1991 al gruppo misto e, dal 1996, al gruppo parlamentare del Partito Democratico della Sinistra.\nEmilio Lussu e Vittorio Foa.\nIn Sardegna, la maggioranza del Partito Sardo d'Azione ruppe il patto di affiliazione e si riprese la propria autonomia. Emilio Lussu guid\u00f2 un gruppo di \"sardisti\" verso la fondazione del Partito Sardo d'Azione Socialista che ebbe un'esistenza effimera; presentatosi col proprio simbolo alle prime elezioni regionali (dove ottenne il 6,6% e elesse tre consiglieri), conflu\u00ec anch'esso, nel novembre del 1949, nel Partito Socialista Italiano. Lussu, insieme a Vittorio Foa, partecip\u00f2 alla scissione socialista contro la politica di intese con la Democrazia Cristiana avviata da Nenni, da cui, nel 1964, nacque il PSIUP (Partito Socialista Italiano di Unit\u00e0 Proletaria). A mano a mano che il PSIUP entrava nell'orbita del PCI, tuttavia, Lussu guard\u00f2 con crescente distacco anche a questa nuova esperienza e, dopo il 1968, per motivi di salute, si ritir\u00f2 dalla vita politica attiva. Foa, invece, nel 1972, dopo lo scioglimento del PSIUP, cambi\u00f2 pi\u00f9 volte partito, approdando dapprima al Partito di Unit\u00e0 Proletaria (1972-1978), poi a Democrazia Proletaria (1978-1987), quindi al Partito Comunista Italiano (1987-1991), pur dichiarando di non essere mai stato comunista, e, infine, al Partito Democratico della Sinistra.\nIl Partito radicale.\nErnesto Rossi si era allontanato dal PdA dopo il congresso di Cosenza dell'agosto del 1944, non condividendo la linea impressa al partito da Emilio Lussu. Era entrato, in seguito, nel Partito Liberale, diventando progressivamente il leader dell'ala sinistra. Il 10 dicembre 1955, al teatro Cola di Rienzo di Roma, la sinistra liberale, guidata da Rossi, costitu\u00ec il Partito Radicale. L'anno dopo, vi conflu\u00ec l'ala liberaldemocratica del movimento di Unit\u00e0 Popolare (Piccardi, Valiani). Il PR, tuttavia, non riusc\u00ec ad eleggere nemmeno un parlamentare sino al 1976.\nNel 1959 nacque, in seno al partito, una linea politica dall'accento fortemente anticlericale che si concretizz\u00f2 in una vera e propria campagna antidemocristiana, accusando apertamente la DC di aver costruito un regime. Ci\u00f2 determin\u00f2 un primo importante dissenso interno che si concluse con l'allontanamento di Leo Valiani.\nNel 1961 dalle colonne del Mondo, rivista di riferimento del Partito radicale, Leopoldo Piccardi, membro della segreteria, fu accusato di aver partecipato, nel 1938-39 a due convegni italo-tedeschi, in cui si erano toccati argomenti razziali. Il gruppo di personalit\u00e0 vicine alla direzione del \"Mondo\", chiese le dimissioni di Piccardi, che furono rassegnate nell'ottobre 1962, insieme a quelle di Ernesto Rossi, che usc\u00ec dal partito.\nIl 12 gennaio 1980 Leo Valiani fu nominato senatore a vita dal Presidente della Repubblica Sandro Pertini e si iscrisse, come indipendente, al gruppo parlamentare repubblicano.\nParri e la Sinistra indipendente.\nNel 1963, Parri fu nominato senatore a vita dal presidente della Repubblica Antonio Segni e si iscrisse al gruppo misto. Alla fine del 1967 in vista delle elezioni politiche del 1968, lanci\u00f2 un \"appello per l'unit\u00e0 delle sinistre\" e riusc\u00ec ad ottenere l'adesione di molte personalit\u00e0 del mondo politico e culturale italiano che si presentarono come indipendenti nelle liste PCI-PSIUP. Gli indipendenti eletti al Senato formarono un gruppo parlamentare autonomo denominato Sinistra Indipendente di cui Parri fu il presidente per molti anni, mantenendosi all'opposizione dei vari governi di centrosinistra dell'Italia degli anni sessanta e settanta. Tra le personalit\u00e0 della Sinistra indipendente provenienti dal Partito d'Azione, si ricordano Alessandro e Carlo Galante Garrone, Carlo Levi e Altiero Spinelli. Quest'ultimo fu anche eletto nel 1979 come indipendente nella lista del PCI al primo Parlamento europeo di cui fu membro per dieci anni. Il 14 febbraio 1984 propose un progetto costituzionale per gli Stati Uniti d'Europa; il progetto venne approvato dal Parlamento europeo e, sia pur successivamente bocciato dal Consiglio europeo, influenz\u00f2 in maniera significativa l'Atto unico europeo, primo tentativo di profonda revisione dei trattati istitutivi della Cee e dell'EURATOM."}
{"id": "93502", "revid": "30610", "url": "https://it.wikipedia.org/wiki?curid=93502", "title": "Notturno (musica)", "text": "Un notturno (dal francese \"nocturne\") \u00e8 una composizione musicale ispirata alla notte.\nLa dicitura \u00abnotturno\u00bb fu per la prima volta impiegata nel XVIII secolo, quando stava ad indicare un'opera in vari movimenti, scritta in forma libera e tipica dell'epoca romantica, con un tempo dolce e moderato.\nNel Settecento (periodo di composizione della Serenata) il termine non era necessariamente evocativo della notte, ma poteva essere pensato per l'esecuzione notturna, similmente a una serenata.\nNella sua forma pi\u00f9 familiare di brano composto da un unico movimento scritto solitamente per pianoforte solista, il notturno divenne popolare soprattutto nel XIX secolo.\nTra le opere di questo genere, vi sono quelle di Felice Blangini che, pubblicate nel 1801, ebbero un notevole successo, pur senza essere dei capolavori. Ci\u00f2 \u00e8 dovuto in primo luogo al fatto che i tempi erano propizi al nuovo genere: le melodie facilmente orecchiabili, di carattere lirico ispirato all'opera teatrale, ma anche con una componente di sogno, ne favorirono la diffusione presso la borghesia e i salotti dell'epoca. Inoltre il pianoforte era lo strumento pi\u00f9 presente nei salotti borghesi dell'epoca, ed era dunque necessario avere composizioni che non impegnassero eccessivamente le mani di pianisti poco esperti, o spesso dilettanti, come molti dei nobili ottocenteschi.\nIl primo grande compositore di Notturni fu John Field, irlandese, vissuto fra Settecento e Ottocento, nonch\u00e9 allievo di Clementi. Egli si pu\u00f2 considerare il padre dei Notturni: composizioni per pianoforte di carattere cantabile, con melodie ispirate al belcanto italiano e di andamento tranquillo. Esse sono per lo pi\u00f9 opere in un'unica sezione monotematica, in forma di una monodia accompagnata.\nIn ogni caso, l'esponente pi\u00f9 famoso di questa forma musicale fu Fryderyk Chopin, che ne scrisse 21. Le sue opere, in parte ispirate al melodramma italiano del tempo, sono il regno del bel suono e dell'espressione; divise in pi\u00f9 sezioni tematiche contrastanti, alternano a sentimenti dolci e sognanti momenti cupi o di profondo sconforto.\nNotturni per pianoforte sono stati scritti anche in epoca successiva da compositori quali Gabriel Faur\u00e9 ed Erik Satie.\nUno dei pezzi pi\u00f9 famosi della musica del XIX secolo fu il \"Notturno n. 5\" di Ignace Leybach, che \u00e8 al giorno d'oggi praticamente dimenticato.\nAltri esempi di notturni comprendono quello per orchestra dalla musiche di scena per il \"Sogno di una notte di mezza estate\" composto da Felix Mendelssohn e i tre per orchestra e coro femminile di Claude Debussy, che ne compose anche uno per pianoforte.\nIl primo movimento della sonata \"Chiaro di luna\" di Beethoven \u00e8 anche stato considerato un notturno (certamente Ludwig Rellstab, che le diede quel nome, lo percepiva come evocativo della notte), anche se Beethoven non lo definiva come tale.\nI notturni sono generalmente percepiti come tranquilli, spesso espressivi e lirici, alcune volte piuttosto pessimisti, ma in pratica pezzi che rientrano sotto la definizione di \"notturni\" comunicano svariate sensazioni e stati d'animo: il secondo tra i notturni per orchestra di Debussy, \"F\u00eates\", \u00e8 ad esempio molto vivace.\nAltri \"Notturni\".\nLa parola venne successivamente usata da James McNeill Whistler nel titolo di alcuni suoi quadri: numerosi altri artisti seguirono questa strada.\nCome molti termini della musica classica, \"notturno\" ha trovato applicazioni anche nella musica moderna. Ad esempio, \"Nocturne\" \u00e8 il titolo di un disco di Siouxsie and the Banshees. \"Nocturne\" \u00e8 anche il titolo della canzone con cui i Secret Garden hanno partecipato e vinto nel 1995 l'Eurovision Song Contest.\n\"Notturno\" \u00e8 il titolo di un album jazz di successo del Claudio Ottaviano Trio.\nNella musica leggera italiana famoso il \"Notturno\" di Riccardo Cocciante, quello delle Orme, del M\u00b0Giovanni Fenati, mentre Mia Martini incise due brani diversi con questo titolo.\n\"Notturni\" \u00e8 anche il titolo di numerose opere letterarie. La pi\u00f9 celebre \u00e8 quella del grande scrittore e musicista tedesco Ernst Theodor Amadeus Hoffmann (1766-1822), pubblicata nel 1817 (fonte: La Nuova Enciclopedia della Letteratura Garzanti, 1985)."}
{"id": "93505", "revid": "2014155", "url": "https://it.wikipedia.org/wiki?curid=93505", "title": "Carlo il Calvo", "text": "Origini.\nEra il quarto figlio dell'Imperatore d'Occidente (814-840) Ludovico I il Pio e della sua seconda moglie Giuditta dei Welf (Guelfi), figlia di Guelfo I di Baviera (?-820), conte di Altdorf e di Hedwig di Baviera, appartenente alla dinastia dei vecchi Guelfi.\nBiografia.\nGiovinezza.\nLa sua nascita cre\u00f2 notevoli problemi nella successione a Ludovico come era stata prevista nella \"Ordinatio imperii\" dell'817, ratificata dall'imperatore a Nimega, nell'819. L'Imperatore cerc\u00f2 di assegnare territori anche al figlio appena nato, ma dato che l\"'ordinatio\" non prevedeva un caso del genere, incontr\u00f2 notevoli resistenze da parte dei figli Lotario (imperatore e re d'Italia), Pipino (re di Aquitania) e Ludovico (re di Baviera), per cui parve che le decisioni dell'817 potessero seguire il loro corso.\nMa, nell'829, alla dieta di Worms, Ludovico diede a Carlo con il titolo di duca parte dell'Alemannia (o Svevia), l'Alsazia, la Rezia e parte della Borgogna, tutti territori tolti a Lotario. Questi, pur essendo il padrino di Carlo, si risent\u00ec ed il padre per allontanarlo dalla corte lo invi\u00f2 in Italia, vietandogli di far uso del titolo imperiale. Nell'agosto dell'829, a sostituire Lotario nella custodia del fratello Carlo, fu chiamato a corte Bernardo di Settimania, conte di Barcellona, che era stato insignito del titolo di ciambellano e aveva ricevuto il feudo della marca di Spagna. Nel decennio successivo, Carlo dovette seguire le vicissitudini paterne nella guerra civile, perdendo il formale possesso dei suoi territori o espandendoli, arrivando, in alcune occasioni ad ottenere temporaneamente, la dignit\u00e0 regale d'Aquitania, tra l'832 (dopo che il suo fratellastro, Pipino I, re d'Aquitania, che si era ribellato al padre, l'imperatore, Ludovico il Pio, era stato sconfitto e imprigionato, secondo la \"Vita Hludowici Imperatoris\", il regno di Aquitania era stato diviso tra Carlo ed il fratellastro, Lotario I dal padre imperatore) e l'834 (Pipino I, che era fuggito dalla prigionia e, di fatto, governava l'Aquitania, si era riavvicinato al padre, facilitando il suo ritorno sul trono imperiale, sempre secondo la \"Vita Hludowici Imperatoris\" venne reintegrato come re di Aquitania).\nNell'838, alla morte di Pipino I, secondo lo storico esperto di genealogie, Christian Settipani, l'imperatore, Ludovico il Pio, avoc\u00f2 a s\u00e9 il regno d'Aquitania per assegnarlo al suo quarto figlio, Carlo il Calvo.Ma i nobili di Aquitania, che volevano mantenere l'indipendenza dall'impero, proclamarono re il figlio di Pipino I, Pipino il Giovane (noto poi come Pipino II di Aquitania) che dal Nitardo viene citato come figlio maggiore di Pipino I. Secondo il monaco e storico, Ademaro di Chabannes, il conte di Poitiers, Emenone, che aveva approvato l'elezione a re d'Aquitania di Pipino II, opponendosi cos\u00ec al volere dell'imperatore, fu scacciato dalla contea da Ludovico il Pio, dopo aver invaso il Poitou.\nNell'839, alla dieta di Worms, l'imperatore Ludovico disered\u00f2 Pipino II (che non venne pi\u00f9 menzionato anche nelle due successive spartizioni dell'impero) e chiese agli Aquitani di inviarlo ad Aquisgrana, presso la corte imperiale, ad imparare l'arte del buon governo; gli Aquitani rifiutarono, cos\u00ec Pipino il Giovane mantenne il controllo dell'Aquitania, mentre Carlo continu\u00f2 ad essere solo il re nominale.\nGuerre per il possesso dell'Aquitania.\nAlla morte di Ludovico il Pio avvenuta, secondo gli \"Annales Fuldenses\", il 20 giugno 840, dopo una breve malattia, su un'isola del fiume Reno, Carlo si alle\u00f2 con il fratello Ludovico per contrastare Lotario, divenuto imperatore, che si era alleato con il nipote Pipino II. Lo scontro avvenne a Fontenay, nelle vicinanze di Auxerre, dove le truppe di Ludovico II ebbero la meglio sull'esercito imperiale, e nonostante che i Guasconi di Pipino avessero battuto il contingente di Carlo il Calvo, Pipino dovette ritirarsi in Aquitania e continuare la lotta contro lo zio Carlo il Calvo, che attacc\u00f2 l'Aquitania e depose il conte di Tolosa, Bernardo di Settimania, che pass\u00f2 dalla parte di Pipino II.\nL'anno successivo i due fratelli rafforzarono la loro alleanza attraverso il giuramento di Strasburgo e scatenarono una nuova offensiva contro Lotario. La guerra civile si concluse con l'accordo di Verdun (843) che assegnava a Lotario il titolo imperiale, l'Italia, la Borgogna, la Provenza e la Lotaringia, e mentre a Ludovico il Germanico venne garantito il regno orientale (nucleo del regno di Germania) a Carlo veniva garantito il regno occidentale (nucleo di quello che divenne regno di Francia) che includeva l'Aquitania, Tolosa e la Settimania.\nIl 13 dicembre dell'842, secondo gli \"Annales Bertiniani\", Carlo, nel \"Carisiacum palatium\" di Quierzy, spos\u00f2 la nipote di Adalardo il Siniscalco, Ermentrude (?-\u2020869), figlia del conte di Orleans, Oddone (o Eudes) I e d'Engeltrude di F\u00e9zensac (sorella di Adalardo), forse discendente di Carlo Martello; dopo la separazione, avvenuta venticinque anni dopo, nell'867, Ermentrude si ritir\u00f2 in convento.\nCarlo il Calvo attacc\u00f2 (844) la contea di Tolosa e fu posto l'assedio alla citt\u00e0 di Tolosa, durante il quale Bernardo di Settimania fu catturato. Nello stesso anno Pipino II si era alleato con i Normanni, che, guidati da Jarl Oscar, ebbero modo di perlustrare l'Aquitania sino alla Garonna e arrivarono a Tolosa, la saccheggiarono ma non riuscirono a liberare Bernardo (colui che per due anni (829-830) era stato il protettore di Carlo, quando era giovane) che Carlo il Calvo condann\u00f2 alla decapitazione, per sospetto tradimento e fu quindi giustiziato per ordine di Carlo il Calvo.Secondo gli \"Annales Xantenses\", Pipino II, al comando delle truppe aquitane con Guglielmo di Settimania, il figlio di Bernardo, dopo che quest'ultimo era stato decapitato, sconfisse Carlo il Calvo, il 14 giugno 844, sulle rive del fiume Agout, un affluente del Tarn.Comunque Pipino II, alleatosi ai Bretoni, che si erano ribellati a Carlo il Calvo, riusc\u00ec a respingere le truppe franche, ma dopo un incontro dei tre re, i suoi tre zii, Carlo il Calvo, re dei Franchi occidentali, Ludovico il Germanico, re dei Franchi orientali e l'imperatore, Lotario I, re di Lotaringia, questi ultimi gli imposero, tramite una lettera, di riconoscersi vassallo di Carlo, riconoscendo a Pipino II il titolo di re della piccola Aquitania (senza il Poitou, l'Angoumois e la Saintonge). Carlo il Calvo, nell'845, a Saint-Beno\u00eet-sur-Loire, lo riconobbe governatore di tutta l'Aquitania.I Bretoni, che si erano rifiutati di sottomettersi, invece, il 22 novembre 845, sconfissero le truppe inviate contro di loro da Carlo il Calvo, vicino a Redon, nella battaglia di Ballon, obbligando, secondo Rosamond McKitterick, con la pace dell'846, il re dei Franchi occidentali, Carlo il Calvo, a riconoscere l'indipendenza della regione bretone, anche perch\u00e9 i Normanni della Frisia stavano attaccando il regno dei Franchi.\nSempre nell'845, i vichinghi, guidati molto probabilmente da Ragnarr Lo\u00f0br\u00f3k, risalirono la Senna, con 120 navi, fino ad assediare Parigi. Temendo il peggio, Carlo si rifugi\u00f2 a Saint-Denis. I vichinghi attratti dalle ricchezze di Parigi saccheggiarono e semidistrussero la citt\u00e0 e per abbandonarla chiesero 7000 libbre d'argento. Preso il riscatto (detto \"danegeld\"), i vichinghi si diressero verso la Germania.\nDurante l'attacco dei vichinghi, Carlo commise l'errore di dividere i suoi soldati per difendere ambedue le sponde dagli invasori; ci\u00f2 ne ridusse l'efficacia, e furono facilmente sconfitti dai guerrieri norreni, che arrivarono ad occupare la citt\u00e0.\nCarlo il Calvo si dimostr\u00f2 un sovrano illuminato nei confronti della cultura, accogliendo nei suoi territori i monaci irlandesi che diffondevano la cultura in Europa, risulta che il monaco Giovanni Scoto fosse alla corte di Carlo gi\u00e0 nell'845.\nNell'847 Bordeaux venne riconquistata dalle truppe di Pipino II e fu affidata a Jarl Oscar, un vichingo che era gi\u00e0 stato alleato di Pipino nell'844, ed aveva perlustrato l'Aquitania sino alla Garonna e era arrivato a Tolosa, che fu saccheggiata e prima ancora aveva perlustrato la Loira e saccheggiato Nantes. La consegna della pi\u00f9 grande citt\u00e0 dell'Aquitania nelle mani di un pirata avventuriero alien\u00f2 a Pipino le simpatie degli Aquitani che lo appoggiavano e nel giro di un anno tutta la nobilt\u00e0 lo abbandon\u00f2.Infatti nell'848 i nobili Aquitani appoggiarono l'elezione di Carlo il Calvo a re di Francia e di Aquitania, che fu incoronato re di Francia ed Aquitania, ad Orl\u00e9ans il 6 giugno 848. Allora il fratello di Pipino II, Carlo (825-863), avendo avuto notizia della deposizione di Pipino, chiese di essere investito del regno di Aquitania (lasciata la corte dello zio, Lotario I, Carlo part\u00ec con una banda di seguaci alla conquista del regno di Aquitania, ma, nel marzo 849, fu catturato dal conte di Tours).Pipino con i suoi alleati Normanni, in quello stesso tempo, era riuscito a rientrare in Bordeaux, dopo che era stata conquistata ancora una volta da una banda di Normanni, che non erano suoi alleati, ed a liberare il conte di Tolosa Guglielmo di Settimania, che era loro prigioniero.\nPipino e Guglielmo, allora, si recarono in Settimania per farla sollevare contro Carlo il Calvo, ma, nell'849, Carlo il Calvo ritorn\u00f2 in Aquitania ed approfittando dell'assenza del conte Guglielmo di Settimania, Fredelone di Rouergue apr\u00ec le porte di Tolosa a Carlo, che lo premi\u00f2 confermandolo nel titolo di conte di Tolosa; e mentre Pipino portava la guerra in Settimania, secondo gli \"Annales Bertiniani\", Guglielmo entr\u00f2 in Barcellona, senza difficolt\u00e0, probabilmente per la morte del conte Sunifredo. Guglielmo fece valere i suoi diritti (di conquista) su Barcellona. Secondo il \"Fragmentum Chronici Fontanellensium\", Guglielmo conquist\u00f2 Barcellona, con l'inganno, nell'849, dopo aver sconfitto e cacciato Alerano, a cui era stata affidata la ben munita citt\u00e0 di Barcellona e la marca di Spagna.\nMa dopo la sconfitta e l'esecuzione di Guglielmo a Barcellona, Pipino II, tra l'851 e l'852 venne fatto prigioniero da Sancho II di Guascogna, che lo consegn\u00f2 a Carlo il Calvo che lo premi\u00f2 trasformando il suo titolo da conte di Guascogna Citeriore a duca di Guascogna, mentre Pipino II fu costretto a farsi monaco e, nell'852, fu rinchiuso nel monastero di san Medardo a Soissons.\nNell'854 Ludovico III il Giovane, figlio di Ludovico II il Germanico, con l'appoggio dei nobili aquitani, attacc\u00f2 Carlo il Calvo ed arriv\u00f2 sino a Limoges, mentre i Normanni si erano stabiliti nella Valle della Loira devastando Poitiers, Angoul\u00eame, P\u00e9rigueux, Limoges, Clermont e Bourges. Pipino II ne approfitt\u00f2 per lasciare il monastero in cui era stato rinchiuso e raccogliere intorno a s\u00e9 molti nobili che, alla notizia della sua fuga, avevano abbandonato Ludovico il Giovane, che dovette rientrare in Baviera. Pipino II attacc\u00f2 ancora una volta Carlo, riuscendo a tenerlo impegnato e per pochi mesi ebbe il controllo dell'Aquitania.In quello stesso anno Carlo il Calvo recuper\u00f2 diversi territori e fece incoronare re d'Aquitania, a Limoges, suo figlio, Carlo III il Bambino; in pratica l'Aquitania era governata da due re, quello ufficiale, nel nord e Pipino II, nel sud.\nLotte contro i Normanni e successione in Provenza e Lotaringia.\nNell'856 furono i normanni a risalire dalle foci della Senna e a saccheggiare Parigi e poi a devastare tutti i territori tra la Senna e la Loira. La popolazione parigina per l'inettitudine di Carlo si rivolger\u00e0 al fratello Ludovico il Germanico, che dovette declinare l'invito perch\u00e9 stava preparando una guerra contro gli slavi. Carlo per combattere i vichinghi, nell'858, chiese il supporto di Ludovico il Germanico che era ancora alle prese con gli Slavi e rifiut\u00f2, il nipote, Lotario II, nell'estate dell'858, con un contingente di nobili lotaringi, si aggreg\u00f2 all'esercito di Carlo il Calvo, nella campagna contro i vichinghi. In quegli anni mise in atto una serie di fortificazioni e ponti lungo i fiumi che sbarravano il passaggio delle navi vichinghe.\nIn questo periodo, con l'elezione al soglio pontificio di papa Nicola I (858-867), Carlo il Calvo dovette subire, cos\u00ec come suo fratello Ludovico ed i vari nipoti, i rimproveri, per le eventuali disobbedienze alle richieste del papa stesso, e le esortazioni ad esaltare la chiesa di Roma, che secondo il papa, era un preciso dovere dei re cristiani. E quando Carlo il Calvo si mostrava offeso per i rimproveri molto duri di Nicola I, quest'ultimo gli replicava che \u00abil re doveva sottomettersi cos\u00ec come Giobbe si era inchinato alle mortificazioni inflittegli dall'Altissimo\u00bb.\nIn quello stesso periodo si era profilata una campagna contro le chiese private e Prudenzio di Troyes (?-861) e Incmaro di Laon si batterono affinch\u00e9 le chiese al momento della consacrazione fossero consegnate alle gerarchie ecclesiastiche, mentre Incmaro di Reims, appoggiato da Carlo il Calvo, controbatteva che pur eliminando gli abusi, le chiese private erano accettabili. Nell'863 mor\u00ec Carlo di Provenza, figlio di Lotario I. Carlo il Calvo, che aveva manifestato l'interesse di impadronirsi dei suoi territori, ma era stato sconfitto da Carlo di Provenza gi\u00e0 tre anni prima, cerc\u00f2 di succedergli, ma venne impedito da un'azione del nipote, l'Imperatore Ludovico II, che, per primo, era arrivato in Provenza, se ne era impadronito ed aveva ceduto alcuni territori al fratello Lotario II.\nNell'869 mor\u00ec un altro dei figli di Lotario I, Lotario II, che aveva il dominio della Lotaringia. Approfittando che il legittimo erede, Ludovico II, era impegnato in Italia, ma soprattutto non aveva un grosso seguito tra i nobili di Lotaringia, Carlo cerc\u00f2 di entrarne in possesso e con il suo esercito e l'appoggio di una parte della nobilt\u00e0 di Lotaringia, conquist\u00f2 Metz allo scopo di precedere il fratello Ludovico il Germanico, che a sua volta aveva simpatizzanti in Lotaringia. Il 9 settembre 869 Carlo il Calvo \u00e8 incoronato re di Lotaringia dall'arcivescovo Incmaro di Reims nella cattedrale di Metz.\nLudovico il Germanico, invece di scatenare una guerra, prefer\u00ec trovare un accordo con il fratellastro, spartendosi il territorio. L'anno seguente sancirono la spartizione con il trattato di Meerssen (870), con il quale a Carlo spett\u00f2 la parte occidentale della Lotaringia. I due fratelli ignorarono nella spartizione Ludovico II, il quale si rivolse al papa Adriano II per perorare la sua causa. Il pontefice mand\u00f2 due ambasciatori nelle corti di Carlo e Ludovico allo scopo di far risolvere le questioni al vescovo di Reims Incmaro. Questi ignor\u00f2 il volere del papa mostrandosi leale nei confronti del suo sovrano Carlo, garantendo a lui e al fratello i territori che si erano divisi.\nCarlo, rimasto vedovo (6 ottobre 869), si spos\u00f2 in seconde nozze con Richilde delle Ardenne (ca. 845-910), figlia del conte Bivin di Vienne (822-877), gi\u00e0 sua concubina, per procura il 12 ottobre 869, poi di persona, ad Aquisgrana, il 22 gennaio 870.\nNell'agosto dell'871, si era diffusa la notizia che l'imperatore Ludovico II fosse morto; i suoi zii, Carlo il Calvo e Ludovico II il Germanico, inviarono immediatamente truppe in Italia per impadronirsi del regno, ma trovando Ludovico in buona salute dovettero rientrare.\nImperatore e re d'Italia.\nLudovico II Il Giovane mor\u00ec nell'875 senza eredi maschi, lasciando solo una figlia. In quel momento Carlo il Calvo e Ludovico II il Germanico erano gli ultimi figli di Ludovico il Pio ancora viventi e i pi\u00f9 alti in grado nella successione al trono imperiale. Carlo il Calvo varc\u00f2 le Alpi con il suo esercito allo scopo di ottenere il trono e il titolo imperiale. Il fratello, d'altra parte, voleva garantire la successione imperiale al figlio Carlomanno il quale varc\u00f2 il Brennero deciso a contrastare lo zio.\nInizi\u00f2 una disputa dove i grandi vassalli d'Italia parteggiarono per l'una o l'altra fazione allo scopo secondario di rafforzare i propri poteri. Tra i sostenitori di Carlomanno ci fu il futuro Imperatore Berengario, allora marchese del Friuli, che si distinse conquistando i territori bergamaschi di un conte che appoggiava Carlo. Il re dei Franchi occidentali, Carlo, che aveva l'appoggio di papa Giovanni VIII, riusc\u00ec ad imporsi nella lotta e si fece incoronare imperatore il 25 dicembre dell'875.\nL'imperatore Carlo, lasciato in Italia il cognato Bosone, dopo averlo nominato duca d'Italia e conte di Provenza, fu costretto per\u00f2 a rientrare precipitosamente in Gallia, poich\u00e9 il fratello Ludovico aveva attaccato e devastato i territori occidentali. Il nuovo imperatore liber\u00f2 Aquisgrana e poi Colonia, giungendo a minacciare la possibilit\u00e0 di occupare i territori del fratello. Questi gli intim\u00f2 di non varcare il Reno, ma dopo il fallimento delle trattative, fu Ludovico stesso a superarlo e ad impartire una sonora sconfitta a Carlo.\nTuttavia Ludovico II il Germanico mor\u00ec il 28 agosto dell'876. I figli Carlomanno, Ludovico il Giovane e Carlo il Grosso si spartirono il regno orientale sulla base delle regole di successione che egli aveva stabilito quand'era in vita. Spett\u00f2 al figlio Carlomanno, designato dal padre come Re di Baviera nonch\u00e9 come suo successore del titolo regale dei Franchi orientali, a proseguire la guerra in Italia.\nNel corso dell'876, i vichinghi avevano ripreso a risalire la Senna, minacciando la ricca abbazia di Saint-Denis, facendo fuggire i monaci. Allora Carlo negozi\u00f2 nuovamente per un loro ritiro dalla Senna; lo ottenne per 5000 libbre d'argento ed il 7 maggio 877, ordin\u00f2 la raccolta del tributo speciale, il \"Tributum Normanicum\". Per ottenere l'appoggio dei marchesi e dei grandi feudatari francesi ed affrontare Carlomanno in Italia, il 14 giugno 877 Carlo proclam\u00f2 il cosiddetto capitolare di Quierzy, nel quale riconobbe l'ereditariet\u00e0 dei grandi feudi.\nMorte.\nCarlo il Calvo, alla fine di giugno, accompagnato dalla moglie Richilde e da una piccola parte dei suoi vassalli maggiori attravers\u00f2 le Alpi e, a Vercelli, ricevette la visita del papa Giovanni VIII che lo incit\u00f2 a continuare la guerra contro i figli di Lodovico il Germanico. Carlomanno nel frattempo era sceso in Italia con un imponente esercito, passando dal Brennero. Temendo uno scontro, e non essendo stato raggiunto dai suoi vassalli, tra cui Bosone, che erano rimasti in Gallia, perch\u00e9 ritenevano il problema dei vichinghi prioritario rispetto al problema italiano, Carlo dovette abbandonare l'Italia, cercando rifugio nella Moriana. Arriv\u00f2 malato per il viaggio lungo e disagiato, morendo a Brides-les-Bains il 6 ottobre 877.Sul trono dei Franchi occidentali gli succedette il figlio Ludovico il Balbo, mentre in Italia Carlomanno pot\u00e9 farsi eleggere re d'Italia dalla dieta di Pavia.\nLa calvizie.\n\u00c8 stato suggerito che il soprannome di Carlo sia stato usato in modo ironico e non descrittivo; cio\u00e8 che in realt\u00e0 non fosse calvo, anzi, dalle fonti sembra che possedesse una folta capigliatura. Un'interpretazione alternativa o aggiuntiva si basa sul fatto che inizialmente non deteneva un regno: \"Calvo\" sarebbe in questo caso un riferimento ironico alla sua mancanza di terra, in un'et\u00e0 in cui i suoi fratelli erano gi\u00e0 insediati in vari regni da alcuni anni.\nRappresentazioni contemporanee della sua persona, ad esempio, nella Bibbia dell'845 (al lato), sul sigillo dell'847 (come re) e sul sigillo dell'875 (come imperatore) lo mostrano con i capelli, cos\u00ec come la statuetta equestre (870 ca.) che si pensava lo raffigurasse.\nLa Genealogia dei re franchi, un testo di Fontanelle che risale forse gi\u00e0 all'869, e un testo senza traccia di ironia, lo chiama \"Karolus Calvus\" (\"Carlo il Calvo\"). Rimane un dato di fatto che, alla fine del X secolo, Richerio di Reims e Ademaro di Chabannes lo chiamano senza fini derisori \"Carlo il Calvo\".\nDiscendenza.\nCarlo il Calvo da Ermentrude ebbe nove figli:\nDa Richilde ebbe cinque figli:"}
{"id": "93506", "revid": "1812835", "url": "https://it.wikipedia.org/wiki?curid=93506", "title": "Teorema di Bell", "text": "Il teorema di Bell afferma, nella forma pi\u00f9 immediata, che nessuna teoria fisica locale a variabili nascoste pu\u00f2 riprodurre le predizioni della meccanica quantistica.\nElaborato da John Stewart Bell, \u00e8 considerato un importante contributo a favore della meccanica quantistica, in particolare del suo carattere controintuitivo nel rifiuto della localit\u00e0, toccando questioni fondamentali per la filosofia della fisica moderna.\nFondamenti.\nL'articolo del 1964 che espone il teorema \u00e8 intitolato \"Sul paradosso Einstein-Podolsky-Rosen\". Il paradosso Einstein-Podolsky-Rosen (paradosso EPR) \u00e8 un esperimento mentale che nel 1935, presumendo valido il realismo locale, ossia le nozioni intuitive che i parametri delle particelle abbiano valori definiti indipendentemente dall'atto di osservazione e che gli effetti fisici abbiano una velocit\u00e0 di propagazione finita, evidenzi\u00f2 il carattere non locale della meccanica quantistica nella sua interpretazione ortodossa, ossia il fenomeno dell'entanglement, giudicandolo incompatibile con la realt\u00e0 fisica (da cui il paradosso) e concludendo per l'incompletezza della teoria, cio\u00e8 per la presenza di variabili nascoste.\nAmpliando l'\"esperimento\" del paradosso EPR nella versione proposta da David Bohm e Yakir Aharonov, in particolare inserendo nel calcolo delle probabilit\u00e0 misure di spin su angolazioni intermedie rispetto alle sole ortogonali, combinando cos\u00ec pi\u00f9 variabili, Bell ha dimostrato che la condizione di realismo locale impone alcune restrizioni delle correlazioni statistiche previste dalla meccanica quantistica tra misure su particelle considerate entangled. Di converso, previsioni in completo accordo con la teoria quantistica implicano la scelta tra realismo e localit\u00e0. Ne consegue che la meccanica quantistica \u00e8 intrinsecamente non locale, non potendo contenere variabili nascoste che ne modifichino tale caratteristica, e va quindi accettata come tale o rifiutata. Il teorema non esclude variabili nascoste non locali che conservino il principio di realt\u00e0.\nVerifica sperimentale.\nLe restrizioni statistiche evidenziate dal teorema, espresse matematicamente da relazioni di disuguaglianza chiamate \"disuguaglianze di Bell\", permettono, come suggerito dallo stesso Bell, una verifica sperimentale tramite misure della polarizzazione di fotoni. Gli esperimenti effettuati negli anni ottanta e novanta avevano indicato con alta probabilit\u00e0 che le disuguaglianze di Bell sono violate. Ulteriori esperimenti effettuati nel corso del 2015 da diversi gruppi indipendenti sono riusciti a soddisfare pienamente le condizioni teoriche previste e a fornire risultati conclusivi, fornendo una prova empirica contro il realismo locale e dimostrando che, quelle considerate dal paradosso EPR come \"raccapriccianti azioni a distanza\", sono reali. Questi esperimenti sono ritenuti un'ulteriore prova a favore della meccanica quantistica e dimostrano che il principio di localit\u00e0 deve essere abbandonato, anche nell'ipotesi dell'esistenza di variabili nascoste.\nI principi della relativit\u00e0 speciale sono salvati dal teorema di non-comunicazione, che implica che gli osservatori non possono utilizzare gli effetti quantistici per comunicare informazione a velocit\u00e0 superiore a quella della luce."}
{"id": "93513", "revid": "74801", "url": "https://it.wikipedia.org/wiki?curid=93513", "title": "Calvin Coolidge", "text": "Biografia.\nPrimi anni.\nCalvin Coolidge nacque il 4 luglio 1872 a Plymouth, nel Vermont, da una famiglia di agricoltori: suo padre, John Calvin Coolidge Sr., era un contadino benestante che svolse anche numerosi incarichi pubblici locali (come quello di giudice di pace e di esattore fiscale), oltre a essere membro delle istituzioni del suo Stato natale; sua madre, Victoria Josephine Moore, era anch'essa di famiglia contadina e mor\u00ec probabilmente di tubercolosi nel 1885, quando il figlio aveva solo 12 anni. Coolidge Sr. si sarebbe risposato nel 1891 con un'insegnante di scuola di Plymouth, morendo nel 1926, ad ottanta anni.\nDa giovane, Calvin Coolidge si iscrisse al prestigioso Amherst College, in Massachusetts, laureandosi in legge; dopo la laurea, si trasfer\u00ec a Northampton, nel Massachusetts, dove fece praticantato presso uno studio legale e ottenne l'abilitazione all'avvocatura nel 1897, specializzandosi negli accordi extra-giudiziali. Si spos\u00f2 nel 1905 con Grace Anna Coolidge, nata Goodhue, anch'essa originaria del Vermont, nonostante l'opposizione della madre di lei; dalla coppia nacquero due figli maschi, John Coolidge e Calvin Coolidge junior, morto per infezione nel 1924 durante la campagne di rielezione del padre a Presidente degli Stati Uniti d'America.\nCarriera politica.\nNel 1898 entr\u00f2 da repubblicano (dell'ala progressista) nella vita politica locale e successivamente statale, dove fu ripetutamente eletto vice-governatore (carica all'epoca annuale) nel 1915, nel 1916 e nel 1917; al ritiro del governatore fu eletto governatore nel 1918 e 1919. In questa veste, represse energicamente le proteste della polizia di Boston, che voleva costituire un proprio sindacato, facendo intervenire la Guardia Nazionale dello Stato per reprimere lo sciopero. Ci\u00f2 gli fece guadagnare enorme popolarit\u00e0 tra i repubblicani conservatori.\nNel 1920 la convenzione del Partito Repubblicano (allora eletta in convenzioni statali e non in primarie) si accord\u00f2 sul senatore dell'Ohio Warren Gamaliel Harding come candidato presidente. Per il candidato alla vicepresidenza i capi del partito concordavano sul senatore del Wisconsin Irvine Lenroot, ma Wallace McCamant, un delegato dell'Oregon che aveva letto \"\"Have Faith in Massachusetts\" (un famoso discorso elettorale di Coolidge), propose Coolidge, che a sorpresa ottenne la nomination.\nIl 2 novembre 1920 Harding e Coolidge vinsero le elezioni conquistando ogni stato eccetto quelli del Sud. Harding lo invit\u00f2 a partecipare regolarmente alle riunioni del governo, rendendo Coolidge il primo vicepresidente a farlo. Alla morte di Harding a causa di una polmonite, gli succedette il 3 agosto 1923 impegnandosi a continuarne il programma con le stesse persone.\nDi conseguenza, nel suo primo messaggio al Congresso, nel dicembre del 1923, chiede l'isolamento in politica estera, maggiori tagli alle tasse e la riduzione degli aiuti al settore agricolo. Tuttavia, la politica di Coolidge si distingue da quella dei pi\u00f9 recenti predecessori (incluso Harding) per il suo impegno rivolto a ricostruire la dignit\u00e0 ed il prestigio della Presidenza in un momento di decadenza e sprechi e si dimostra determinato nel preservare l'antica morale e i precetti economici anche nella prosperit\u00e0 fiorente che molti americani stanno conoscendo.\nPresidenza.\nLa popolarit\u00e0 del Presidente cresce rapidamente: viene ricandidato dalla convenzione repubblicana al primo scrutinio (al candidato democratico ne occorreranno 103) con Charles Dawes come candidato vicepresidente e nonostante la scissione del repubblicano progressista Robert M. La Follette (che gli far\u00e0 perdere il Wisconsin), alle elezioni del 1924 ottiene pi\u00f9 del 54% dei voti e conquista di nuovo tutti gli stati tranne quelli del Sud (e il Wisconsin). La campagna fu influenzata dalla morte per infezione del figlio di Coolidge.\nLa politica interna della presidenza Coolidge si riassume nella sua citazione: \u00ab\"The chief business of the American people is business\"\u00bb, anche perch\u00e9 all'epoca i provvedimenti sociali cari ai repubblicani progressisti come lui erano considerati competenza degli stati. Sostenuto dal Segretario al Tesoro Andrew Mellon, durante la carica riduce le imposte ma ancor di pi\u00f9 le spese federali, per cui il debito pubblico interno cala di due miliardi di dollari in tre anni, e pone il veto per due volte al progetto di legge per l'assistenza all'agricoltura.\nIn politica estera rimuove l'embargo militare verso il Messico, con cui stipula un accordo bilaterale di non aggressione, sostenendo il governo contro i ribelli, conferma la politica d'ingerenza anche militare nei piccoli stati centroamericani e caraibici e continua a rifiutare il riconoscimento dell'Unione Sovietica. Considera la vittoria repubblicana del 1920 una sconfessione della politica estera del presidente Woodrow Wilson da parte dell'elettorato, bench\u00e9 egli personalmente non le fosse ostile. Infatti, come alternativa, sostiene l'azione del suo segretario di stato Frank Kellogg che sfocer\u00e0 nel Patto Briand-Kellogg del 1928, ratificato nel 1929. Il patto impegnava i firmatari (Stati Uniti, Gran Bretagna, Francia, Germania, Italia e Giappone) a \u00ab...rinunciare alla guerra come strumento di politica delle nazioni nelle loro relazioni reciproche\u00bb. Come tale, bench\u00e9 non abbia impedito la seconda guerra mondiale, costituisce il fondamento del diritto internazionale dopo di essa.\nIl ritiro dalla politica e la morte.\nSebbene incoraggiato dal Partito Repubblicano a ricandidarsi, non si ripresent\u00f2 alle elezioni del 1928 per un terzo mandato. Il Partito Repubblicano vinse candidando Herbert Hoover, il suo Segretario al Commercio (di cui Coolidge disse: \"For six years that man has given me unsolicited advice \u2014 all of it bad\"\" [Da sei anni quell'uomo mi d\u00e0 consigli non richiesti, e tutti pessimi]). Coolidge si ritir\u00f2 nella sua Northampton a scrivere le memorie, pubblicate nel 1929. Essendo Hoover condannato alla sconfitta a causa della Grande depressione esplosa nell'ottobre 1929, si parl\u00f2 di lui come candidato per il 1932 ma Coolidge fece sapere che non avrebbe accettato e sostenne lealmente la campagna per la rielezione di Hoover, che perse contro Franklin Delano Roosevelt.\nDue mesi dopo le elezioni, il 5 gennaio 1933, mor\u00ec d'infarto all'et\u00e0 di 60 anni. La sua salma venne inumata presso il Plymouth Notch Cemetery della sua citt\u00e0.\nCuriosit\u00e0.\nCoolidge era noto per la sua grande introversione. Era poco espansivo, a tal punto che venne soprannominato \"il silenzioso Cal\". Si racconta che una sera ad una cena una donna che gli era seduta accanto, dopo aver fatto notare quanto il presidente fosse silenzioso gli disse \"Ho scommesso con un amico che sarei riuscita a farle dire almeno tre parole\". Coolidge rispose \"Hai perso!\" (\"You lose!\")."}
{"id": "93514", "revid": "1356653", "url": "https://it.wikipedia.org/wiki?curid=93514", "title": "Preparazioni spagiriche", "text": ""}
{"id": "93522", "revid": "125856321", "url": "https://it.wikipedia.org/wiki?curid=93522", "title": "Basilica di Santa Maria Novella", "text": "La basilica di Santa Maria Novella \u00e8 una delle pi\u00f9 importanti chiese di Firenze e sorge sull'omonima piazza. Se Santa Croce era ed \u00e8 un centro antichissimo di cultura francescana e Santo Spirito ospitava l'ordine agostiniano, Santa Maria Novella era per Firenze il punto di riferimento per un altro importante ordine mendicante, i domenicani.\nStoria.\n1219, dodici domenicani arrivarono a Firenze da Bologna, seguiti da Frate Giovanni da Salerno. Nel 1221, ottennero la piccola chiesa di Santa Maria delle Vigne, cos\u00ec chiamata per i terreni agricoli che la circondavano (all'epoca fuori dalle mura). Questa chiesetta, di propriet\u00e0 dei canonici del Duomo, era stata consacrata nel 1049 o, secondo altre fonti, nel 1094, anche se questa seconda ipotesi \u00e8 pi\u00f9 probabile, poich\u00e9 nell'Archivio Capitolare della cattedrale fiorentina \u00e8 conservato un documento che menziona questa data. Ad ogni modo, della chiesetta antica sono stati trovati alcuni resti sotto l'attuale sacrestia, in particolare le basi di alcuni pilastri romanici.\nNel 1242 la comunit\u00e0 domenicana fiorentina decise di iniziare i lavori per un nuovo e pi\u00f9 ampio edificio, ottenendo dal papa la concessione di indulgenze per chi avesse contribuito economicamente ai lavori gi\u00e0 a partire dal 1246. Il 18 ottobre 1279, durante la festa di San Luca, venne celebrata nella Cappella Gondi la cerimonia della \"Posa della Prima Pietra\" con la benedizione del cardinale Latino Malabranca Orsini, anche se di fatto i lavori erano gi\u00e0 da tempo iniziati. La nuova chiesa aveva la facciata orientata verso sud. La costruzione fu completata nella met\u00e0 del XIV secolo. Il progetto, secondo fonti documentarie , si deve a due frati domenicani, fra' Sisto da Firenze e fra Ristoro da Campi, ma partecip\u00f2 all'edificazione anche fra' Jacopo Passavanti, mentre il campanile e buona parte del convento si deve all'intervento immediatamente successivo di fra' Jacopo Talenti e di Benci di Cione Dami. La chiesa, sebbene gi\u00e0 conclusa verso la met\u00e0 del Trecento con la costruzione dell'adiacente convento, fu tuttavia ufficialmente consacrata solo nel 1420 da papa Martino V che risiedeva in citt\u00e0.\nSu commissione della famiglia Rucellai, Leon Battista Alberti disegn\u00f2 il grande portale centrale, la trabeazione e il completamento superiore della facciata, in marmo bianco e verde scuro di Prato (serpentino), terminata nel 1470. Dopo il Concilio di Trento, tra il 1565 e il 1571 la chiesa fu rimaneggiata ad opera di Giorgio Vasari, con la rimozione del recinto del coro e la ricostruzione degli altari laterali, che comport\u00f2 l'accorciamento delle finestre gotiche. Tra il 1575 e il 1577 fu costruita da Giovanni Antonio Dosio la cappella Gaddi. Un ulteriore rimaneggiamento si ebbe tra il 1858 e il 1860 ad opera dell'architetto Enrico Romoli.\nNell'ottobre del 1919 papa Benedetto XV l'ha elevata al rango di basilica minore.\nUn importante restauro \u00e8 stato effettuato nel 1999 per la preparazione al giubileo del 2000, mentre un successivo restauro della facciata \u00e8 stato eseguito dall'aprile 2006 al marzo 2008.\nDa marzo 2001 per la visita \u00e8 richiesto un pagamento di un biglietto d'ingresso.\nLa facciata.\nLe preesistenze gotiche.\nLa facciata marmorea di Santa Maria Novella \u00e8 fra le opere pi\u00f9 importanti del Rinascimento fiorentino, pur essendo stata iniziata in periodi precedenti e completata definitivamente solo nel 1920.\nIl primo intervento si ebbe verso il 1350, quando il registro inferiore fu ricoperto di marmi bianchi e verdi grazie ai fondi da un tale Turino del Baldese deceduto due anni prima. In quella circostanza furono fatti i sei avelli o arche tombali, i due portali laterali gotici e, forse, anche l'ornamentazione marmorea a riquadri e archetti ciechi a tutto sesto fino al primo cornicione, che assomigliano a quelli del battistero di San Giovanni.\nL'oculo pi\u00f9 in alto risulta aperto dal 1367.\nI lavori in seguito si interruppero e durante il Concilio di Firenze, che si tenne anche nel convento dal 1439, venne ribadita la necessit\u00e0 di provvedere al completamento della facciata. Solo un ventennio dopo si offr\u00ec il ricco mercante Giovanni di Paolo Rucellai, che ne affid\u00f2 il progetto al suo architetto di fiducia, Leon Battista Alberti.\nL'intervento di Alberti.\nTra 1458 e 1478 fu rivestita la parte restante di marmi policromi, armonizzando con la parte gi\u00e0 esistente. La parte inferiore venne lasciata pressoch\u00e9 intatta nel suo assetto medievale, aggiungendo solo il portale classicheggiante, ispirato a quello del Pantheon, incorniciato dal motivo colonna-pilastro, che ricorre, seppure con un rapporto diverso, anche alle estremit\u00e0 sui lati. Oltre una trabeazione classicheggiante si trova un'ampia fascia decorata a tarsie quadrate, ispirata agli attici dell'architettura antica, che separa e raccorda la zona inferiore e quella superiore.\nLa parte superiore venne influenzata dalla preesistenza del grande oculo, attorno al quale Alberti install\u00f2, in posizione sfasata, un grande rettangolo tripartito, legato da rapporti geometrici di multipli e sottomultipli con il resto degli elementi della facciata. Esso \u00e8 sormontato da un timpano con al centro il volto di Ges\u00f9 Bambino inserito nel disco solare fiammeggiante, emblema del Quartiere di Santa Maria Novella. Le due volute capovolte ai lati, dalle tarsie finissime, hanno funzione di raccordo con la parte inferiore e mascherano il dislivello tra la navata centrale e quelle laterali, notevolmente pi\u00f9 basse. Si tratta del primo esempio di questo motivo architettonico nella storia dell'arte, successivamente ampiamente sfruttato. La voluta di destra fu rivestita di marmi solo nel 1920.\nSull'architrave superiore campeggia un'iscrizione che ricorda il benefattore e un simbolico anno di completamento, il 1470: (Giovanni Rucellai, figlio di Paolo, anno 1470). L'elegante fregio marmoreo della trabeazione con le \"vele con le sartie al vento\" altro non \u00e8 che l'emblema araldico di Giovanni di Paolo Rucellai. Lo stesso simbolo, che si pu\u00f2 vedere sulla facciata del palazzo e della loggia Rucellai, nonch\u00e9 sul tempietto del Santo Sepolcro in San Pancrazio, compare anche sui pilastri angolari.\nL'intervento dell'Alberti si innest\u00f2 quindi sulle strutture gotiche precedenti, ma seppe unificare la parte nuova e quella antica tramite il ricorso alla tarsia marmorea, derivata dal Romanico fiorentino (Battistero di San Giovanni, San Miniato al Monte, Badia Fiesolana). Questo retaggio tradizionale venne rielaborato secondo la lezione classica e i principi della geometria modulare, valorizzando la storia dell'edificio e il contesto locale.\nLo schema \u00e8 comunque mitigato da alcune leggere asimmetrie, forse programmate dall'Alberti, forse dovute alla manodopera locale. Lo schema preimpostato anteriormente non era infatti modulato su corrispondenze matematiche, per cui \u00e8 probabile che Alberti dovette mascherare la mancata corrispondenza tra gli elementi verticali della parte inferiore e superiore, proprio con l'aggiunta della fascia-attico, le cui tarsie non sono allineate agli altri elementi\nAlcuni dei rapporti modulari principali:\nI portali.\nLe lunette sopra le porte furono dipinte da Ulisse Ciocchi tra il 1616 e il 1618. Quella centrale rappresenta \"San Tommaso d'Aquino in preghiera davanti al crocifisso\" (sullo sfondo lo stemma Rucellai e la processione del Corpus Domini che ebbe inizio in Santa Maria Novella). Quelle laterali ritraggono due personaggi del \"Vecchio Testamento\" tradizionalmente legati all'allegoria eucaristica: \"Aronne con la manna\", a destra, e \"Melchisedech con i pani\", a sinistra.\nGli strumenti scientifici.\nSulla facciata compaiono anche delle strumentazioni scientifiche aggiunte nel 1572-1574: a sinistra un'armilla equinoziale in bronzo, a destra un quadrante astronomico in marmo con gnomone, opere del domenicano fra Ignazio Danti da Perugia (1555-1586), astronomo e cartografo granducale. Il frate astronomo, grazie a queste strumentazioni, riusc\u00ec a calcolare esattamente la discrepanza fra il vero anno solare e il calendario giuliano, allora ancora in uso fin dalla sua promulgazione nel 46 a.C. Dimostrando i suoi studi con una commissione di altri studiosi a Roma a papa Gregorio XIII si ottenne il riallineamento dei giorni e la promulgazione del nuovo calendario gregoriano, saltando in una notte del 1582 dal 4 ottobre al 15 ottobre.\nL'interno della chiesa.\nArchitettura interna.\nLa chiesa fu la prima basilica dove vennero usati elementi dell'architettura gotica a Firenze, in particolare i caratteri tipici dell'architettura gotica cistercense. L'interpretazione del nuovo stile fu molto originale e fece da esempio ad un gran numero di edifici religiosi successivi. \u00c8 lunga 99,20 metri, larga 28,20, mentre il transetto misura al massimo 61,54 m. Presenta una pianta a croce commissa (cio\u00e8 a T), suddivisa in tre navate con sei ampie campate che si rimpiccioliscono verso l'altare (11,50 m verso l'altare contro i 15 verso la facciata), dando la sensazione di una lunghezza maggiore di quella reale. La copertura \u00e8 affidata alle volte a crociera a costoloni con archi a sesto acuto, decorati da pitture parietali bicrome bianco-verdi, sostenute da pilastri polistili, cio\u00e8 a sezione mista. L'ampiezza della navata centrale e la sua altezza al limite delle possibilit\u00e0 statiche per un edificio del genere fanno s\u00ec che le navate laterali sembrino armoniosamente fuse in un'unica amplissima aula.\nUna grande iconostasi separava anticamente il presbiterio, l'area riservata ai religiosi, dalle navate longitudinali dove prendevano posto i fedeli, ma venne demolita tra il 1565 e il 1571, quando vi lavor\u00f2 Vasari su commissione di Cosimo I. Nello stesso periodo vennero accorciate le monofore lungo la navata, in modo da lasciare in basso lo spazio per nuovi altari laterali. Il pavimento ospitava anticamente numerosissime lapidi funebri, che vennero selezionate nel restauro del 1857-1861 e in parte poste tra i pilastri laterali. Sempre nell'Ottocento, venne ricostruito l'altare maggiore, in stile neogotico, e vennero ricomposte le finestre e gli altari laterali, dando alla chiesa l'aspetto attuale.\nIn fondo alla navata principale, ad un'altezza di 4,5 metri, \u00e8 stato ricollocato dal 2001 il \"Crocifisso\" di Giotto (databile verso il 1290), dopo dodici anni di restauro, nella posizione dove verosimilmente doveva trovarsi fino al 1421 collegato alla divisione iconostatica. Leggermente inclinato in avanti, \u00e8 sorretto da una struttura metallica sospesa, ancorata ad un argano che ne consente l'abbassamento fino a terra.\nLe vetrate.\nLe vetrate furono eseguite tra il XIV e il XV secolo e fra esse spiccano per esempio la \"Madonna con Bambino\" o \"San Giovanni e San Filippo\" entrambe disegnate da Filippino Lippi, poste nella Cappella Strozzi. Il rosone che si apre sulla facciata, che raffigura l\"Incoronazione della Vergine con schiere d'angeli danzanti\" e una cornice di \"Profeti\", fu realizzato su cartone attribuito ad Andrea di Bonaiuto, tra il 1365 e il 1367. Nella scena \u00e8 raffigurato anche il committente, Tebaldino de' Ricci.\nLa controfacciata.\nNella controfacciata \u00e8 interessante la lunetta del portale centrale, con una \"Nativit\u00e0\", affresco staccato della cerchia di Sandro Botticelli. In quella del portale di sinistra si trova un\"Annunciazione\" su tela, l'ultima opera di Santi di Tito. In quella di destra infine si trova un affresco trecentesco di autore ignoto, con un\"Annunciazione\" che sormonta la \"Nativit\u00e0, Adorazione dei Magi\" e \"Battesimo di Cristo\".\nAltari della navata sinistra.\nNumerose e di altissimo profilo sono le opere d'arte, fra le quali spicca la \"Trinit\u00e0\" di Masaccio, opera sperimentale sull'uso della prospettiva, a proposito della quale il Vasari ebbe a dire: \"Pare che sia bucato quel muro\". Rappresenta uno dei pi\u00f9 importanti capolavori dell'arte rinascimentale, attuazione dei nuovi canoni stilistici in pittura, al pari dei traguardi architettonici di Brunelleschi e scultorei di Donatello. La scena sacra \u00e8 ambientata in una monumentale architettura classica, disegnata con punto di fuga realistico per essere guardata dal basso, mentre la figura di Dio sorregge la Croce di Cristo, con un atteggiamento maestoso, eloquente e solenne. Un recente restauro ha evidenziato la possibile collaborazione di Filippo Brunelleschi nel disegno della prospettiva dello sfondo. Anche le figure dei committenti, i coniugi Lenzi, inginocchiate ai lati della scena, rappresentano un'importantissima novit\u00e0, dipinte per la prima volta a dimensione naturale, non piccole figurine di contorno, e con un notevolissimo realismo oltre al quale traspare anche il loro senso di religiosit\u00e0 e la devozione. La scritta sul sarcofago \u00e8 un \"memento mori\".\nIl primo altare \u00e8 decorato dalla pala con la \"Resurrezione di Lazzaro\" di Santi di Tito, mentre a destra vi si trova il \"monumento al giureconsulto Antonio Strozzi\", del 1524, caratterizzato da un sarcofago in marmo nero con decorazioni scultoree disegnate da Andrea Ferrucci ma eseguite dagli allievi Silvio Cosini (per la \"Madonna col Bambino\") e Maso Boscoli (autore degli angeli).\nIl secondo altare presenta la \"Samaritana al pozzo\" di Alessandro Allori (1575), accanto all\"Annunciazione\" su tavola della cerchia di Bicci di Lorenzo, mentre il terzo altare venne rimosso per fare luce alla \"Trinit\u00e0\" masaccesca. Poco pi\u00f9 a sinistra si trova la \"Santa Lucia e donatore\" di David Ghirlandaio, gi\u00e0 collocata nella Cappella Rucellai. Vicino si trova il pulpito, sul penultimo pilastro, commissionato dalla famiglia Rucellai nel 1443 e disegnato da Filippo Brunelleschi. La realizzazione dei 4 pannelli a bassorilievo spett\u00f2 al suo figlio adottivo e allievo Andrea Cavalcanti detto il Buggiano (1443-1448). Vi si trovano scolpite le \"Storie di Maria\" a bassorilievo, lumeggiate con l'oro nel Settecento.\nSul quarto altare si trova la \"Resurrezione e quattro santi\" di Giorgio Vasari e poco pi\u00f9 avanti si trova l'organo risalente all'Ottocento, ai fianchi del quale sono collocate le memorie funebri per gli architetti Giuseppe del Rosso il Vecchio (morto nel 1731) e di Zanobi del Rosso (morto nel 1731).\nIl quinto altare presenta una pala lignea cinquecentesca con piccoli riquadri di \"Santi\" e \"Storie di santa Caterina da Siena\", di Bernardino Poccetti, e una statua moderna della santa, mentre il sesto altare \u00e8 decorato dal \"San Giacinto e altri santi\" di Alessandro Allori (1596). All'angolo con il transetto si trova un'acquasantiera della scuola di Benvenuto Cellini.\nAltari della navata destra.\nVicino al primo pilastro presso la controfacciata si trova l'acquasantiera in marmo, su una colonnina di mischio rosso, opera di manifattura francese del 1412. Sull'altare che corrisponde alla prima campata si trova la tela con il \"Martirio di San Lorenzo\", opera di Girolamo Macchietti del 1573.\nSul secondo \u00e8 collocata una \"Nativit\u00e0\" di Giovan Battista Naldini, del 1577, mentre vicino si trova la \"tomba della Beata Villana\" (morta nel 1381), importante opera della scultura rinascimentale (1451): il volto della beata fu scolpito da Bernardo Rossellino, l'angelo di sinistra da Antonio Rossellino e quello di destra da Desiderio da Settignano.\nIl terzo altare presenta la tela della \"Presentazione al tempio\", sempre del Naldini (1577), e nelle vicinanze \u00e8 collocata la \"tomba del Beato Giovanni da Salerno\", opera quattrocentesca per\u00f2 l'effigie venne dispersa durante la risistemazione della chiesa del 1570, per cui una nuova scultura venne scolpita da Vincenzo Danti seguendo uno stile quattrocentesco.\nNella quarta campata campeggia sull'altare un'altra pala del Naldini, la \"Deposizione\". Ai lati si trovano a sinistra il \"monumento a Ruggero Minerbetti\", di Silvio Cosini (1528-1530 circa) e a destra quello \"a Tommaso e Francesco Minerbetti de Medici\" (arcivescovo di Sassari) rinnovato nella seconda met\u00e0 del Cinquecento.\nIl quinto altare era usato dalle compagnie del Pellegrino e del Tempio ed \u00e8 decorato dalla \"Predicazione di San Vincenzo Ferrer e il Redentore\" di Jacopo Coppi detto il del Meglio.\nIl sesto e ultimo altare, poco dopo un porta che conduce alla Cappella della Pura (oggi accessibile dal recinto degli avelli, vedi sotto), \u00e8 decorato dal \"San Raimondo che resuscita un fanciullo\", di Jacopo Ligozzi (1620-1623), mentre vicino all'angolo si trova il \"monumento funebre di Giovan Battista Ricasoli\" (morto nel 1572), in marmo, attribuito a Romolo del Tadda.\nIl transetto.\nIl transetto \u00e8 attraversato da una breve scalinata che porta agli altari ed alle cappelle posteriori e che sostituisce il tramezzo del presbiterio dalla ristrutturazione vasariana del 1565-1571. \u00c8 composto da tre campate a base quadrata, una grande cappella centrale, grande quasi come l'intera campata centrale, e due coppie di cappelle posteriori di ampiezza dimezzata. Inoltre vi sono due cappelle sopraelevate alle estremit\u00e0, dalle quali si accede anche alla sagrestia (a sinistra) ed alla Cappella Della Pura (a destra). Nelle chiavi di volta delle crociere si trovano figure simboliche in pietra, scolpite e dorate nel Trecento.\nNel lato destro si trovano tre sepolture parietali di notevole interesse:\nVicino alla gradinata per la Cappella Rucellai si trova la lastra tombale di Corrado della Penna, vescovo di Fiesole morto nel 1312, opera della cerchia di Arnolfo di Cambio.\nLe cappelle del transetto.\nCappella Maggiore.\nLa \"Cappella Maggiore\" o \"Cappella Tornabuoni\" si trova al centro della chiesa dietro l'altare maggiore. Il Crocifisso centrale \u00e8 un'opera del Giambologna. Il coro conserva un importantissimo ciclo di affreschi di Domenico Ghirlandaio, al quale probabilmente lavor\u00f2 anche un giovanissimo Michelangelo Buonarroti, allora nella sua bottega. Sono rappresentati episodi della \"Vita della Vergine e San Giovanni\", ambientate nella Firenze contemporanea e con numerosi ritratti dei committenti e di personalit\u00e0 fiorentine dell'epoca, caratteristica tipica del Ghirlandaio. Sul muro posteriore sono raffigurate le scene di \"San Domenico che brucia i libri eretici\", \"Il martirio di San Pietro\", \"L'annunciazione\" e \"San Giovanni nel deserto\". Sugli spicchi della volta sono rappresentati gli Evangelisti.\nLe vetrate policrome furono eseguite nel 1492 da Alessandro Agolanti su disegno di Ghirlandaio.\nCappelle di destra.\nLa \"Cappella di Filippo Strozzi\" si trova a destra della cappella centrale e conserva uno straordinario ciclo di affreschi di Filippino Lippi, con \"storie delle vite di San Filippo apostolo e San Giovanni evangelista\" (terminato prima del 1502). Sul lato destro \"San Filippo scaccia il dragone dal tempio di Hierapolis\" e sulla lunetta \"La crocefissione di San Filippo\"; a sinistra \"San Giovanni resuscita Drusiana\" e in alto \"Il martirio di San Giovanni\"; nelle lunette della volta \"Adamo, No\u00e8, Abramo\" e \"Giacobbe\". Particolare importanza hanno le scene centrali degli affreschi, ambientate in alcune fantasiose architetture classiche, nelle cui scene si combatte uno scontro fra cultura cristiana e paganesimo, un tema allora di scottante attualit\u00e0 in quanto era il periodo di governo del Savonarola. Dietro l'altare \u00e8 presente la tomba di Filippo Strozzi, scolpita da Benedetto da Maiano (1491-1495).\nLa \"Cappella Bardi\", dedicata a san Gregorio, \u00e8 la seconda a destra e appartenne alla Compagnia della Laudi di Santa Maria Novella. Nel 1335 il patronato pass\u00f2 alla famiglia Bardi di Vernio. Appartengono a questo momento il rilievo sul pilastro di destra con \"San Gregorio che benedice Riccardo Bardi\" e gli affreschi con \"Storie di San Gregorio Papa\", attribuiti di recente al pittore anonimo bolognese Pseudo Dalmasio. Un secondo strato di affreschi emerge dalle numerose lacune che interrompono la superficie pittorica: si tratta di una decorazione pi\u00f9 antica che venne realizzata assieme ai lunettoni gi\u00e0 attribuiti a Duccio di Buoninsegna. La \"Madonna del Rosario\" sull'altare \u00e8 di Giorgio Vasari (1568).\nLa \"Cappella Rucellai\" si trova in posizione rialzata in fondo al braccio destro del transetto e risale al Trecento. Vi \u00e8 conservata una statua marmorea di \"Madonna con bambino\" di Nino Pisano, della met\u00e0 del XIV secolo. Gli affreschi sono molto danneggiati e rimangono solo dei frammenti attribuiti al Maestro della Santa Cecilia (restaurati nel 1989). Il pannello sulla parete di sinistra (\"Martirio di santa Caterina d'Alessandria\") fu dipinto da Giuliano Bugiardini tra il 1530 e il 1540, con il parziale uso di disegni di Michelangelo. Un tempo vi era collocata la \"Madonna Rucellai\", oggi agli Uffizi, che infatti prende il nome da questa cappella, anche se questa non era la sua collocazione originaria. Davanti alla cappella il sarcofago di Paolo Rucellai e la \"Lastra sepolcrale di Fra' Leonardo Dati\" di Lorenzo Ghiberti (1425)\nCappelle di sinistra.\nA sinistra della cappella maggiore si trova la \"Cappella Gondi\", disegnata da Giuliano da Sangallo (1503), dove \u00e8 conservato il \"Crocifisso\" di Filippo Brunelleschi, l'unica scultura lignea conosciuta del grande architetto fiorentino. Secondo una storia riportata dal Vasari, il Brunelleschi lo avrebbe scolpito in risposta al Crocifisso di Donatello conservato in Santa Croce e da lui definito \"primitivo\". Le volte contengono serie di affreschi fra i pi\u00f9 antichi della chiesa, del Trecento, attribuiti a maestranze greco-bizantine. La vetrata \u00e8 recente e risale al secolo scorso.\nSegue la \"Cappella Gaddi\", di Giovanni Antonio Dosio (1575-1577), ammirata dai contemporanei come la prima cappella fiorentina incrostata a commesso di marmi e pietre dure. Vi si trovano dipinti e affreschi del Bronzino e del suo allievo Alessandro Allori, oltre a bassorilievi di Giovanni Bandini.\nIn fondo al braccio sinistro del transetto, in posizione rialzata simmetricamente alla Cappella Rucellai, si trova la \"Cappella Strozzi di Mantova\", per distinguerla da quella di Filippo Strozzi. Anche questa \u00e8 coperta di affreschi pregevoli, che risalgono al 1350-57, fra le migliori opere di Nardo di Cione (fratello di Andrea Orcagna), e rappresentano i regni dei cieli strutturati secondo la Divina Commedia di Dante: sulla parete di fondo il \"Giudizio Universale\", dove si trova anche un ritratto di Dante, a destra l\"Inferno\" e a sinistra il \"Paradiso\". Sull'altare maggiore \"Il Redentore con Madonna e santi\" dell'Orcagna. Nardo di Cione prepar\u00f2 anche il cartone per la vetrata della cappella.\nSulla parete esterna della cappella si trova un orologio affrescato, dove si pu\u00f2 leggere anche un distico di Agnolo Poliziano. Poco distante si apre a destra la cappella del Campanile, con resti di decorazioni ad affresco trecentesche, un\"Incoronazione di Maria\" all'esterno e un \"San Cristoforo\" all'interno. Sulla parete sinistra del transetto, sopra le due porte, un elegante vano progettato da Fabrizio Boschi nel 1616 ospita un sepolcro Cavalcanti.\nOrgani a canne.\nOrgano maggiore.\nNella prima met\u00e0 del XIV secolo, vengono costruiti due piccoli organi positivi da fra' Simone de' Saltarelli per accompagnare il canto dei religiosi nel corso delle funzioni. Il primo grande organo a canne venne costruito nel 1457 da fra' Giovanni Tedesco sopra un'apposita cantoria situata nella penultima campata della navata laterale sinistra. Lo strumento viene sostituito nel 1532 un nuovo organo e una nuova cantoria al posto dei precedenti. Lo strumento, la cui cassa fu affidata a Baccio d'Agnolo, mentre la parte fonica fu affidata a fra' Bernardo d'Argenta, riutilizzava alcune canne dell'organo precedente ed era dell'ordine dei 12'. L'organo, rimasto quasi inalterato per pi\u00f9 di due secoli, viene sensibilmente ampliato e modificato nel 1821 da Giosu\u00e8 Agati e ricostruito da Michelangelo Paoli in occasione del Natale 1839. In previsione dei lavori di rifacimento della chiesa condotti da Gaetano Baccani, l'organo viene smontato nel 1855 e non viene reinstallato che nel 1868. La sua cassa, tuttavia, fu venduta a Napoleone III di Francia, che la don\u00f2 alla chiesa dei Santi Pietro e Paolo di Rueil-Malmaison, mentre la cantoria originaria, acquisita da Alberto di Sassonia-Coburgo-Gotha, \u00e8 attualmente esposta presso il Victoria and Albert Museum di Londra. Lo strumento odierno \u00e8 frutto di un rifacimento operato nel 1920 da Daniele Paoli ed \u00e8 alloggiato all'interno di un complesso architettonico neogotico. Esso \u00e8 a trasmissione pneumatica ed ha due tastiere di 61 note ciascuna ed una pedaliera di 30, e non \u00e8 funzionante.\nOrgano della cappella della Pura.\nNella cappella della Pura si trova un organo positivo processionale costruito nel 1772 da Luigi Tronci. A trasmissione meccanica, ha un'unica tastiera di 45 note con prima ottava scavezza e una pedaliera scavezza di 9 costantemente unita al manuale e priva di registri propri.\nLa sagrestia.\nLa \"Sagrestia\" si apre nella parete sinistra del transetto sinistro e inizialmente fu costruita verso il 1380 come \"Cappella dell'Annunciazione\" in onore di Mainardo Cavalcanti. Venne ristrutturata in larga parte dal Cinquecento al Settecento. Risale all'impianto pi\u00f9 antico la struttura gotica con le volte a crociera (anche se la loro decorazione risale in larga parte a rifacimenti ottocenteschi) e le vetrate nella trifora eseguite da Leonardo di Simone su disegno di Niccol\u00f2 di Pietro Gerini (1386-1390).\nIl lavabo in marmo e terracotta invetriata posto in controfacciata a sinistra \u00e8 un'opera di Giovanni della Robbia del 1498-1499, mentre quello posto simmetricamente a destra, in marmi policromi, \u00e8 opera dell'artista della scuola del Foggini, Gioacchino Fortini. Gli armadi con sportelli nella parete di fondo furono disegnati da Bernardo Buontalenti e realizzati da Maestro Lessandro di Luca Bracci da Pelago nel 1582-1584, con le tele seicentesche di \"Gabriele\", l\"Annunziata\" e i \"Santi Domenico e Tommaso d'Aquino\". In controfacciata, sopra l'entrata troviamo un \"Crocifisso\" ligneo, opera di Maso di Bartolomeo (1425-1450).\nGli avelli e il cimitero.\nGli avelli sono delle nicchie ad arcosolio usate come arche sepolcrali, che si trovano sia nella fascia inferiore della facciata, sia, in proseguimento, nel recinto del piccolo cimitero sulla destra, lungo la via che da essi prende il nome, via degli Avelli.\nIn uno di questi \"avelli\" Giovanni Boccaccio ambient\u00f2 una novella del Decameron (VIII 9). Nel terzo avello lungo la parete destra della chiesa, partendo dalla facciata, venne sepolto il celebre pittore Domenico Ghirlandaio, e sotto l'arco una volta era dipinto il suo ritratto al naturale. Anche gli altri vani degli archi spesso ospitavano pitture, spesso di figure di santi, ma queste decorazioni sono andate quasi tutte perdute. Alla base degli avelli si distinguono i blasoni di alcune delle pi\u00f9 importanti famiglie cittadine con al centro la croce del \"popolo\" di Firenze, scolpiti in scudi di grandezza uguale in coppia per ogni avello, con una piccola replica nella chiave di volta dell'arco a sesto acuto. Tra le famiglie qui rappresentate si riconoscono i Medici, gli Alberti, i Corsini, gli Acciaiuoli, i Gondi, i Panciatichi, ecc.\nGli avelli erano veri e propri luoghi di sepoltura, per cui, non essendo interrati, a volte dalle fessure delle tombe si sprigionavano afrori, per i quali la via degli Avelli era malamente nota: esiste il detto toscano che dice \"puzzare come un avello\". La strada originariamente era molto stretta e solo con le opere di \"Risanamento\" nel 1867 assunse il tracciato odierno, lastronato e pedonalizzato poi negli anni novanta del XX secolo.\nIl piccolo cimitero, con i cipressi che sono stati piantati solo nell'Ottocento, si apre a destra della basilica, in un terreno usato come luogo di sepoltura fino alla fine del XIX secolo (a entrata libera). Nel recinto interno si ritrova il motivo degli avelli con stemmi scolpiti, anche se qui le lastre usate sono in pietraforte e in condizioni meno buone che nelle arche all'esterno.\nLa Cappella Della Pura.\nAlla Cappella Della Pura oggi si accede da questo piccolo recinto, e viene usato come luogo unicamente destinato al culto quando la basilica \u00e8 aperta alle visite turistiche. La cappella risale al 1474, quando venne fatta ricostruire dai Ricasoli per custodire un'immagine ritenuta miracolosa, la \"Madonna col Bambino e santa Caterina\", opera trecentesca un tempo affrescata nell'avello dei Della Luna. Da allora si trova nella cappella entro un elegante tempietto marmoreo. L'aspetto odierno della cappella oggi \u00e8 per\u00f2 neoclassico, dopo la ristrutturazione ottocentesca di Gaetano Baccani, che mantenne in parte le colonne originarie del periodo rinascimentale, aggiungendone altre simmetricamente e alcune lesene in stucco, che crearono all'interno due tribune alle due estremit\u00e0.\nSull'altare il crocifisso ligneo \u00e8 lo stesso venerato dalla beata Villana, ed \u00e8 composto dalla croce in cedro del Libano, con quadrilobi dipinti con scene della \"Vita di Cristo\": questa parte pi\u00f9 antica \u00e8 stata restaurata nel 1980 e si \u00e8 rivelata un prezioso manufatto inglese del XIII secolo. Il Cristo ligneo scolpito invece \u00e8 pi\u00f9 tardo e secondo alcune fonti fu opera di un fiorentino influenzato dall'arte renana verso il 1320-1340.\nIl campanile.\nIl campanile si vede bene da piazza della Stazione. Fu eretto tra il 1332 e il 1333 da Jacopo Talenti, usando per\u00f2 le fondazioni pi\u00f9 antiche, della met\u00e0 del XIII secolo. Lo stile \u00e8 tipicamente romanico, con trifore a tutto sesto ed archetti pensili, anche se la ripidissima copertura cuspidata \u00e8 un elemento gotico. Raggiunge un'altezza di oltre 68 metri. Al suo interno ospita 5 campane fuse nel 1764 dal fonditore fiorentino Alessandro Tognozzi Moreni (ad eccezione della piccola che \u00e8 opera del fonditore pistoiese Rafanelli).\nIl convento.\nAnnessi alla chiesa si trovano gli edifici del convento, con tre chiostri monumentali. Chiostro Verde, Cappellone degli Spagnoli e refettorio oggi fanno parte del Museo di Santa Maria Novella. Nella cappella interna del convento, si trova l'interessante tavola delle \"Effigie domenicane\", opera di un maestro anonimo della prima met\u00e0 del XIV secolo.\nIl Chiostro Verde.\nIl \"Chiostro verde\" (parte del Museo) costruito dopo il 1350 da fra' Jacopo Talenti con gli affreschi di Paolo Uccello \"a terra verde\", da cui il nome del chiostro, nella prima met\u00e0 del XV secolo: su tre pareti affreschi con \"Storie della Genesi\" di Paolo Uccello e la sua cerchia (lato orientale, di particolare pregio artistico le scene del \"Diluvio universale\" e dell\"Ebbrezza di No\u00e8\", con un uso innaturale della prospettiva e del colore) e altri artisti (\"Storie di Abramo\" sul lato meridionale e \"Storie di Giacobbe\" sul lato occidentale, del 1440-1450); restaurato nel 1859, fu danneggiato e parzialmente restaurato dopo l'alluvione del 1966.\nIl Cappellone degli Spagnoli.\nSul lato settentrionale del Chiostro verde si apre la Sala capitolare o \"cappellone degli Spagnoli\", sempre di fra' Talenti (1343-1345), interamente affrescato da Andrea Bonaiuti intorno al 1367-1369; il ciclo, in ottimo stato di conservazione grazie a una capillare opera di restauro, raffigura in varie scene il ruolo dei domenicani nella lotta all'eresia. In particolare sono presenti alcune scene, simili iconograficamente a pitture di tema venatorio, con dei cani da caccia che rappresentano i confratelli dell'ordine detti anche \"domini canes\". Nel 1566 il granduca Cosimo I destin\u00f2 la sala alle funzioni religiose degli spagnoli, da cui il nome, al seguito della moglie Eleonora di Toledo.\nIl refettorio.\nDal Chiostro Verde si accede a un andito, che viene detto \"delle quattro porte\", perch\u00e9 presenta una porta per lato: oltre alla porta verso il Chiostro Verde, ne ha una per il chiostro Grande, una per i piani superiori in fondo a una scaletta e una per l'antirefettorio.\nIl vano dell'antirefettorio \u00e8 pressoch\u00e9 a pianta quadrata e presenta un'architettura trecentesca. Vi sono conservati varie opere d'arte: una sinopia degli affreschi di Paolo Uccello, 35 figure di \"Profeti\" della bottega dell'Orcagna, inseriti un tempo lungo i pilastri della Cappella Tornabuoni, il polittico di Bernardo Daddi, gi\u00e0 nel Cappellone degli Spagnoli, e vari oggetti preziosi contenuti in vetrine, quali busti reliquiari di scuole senese del Trecento (tra i quali quello di Sant'Orsola e di una delle sue compagne vergini) e il \"Paliotto dell'Assunta\", un prezioso tessuto ricamato in velluto broccato su fondo di teletta d'oro, con quattordici \"Storie della Vergine\", realizzate su disegno forse di Paolo Schiavo (1446-1466).\nL'ambiente successivo \u00e8 il refettorio vero e proprio, costruito con quattro campate di volte a crociera costolonate da Jacopo Talenti verso il 1353. Curiosa \u00e8 la presenza dell'affresco della \"Madonna in Trono e Santi domenicani\" di un allievo di Agnolo Gaddi circondata da una rutilante teoria di personaggi in inequivocabile stile manierista (\"Miracoli dell'Esodo\"), opera di Alessandro Allori del 1597. In realt\u00e0 l'Allori aveva dipinto l'affresco come cornice ad una sua tavola con l\"Ultima Cena\" (1584), esposta sulla parete vicina, che aveva coperto l'affresco trecentesco preservandolo. Altre opere qui conservate sono le due tele con i \"Miracoli di San Domenico\" di Ranieri Del Pace del 1716 e, nelle vetrine, paramenti sacri, abiti liturgici, oreficerie sacre e reliquiari, tra i quali spiccano i busti delle Sante Anastasia e Maddalena, della bottega del lucchese Matteo Civitali. Importante \u00e8 il \"parato di San Domenico\" (1859-1860), esposto qui in una piccola parte, un'enorme quantit\u00e0 di tessuto bianco ricamato usato per coprire le pareti interne della chiesa per la festa del santo, l'8 agosto.\nIl Chiostro dei Morti.\nIl \"Chiostro dei Morti\", ex cimitero gi\u00e0 costruito intorno al 1270 dai Domenicani, riutilizzando probabilmente un precedente chiostro dei canonici che sappiamo esistente nel 1179, fu rimaneggiato alle attuali dimensioni nel 1337-1350. Chiuso al pubblico per molti anni, \u00e8 tornato visitabile dal 2012. Presenta su due lati arcate con volte a crociera ribassate su pilastri ottagonali (tipicamente trecenteschi) con soprastante ballatoio, sorretto da mensole molto aggettanti, che porta dall'antico dormitorio alla sacrestia della chiesa. Una parte dei locali dell'ex dormitorio dei frati oggi ospita la Biblioteca Domenicana di Santa Maria Novella \"Jacopo Passavanti\", regolarmente aperta agli studiosi, ricca di oltre 40000 volumi (fra incunaboli, cinquecentine, edizioni antiche e moderne, riviste) e sede attuale della rivista scientifica \"Memorie Domenicane\" fondata dai padri domenicani nel 1884 con il nome \"Il Rosario\". Quattro finestre dei locali della biblioteca si affacciano sul chiostro.\nVi si apre la cappella funeraria degli Strozzi con due pareti affrescate con la \"Nativit\u00e0\" e la \"Crocefissione\", affreschi attribuiti ad Andrea Orcagna o alla sua scuola; una terza parete presentava l\"Annunciazione\", ma venne abbattuta alla fine dell'Ottocento. Questi affreschi, come quasi tutti quelli nella chiesa e nel convento, vennero staccati e restaurati negli anni cinquanta e una seconda volta negli anni sessanta, in seguito ai danni causati dall'alluvione di Firenze (1966).\nIl Chiostro Grande.\nIl Chiostro grande, il pi\u00f9 ampio della citt\u00e0, rimaneggiato negli anni 1562-1592 dall'architetto Giulio Parigi su committenza di Eleonora da Toledo, fu affrescato da artisti fiorentini del XVI e XVII secolo (il Poccetti, Santi di Tito, il Cigoli, Alessandro Allori, ecc.) con \"Storie di Cristo e di santi domenicani\"; oggi \u00e8 sede della Scuola marescialli e brigadieri carabinieri.\nVi si aprono l'antica biblioteca, gli ex-appartamenti papali, dei quali resta solo la cappella dei Papi, e il maestoso ex-dormitorio, con tre lunghe navate sorrette da pilastri monolitici.\nLa Cappella dei Papi.\nAl primo piano del chiostro grande esistevano gli appartamenti usati dai pontefici in visita a Firenze. Vi risiedettero per esempio Eugenio IV durante il Concilio di Firenze, oppure Leone X. Proprio su impulso di quest'ultimo fu realizzato l'unico ambiente superstite del complesso papale, la \"Cappella dei Papi\", affrescata da Ridolfo del Ghirlandaio (\"Assunzione della Vergine\") e dal giovane Pontormo (1515), il quale realizz\u00f2 una eloquente figura della Veronica che solleva il drappo con il volto di Cristo, con una composizione ed un uso del colore che gi\u00e0 sono tipicamente manieristi. Inoltre il soffitto \u00e8 dipinto con originalissimi motivi a grottesche su sfondo scuro, con nove quadri dove sono ritratti angeli, altre figure e blasoni medicei.\nAltri ambienti.\nDal lato sud del chiostro si entrava nell'antica Officina di profumeria e farmaceutica detta Farmacia di Santa Maria Novella, che ancora oggi esiste ma alla quale si accede ora da via della Scala. \u00c8 la pi\u00f9 antica farmacia d'Europa, aperta ininterrottamente sin dal Seicento.\nDallo stesso chiostro si accede anche alla Palestra Ginnastica Fiorentina Libertas, sodalizio fondato nel 1877, che dal 1880 trov\u00f2 spazio per i suoi ginnasti nell'ex refettorio del convento. La sua prima sede era stata l'ex complesso di San Firenze, poi trasformato in Regia Corte di Assise.\nConfraternite.\nNella grande basilica e nei suoi annessi si riunirono nel tempo molte confraternite. Tra le pi\u00f9 importanti ci furono:"}
{"id": "93525", "revid": "775372", "url": "https://it.wikipedia.org/wiki?curid=93525", "title": "Rauf Denkta\u015f", "text": "\u00c8 stato il presidente di Cipro del Nord dal 1983 al 2005. \n\u00c8 stato vicepresidente della Repubblica di Cipro e dopo l'occupazione militare turca ha fondato lo \"Stato Federato Turco di Cipro\" e la Repubblica Turca di Cipro Nord nel 1983, riconosciuta internazionalmente solo dalla Turchia."}
{"id": "93527", "revid": "2528", "url": "https://it.wikipedia.org/wiki?curid=93527", "title": "Rauf Denktash", "text": ""}
{"id": "93528", "revid": "1305772", "url": "https://it.wikipedia.org/wiki?curid=93528", "title": "SAP", "text": ""}
{"id": "93529", "revid": "767487", "url": "https://it.wikipedia.org/wiki?curid=93529", "title": "Dosimetro", "text": "Il dosimetro \u00e8 un dispositivo usato per determinare l'esposizione individuale alle radiazioni ionizzanti.\nI dosimetri esistono per diversi intervalli di misura. In ambito lavorativo civile (radiologia, laboratori, centrali nucleari) la scala arriva a 500 millirem, che \u00e8 superiore alla dose massima di 360 millirem (3,6 milliSv) prevista negli Stati Uniti.\nI dosimetri per uso militare arrivano a 500 rem (5 Sv), pressoch\u00e9 la dose letale.\nEsistono dosimetri studiati per determinare l'esposizione ad altre forme di rischio, per esempio il rumore.\nIl Dosimetro \u00e8 pi\u00f9 comunemente noto con l'abbreviazione \"Doosy\", utilizzata spesso tra gli operatori per indicare il dispositivo\nDosimetro a penna.\nCome si evince dal nome, il dosimetro a penna \u00e8 un oggetto simile ad una penna per scrittura, che viene portato agganciato agli indumenti.\n\u00c8 costituito essenzialmente da un tubo Geiger che viene caricato, come un condensatore, con una carica elettrica. In condizioni normali la carica elettrica persiste indefinitamente. Quando il tubo \u00e8 attraversato da particelle ionizzanti si ha una breve conduzione di elettricit\u00e0 che riduce la carica accumulata (e quindi la tensione) fino a zero. Al tubo \u00e8 collegato un minuscolo elettroscopio a foglia. Attraverso una lente presente nello strumento \u00e8 possibile leggere direttamente su una scala graduata la tensione e quindi la dose di radiazioni subita. Il dosimetro deve essere caricato prima di ogni periodo di utilizzo.\nIl dispositivo di ricarica \u00e8 in genere di piccole dimensioni, alimentato a pile e include un sistema di illuminazione che facilita la lettura del valore indicato dal dosimetro prima della ricarica.\nIn alcune organizzazioni il possesso del ricaricatore \u00e8 limitato al solo personale sanitario autorizzato, per evitare falsificazioni dei dati.\nUn dispositivo molto simile \u00e8 usato per stimare in modo economico l'intensit\u00e0 delle radiazioni. In pratica viene valutata la velocit\u00e0 di scaricamento del dosimetro in un tempo prefissato dopo la ricarica. Questo tempo pu\u00f2 andare da un trentesimo di secondo per contaminazioni elevate a decine di minuti per casi pi\u00f9 limitati. Il misuratore \u00e8 predisposto con due scale di misura tarate in rem per i due periodi di esposizione.\nDosimetro a film.\nUna alternativa pi\u00f9 economica al dosimetro a penna \u00e8 il tipo a film o a badge. \u00c8 costituito da una tessera da indossare (badge) contenente un pezzo di pellicola fotografica sensibile al tipo di radiazione che si vuole misurare. La sua esposizione provoca l'impressione della pellicola, che viene periodicamente rimossa, sviluppata e sostituita con una nuova. Il numero di tracce rilevate sulla pellicola dopo il suo sviluppo \u00e8 correlata alla dose di radiazione assorbita.\nDosimetro a termoluminescenza.\nTipicamente utilizzato come dosimetro personale da parte dei tecnici sanitari di radiologia medica \u00e8 il dosimetro a termoluminescenza, consistente in un piccolo contenitore di plastica contenente cristalli di fluoruro di litio o di altre sostanze chimiche dotate di simili propriet\u00e0 di termoluminescenza. Quando un cristallo di fluoruro di litio viene colpito da radiazioni ionizzanti, si eccita e fa passare i propri elettroni ad un livello energetico superiore; successivamente, quando viene riscaldato, il fluoruro di litio fa s\u00ec che gli elettroni ritornino al livello di partenza, emettendo fotoni sotto forma di luce visibile. La quantit\u00e0 di luce emessa \u00e8 proporzionale alla dose di radiazioni assorbita dal dosimetro, e pertanto consente una misurazione periodica della stessa a norma di legge."}
{"id": "93530", "revid": "2178570", "url": "https://it.wikipedia.org/wiki?curid=93530", "title": "Lunfardo", "text": "Il lunfardo \u00e8 un argot spagnolo utilizzato nelle citt\u00e0 di Buenos Aires, Rosario e Montevideo.\nIl suo utilizzo \u00e8 molto frequente, specialmente nelle canzoni del ballo tipico di queste citt\u00e0, il tango. \nColloquialmente, \u00e8 chiamato \"lunfa\".\nInversione.\nLe sue origini furono quelle di un argot o slang di prigionieri, usato nelle carceri per non farsi comprendere dalle guardie.\nIn questo contesto si inserisce anche la creazione di una particolare forma di parlare invertendo l'ordine delle sillabe di una singola parola, chiamata \"vesre\", ossia l'inverso di \"rev\u00e9s\", che significa 'contrario'. \nEcco che quindi, al \"vesre\", \"tango\" risulta essere \"got\u00e1n\", \"amigo\" d\u00e0 \"gom\u00eda\", \"cabeza\" \u00e8 \"zabeca\", etc.\nLe regole per invertire le sillabe, comunque, possono variare a seconda delle parole, infatti, per esempio, il vesre di \"pantal\u00f3n\" \u00e8 \"lompa\", ossia la forma abbreviata.\nIn francese esiste un argot simile, il verlan, che \u00e8 il \"vesre\" fonetico di \"l'envers\".\nNel Prologo del libro \"\"El informe de Brodie\", scritto in parte in Lunfardo, Jorge Borges asserisce che questo slang in realt\u00e0 \u00e8 una specie di invenzione pittoresca senza il valore di autentico argot: \"El Lunfardo, de hecho, es una broma literaria inventada por saineteros y compositores de tango...\"\" (\"Il Lunfardo, di fatto, \u00e8 uno scherzo letterario inventato da scrittori di commedie di genere e compositori di tango...\").\nLessico.\nIl lessico del lunfardo deriva in buona parte da lingue europee che hanno influenzato lo spagnolo d'Argentina e Uruguay, tra cui in particolare dall'italiano o da altri idiomi della penisola, come il genovese, il piemontese o il napoletano e il cocoliche (pidgin italo-spagnolo parlato dagli immigrati italiani), anche se in origine ha rivestito una figura importante nella sua formazione la lingua francese, e in particolare termini provenienti dall'Occitania.\nAltre lingue che hanno pesantemente influenzato il lunfardo (termine che dovrebbe derivare da lombardo) sono l'inglese, il francese, il portoghese, il gallego e gli idiomi amerindi, come la lingua quechua o il guaran\u00ed.\nNumerose parole incorporate al lunfardo, cos\u00ec come allo spagnolo d'Argentina e Uruguay in generale, hanno cambiato forma o significato rispetto alla lingua originale da cui sono state tratte.\nInoltre, un numero elevato di termini usati in lunfardo sono parole dello stesso castigliano che fuori dall'Argentina sono considerati arcaismi oppure che hanno subito delle modifiche a livello semantico.\nIl lunfardo contemporaneo.\nOggigiorno, alcune parole del lunfardo sono state incorporate allo spagnolo comune della citt\u00e0 di Buenos Aires e Montevideo, mentre molte sono cadute in disuso, o hanno un utilizzo assai poco frequente o limitato a certi particolari contesti.\nCon la parola lunfardo molti tendono ormai a indicare tutto lo slang di Buenos Aires e dei dintorni, indipendentemente dal fatto che l'origine del termine o del neologismo sia o meno legata all'origine reale del lunfardo.\nNel libro \"Aproximaci\u00f3n al lunfardo\" (Avvicinamento al lunfardo), Jos\u00e9 Gobello sostiene che il lunfardo non \u00e8 n\u00e9 una lingua, n\u00e9 un dialetto, n\u00e9 un gergo: secondo la sua definizione, il lunfardo \u00e8 un \"vocabulario compuesto por voces de diverso origen que el hablante de Buenos Aires emplea en oposici\u00f3n al habla general\", un vocabolario composto di voci di varia origine che i portegni utilizzano al posto dell'idioma generale."}
{"id": "93531", "revid": "1039155", "url": "https://it.wikipedia.org/wiki?curid=93531", "title": "Oscilloscopio", "text": "L'oscilloscopio \u00e8 uno strumento di misura elettronico che consente di visualizzare, su un grafico bidimensionale, l'andamento nel dominio del tempo dei segnali elettrici ed effettuare misure a lettura diretta di tensione (rappresentata sull'asse verticale) e periodo (con il tempo rappresentato sull'asse orizzontale). \nPer mezzo di un oscilloscopio analogico \u00e8 possibile ricavare la misura di grandezze quali corrente, potenza ed energia del segnale, mentre un oscilloscopio digitale, grazie alla possibilit\u00e0 di memorizzare una forma d'onda campionata, permette di effettuarne una lettura diretta per mezzo di calcoli sui campioni in memoria. Generalmente l'oscilloscopio si utilizza per analizzare segnali periodici.\nLa frequenza massima dei segnali visualizzabili, cos\u00ec come la risoluzione temporale, ovvero la pi\u00f9 rapida variazione rilevabile, dipende dalla banda passante dello strumento, a sua volta dipendente dalla qualit\u00e0 e in ultima analisi dal costo. Si spazia dalle decine di MHz adatti per lavorare con segnali audio e televisivi, ai costosi modelli digitali da diversi GHz. Pu\u00f2 essere considerato uno strumento universale. Tramite opportuni trasduttori, si pu\u00f2 analizzare qualsiasi fenomeno fisico, anche eventi casuali e non ripetitivi.\nIntroduzione.\nUn oscilloscopio classico \u00e8 normalmente costituito da una scatola rettangolare su cui \u00e8 presente uno schermo e numerose manopole e pulsanti di comando. Allo schermo \u00e8 sovrapposto un reticolo allo scopo di favorire la lettura dei dati. Ogni intervallo del reticolo \u00e8 chiamato \"divisione\": sull'asse orizzontale le divisioni sono solitamente 10, sull'asse verticale variano da 6 in su, dipendentemente dalla geometria dello schermo. Questa modalit\u00e0 costruttiva \u00e8 rimasta invariata per decenni fino all'avvento degli oscilloscopi digitali dotati di microprocessore, e di conseguenza in grado di poter installare a bordo veri e propri sistemi operativi i quali, uniti alla tecnologia degli schermi sensibili al tocco, hanno cambiato radicalmente l'aspetto e l'operativit\u00e0 di questo strumento.\nI segnali da misurare o analizzare vengono prelevati tramite appositi connettori coassiali presenti sul pannello, la loro tipologia standardizzata varia in base alla frequenza del segnale in analisi, da BNC adatto per frequenze relativamente basse, o tipo N, utilizzato quando le frequenze in gioco sono pi\u00f9 elevate, fino al tipo SMA, SMB ed altri, adatti a veicolare segnali con frequenze dell'ordine delle decine di GHz. Ai connettori d'ingresso possono essere collegate le sonde, accessori particolari usati per prelevare segnali dai circuiti studiati.\nIn modalit\u00e0 semplice, un punto luminoso percorre lo schermo da sinistra a destra a velocit\u00e0 costante, ridisegnando ripetutamente una linea orizzontale. La velocit\u00e0 di scansione \u00e8 selezionabile per mezzo di una manopola presente sul pannello, la quale comanda il circuito chiamato \"base dei tempi\": questo circuito genera precisi intervalli di tempo, che possono spaziare da pochi secondi a qualche nanosecondo; i valori, espressi in unit\u00e0 di tempo per divisione, sono riportati sulla manopola.\nIn assenza di segnale, la traccia \u00e8 solitamente al centro dello schermo, e l'applicazione di un segnale all'ingresso, provoca la deflessione verso l'alto o verso il basso, in funzione dalla polarit\u00e0 del segnale. La scala verticale \u00e8 espressa in volt per divisione e pu\u00f2 essere regolata da decine a millesimi di volt (sono comunque disponibili modelli in grado di effettuare misure dell'ordine dei microvolt). L'altezza iniziale del grafico (offset) pu\u00f2 comunque essere decisa dall'utente, cos\u00ec come \u00e8 possibile escludere la componente in corrente continua presente nel segnale in esame, nonch\u00e9 scegliere l'impedenza di ingresso.\nIn questo modo si ottiene la visualizzazione di un grafico di tensione in funzione del tempo. Se il segnale \u00e8 periodico, \u00e8 possibile ottenere una traccia stabile regolando la base dei tempi in modo da coincidere con la frequenza del segnale o un suo sottomultiplo. Per esempio, se si ha in ingresso un segnale sinusoidale a 50\u00a0Hz, si pu\u00f2 regolare la base dei tempi in modo che una scansione orizzontale avvenga in 20 millisecondi. Questo sistema \u00e8 chiamato \"\"sweep\" continuo\" (in italiano\" \"spazzata continua\"\", nel senso di continuit\u00e0 di una funzione).\nL'oscillatore della base dei tempi, non essendo sincronizzato con il segnale in analisi, impedisce di avere la traccia del segnale stabile e ferma, perci\u00f2 questa, la si vedr\u00e0 fluttuare sullo schermo pi\u00f9 o meno velocemente da destra a sinistra o viceversa.\nPer ottenere una traccia stabile gli oscilloscopi moderni dispongono di una funzione chiamata \"trigger\" (innesco): questo circuito, inventato nel 1946 dai due fondatori della societ\u00e0 Tektronix, fa partire la scansione solo in corrispondenza del verificarsi di un evento sul segnale in ingresso, per esempio il superamento di una soglia di tensione positiva o negativa. Dopo avere completato la scansione da sinistra a destra, l'oscilloscopio rimane in attesa di un nuovo evento. In questo modo la visualizzazione rimane sincronizzata al segnale e la traccia \u00e8 perfettamente stabile. La soglia di sensibilit\u00e0 del trigger, cos\u00ec come altri parametri, \u00e8 regolabile dall'utente.\nIl circuito del trigger pu\u00f2 essere configurato per mostrare una sola scansione di un segnale non periodico, come un singolo impulso o sequenze di impulsi non ripetitivi. \u00c8 possibile introdurre un ritardo tra l'evento e l'inizio della visualizzazione, in modo da analizzare parti del segnale che altrimenti sarebbero fuori dal campo di visualizzazione.\nLe modalit\u00e0 di trigger normalmente presenti sono:\nPu\u00f2 per\u00f2 capitare che il segnale non soddisfi mai le condizioni di trigger e lo schermo rimane buio, rimanendo quindi senza informazione su quello che sta accadendo. In tal caso \u00e8 possibile usare l\"'auto-trigger\", regolabile generalmente con il comando \"GATE\", il quale pu\u00f2 essere impostato a:\nUn altro controllo, per quanto riguarda i trigger, \u00e8 l'\"hold-off\", ovvero il \"trattenimento\" del trigger. Esso permette di fissare un tempo, successivo allo spazzolamento, in cui il verificarsi della condizione di trigger \u00e8 ignorata. Risulta utile in particolari situazioni, ad esempio quando si vuole visualizzare una traccia in cui il trigger viene soddisfatto due o pi\u00f9 volte, in un unico periodo.\nMolti oscilloscopi permettono di escludere la base dei tempi e fornire all'asse orizzontale un segnale esterno: \u00e8 la modalit\u00e0 X-Y, utile per visualizzare le relazioni di fase tra due segnali in ambito radiotelevisivo. Applicando due segnali sinusoidali in rapporto armonico di frequenza agli ingressi, sullo schermo vengono visualizzate particolari figure, chiamate figure di Lissajous, con le quali \u00e8 possibile conoscere i rapporti di fase e di frequenza tra essi.\nAlcuni oscilloscopi hanno sullo schermo dei cursori che possono essere spostati ed utilizzati per misurare con precisione intervalli di tempo o differenze di potenziale.\nMolti oscilloscopi hanno due o pi\u00f9 ingressi verticali, consentendo di visualizzare diversi segnali contemporaneamente. Le regolazioni verticali sono separate mentre la base dei tempi ed il trigger \u00e8 comune.\nPer visualizzare diversi segnali contemporaneamente, da diversi canali in ingresso, si possono adottare principalmente due soluzioni:\nIl secondo caso pu\u00f2 essere realizzato in modalit\u00e0 \"alternate\" o in modalit\u00e0 \"chopped\".\nSupponendo che vi siano due tracce A e B, con la modalit\u00e0 \"alternate \"viene visualizzata alternativamente una scansione la traccia A e l'altra scansione la traccia B. Tale modo \u00e8 utile per visualizzare segnali a frequenza elevata, poich\u00e9 pi\u00f9 \u00e8 alta la frequenza e meno si nota l'alternanza delle tracce. Con una frequenza altissima ci si potrebbe illudere che le due tracce siano visualizzate esattamente allo stesso istante temporale.\nCon la modalit\u00e0 \"chopped \"sono invece visualizzate alternativamente piccolissime porzioni dei due segnali A e B. Essa \u00e8 utile per visualizzare segnali a bassa frequenza, sebbene i due segnali non vengano visualizzati sullo schermo in modo continuo. Questo perch\u00e9 essendo bassa la frequenza, la modalit\u00e0 \"alternate\" le visualizzerebbe troppo lentamente per far s\u00ec che sembrino sullo stesso schermo contemporaneamente.\nEsistono modelli con doppio trigger, che permettono di visualizzare un segnale con una base dei tempi diversa. In questo modo \u00e8 possibile avere la modalit\u00e0 \"zoom\", in cui una porzione del segnale mostrato su una traccia pu\u00f2 essere mostrato espanso sull'altra traccia.\nPer analizzare eventi non ripetitivi alcuni oscilloscopi sono dotati di \"memoria di traccia\", un sistema che mantiene visualizzata l'ultima traccia apparsa. In alcuni modelli digitali la scansione pu\u00f2 durare ore, e la traccia visualizzata scorre sullo schermo da destra a sinistra come avverrebbe in un registratore su striscia di carta.\nNormalmente ogni oscilloscopio \u00e8 dotato di un circuito chiamato calibratore, il quale genera costantemente un segnale, costituito da un'onda quadra di ampiezza e frequenza nota. Collegando l'ingresso di misura all'uscita del calibratore \u00e8 possibile controllare il funzionamento e fare pratica con lo strumento, ma soprattutto eseguire saltuariamente l'operazione di \"compensazione\" delle sonde (che sono dotate di un trimmer capacitivo di compensazione).\nFunzionamento.\nOscilloscopio a tubo catodico.\nConcettualmente, l'oscilloscopio a tubo catodico, \u00e8 costituito da 4 circuiti elettronici distinti: amplificatore verticale, amplificatore orizzontale, base dei tempi e alimentatore di corrente. Questa tipologia costruttiva definita \"analogica\", \u00e8 rimasta invariata fino alla met\u00e0 degli anni ottanta, quando iniziarono a diffondersi tecniche digitali applicabili anche a questo strumento; agli oscilloscopi \"Analogici\" si affiancarono quelli \"Digitali\", che avvantaggiati da migliori prestazioni e minori costi di produzione, in 2 decenni soppiantarono gli analogici, basti pensare che il solo tubo catodico a memoria del 181A Hewlett-Packard in uso negli anni '70, come parte di ricambio, costava, $3000.\nI modelli pi\u00f9 sofisticati, adatti per analisi e misure impegnative, sono costituiti da veri e propri sistemi modulari. Celebre \u00e8 stata negli anni 70 la serie analogica 7000 Tektronix, dove lo strumento base denominato \"mainframe\", comprendente tubo catodico, alimentatore, amplificatori verticale e orizzontale, calibratore ed eventuale memoria analogica, disponibile in vari modelli, era ingegnerizzato per poter accogliere in un apposito vano dotato di slitte, vari moduli di acquisizione, denominati plug-in, nella configurazione massima, una coppia di amplificatori verticali e una coppia di base tempi. A seconda della tipologia di misura da effettuare e alla sua grandezza, era possibile scegliere la plug-in meglio confacente alle proprie necessit\u00e0; ad esempio, per analisi di segnali con valori di tensioni molto piccoli, era disponibile la plug-in 7A22, un amplificatore differenziale, il cui attenuatore d'ingresso calibrato, spaziava in un range di 19 step, da 10 volt a 10 microvolt per quadretto, la versatilit\u00e0 del sistema era tale da poter configurare il proprio mainframe in un analizzatore di spettro semplicemente inserendo senza necessit\u00e0 di alcun attrezzo l'apposita specifica plug-in.\nIl tubo catodico \u00e8 un'ampolla di vetro a simmetria cilindrica che termina da un lato con uno schermo ricoperto di fosforo, una sostanza che si illumina quando colpita da un flusso di elettroni, dall'altra da un filamento a cui nella quasi generalit\u00e0 dei casi \u00e8 applicata una tensione di circa 6,3 volt, in alcuni strumenti portatili dotati di batteria di alimentazione, come nel caso del Tektronix 1502, il valore di tensione ai capi del filamento \u00e8 ridotto a 600 mV, il flusso di corrente ne causa un riscaldamento fino ad una temperatura di 700-800\u00a0\u00b0C, emettendo elettroni con facilit\u00e0 se sottoposto ad un campo elettrico. Nell'ampolla viene praticato il vuoto.\nIl tubo catodico di un oscilloscopio \u00e8 simile a quello di un televisore in bianco e nero, ma \u00e8 pi\u00f9 allungato e ha uno schermo pi\u00f9 piccolo. Nel collo del tubo \u00e8 presente un cannone elettronico (2 nella figura a destra). Una differenza di potenziale di migliaia di volt \u00e8 applicata tra il catodo (a potenziale negativo) e le griglie dell'anodo (a potenziale positivo). Gli elettroni sono attratti dal campo elettrico verso lo schermo, focalizzati dal campo magnetico prodotto da un apposito elettromagnete (4), dove vanno a colpire un materiale fosforescente (5) che emette luce nel punto colpito.\nIl fascio (3) viene deviato orizzontalmente e verticalmente dal campo elettrico trasversale generato da due coppie di placche di deflessione (1). Le placche di deflessione verticale, in realt\u00e0 erano inizialmente pi\u00f9 di una, comandate da apposite linee di ritardo per aumentare la banda passante dello strumento, in seguito la linea di ritardo prese la forma di una cartuccia contenente la linea stessa, costituita semplicemente da una coppia di fili lunghi qualche metro, affiancati, isolati tra loro, schermati e avvolti a formare una matassina, la lunghezza della linea \u00e8 inversamente proporzionale alla banda passante dello strumento. Posta tra il preamplificatore d'ingresso e l'amplificatore finale, permette al segnale di trigger, generato nel preamplificatore, di attivare la scansione, prima che il segnale in analisi giunga alle placche verticali, cos\u00ec da non perdere alcun dettaglio.\nNel tempo \u00e8 stata abbandonata la focalizzazione magnetica, preferendo focalizzare il fascio con due griglie inserite all'interno del tubo, polarizzandole con tensioni regolate da due potenziometri, uno per il fuoco, l'altro per l'astigmatismo, si agisce su questi per ottenere la massima definizione del punto luminoso.\nIn un tubo catodico televisivo, invece, la deflessione avviene con due campi ortogonali, uno elettrico e uno magnetico, quest'ultimo generato da potenti bobine e permette di incurvare la traiettoria degli elettroni senza aumentarne la velocit\u00e0, ci\u00f2 permette di avere schermi grandi ma compatti. L'uso di bobine di elevata impedenza, per\u00f2, trasforma il circuito in un filtro passa-basso rendendo impossibile far funzionare lo schermo ad elevate frequenze. Applicato a segnali televisivi ci\u00f2 non comporta alcun problema, dovendo lo schermo lavorare alla frequenza di 25\u00a0Hz (160\u00a0Hz nei migliori monitor CRT), ma un oscilloscopio \u00e8 usato per tracciare segnali che possono avere frequenze anche oltre un GHz, ed \u00e8 quindi necessario rinunciare alla maggiore curvatura offerta dai campi magnetici e optare per soli campi elettrici. Ci\u00f2 rende il tubo molto pi\u00f9 allungato e non permette di avere schermi con un diametro superiore ai 20\u00a0cm, originariamente la forma del tubo era completamente tonda, nel tempo, la parte anteriore prese la forma rettangolare, in seguito, con l'avvento degli LCD non vi furono pi\u00f9 limiti alla dimensioni dello schermo.\nQuando il campo tra le placche \u00e8 nullo, gli elettroni procedono in linea retta, provocando la visualizzazione di un singolo punto luminoso al centro dello schermo. L'applicazione di un campo provoca la deflessione del fascio con ampiezza funzione della differenza di potenziale e verso dipendente della polarit\u00e0 applicata alle placche. Scopo dell'amplificatore orizzontale, \u00e8 di elevare i valori di tensione e corrente del segnale a dente di sega generato dall'oscillatore, portandoli a livelli ottimali per il pilotaggio delle placche.\nEntrambi gli amplificatori hanno guadagno fisso, il verticale necessita di un circuito chiamato attenuatore, posto tra il connettore di ingresso dello strumento e l'amplificatore, la sua funzione \u00e8 di attenuare con fattori fissi e calibrati, i segnali in ingresso, mantenendoli all'interno di un \"range\" corretto per pilotare le placche di deflessione. Segnali di ingresso molto piccoli andranno direttamente all'amplificatore, altrimenti passeranno nell'attenuatore.\nUn esempio, reticolo verticale: 8 quadretti, traccia al centro, massima sensibilit\u00e0 dello strumento: 5 millivolt per quadretto, segnale in ingresso sinusoide di 40 millivolt picco-picco, in questo caso, per visualizzare il segnale sugli 8 quadretti costituenti l'intero schermo, \u00e8 necessario posizionare il selettore dell'attenuatore sul valore di massima sensibilit\u00e0, di fatto escludendolo, se aumentiamo il livello del segnale portandolo a 60 millivolt, i picchi della sinusoide andranno fuori schermo e oltre a non vederli non potremmo misurarne il valore picco-picco, per rivisualizzare l'intero segnale dovremo usare l'attenuatore, posizionandolo sul primo fattore di attenuazione.\nGli ingressi degli oscilloscopi hanno solitamente due valori selezionabili di impedenza, 50 ohm e 1 megaohm, il primo \u00e8 utilizzato per l'uso di segnali standard provenienti da calibratori e generatori di segnali, il secondo con l'uso di varie tipologie di sonde; \u00e8 sempre presente un selettore, atto a predisporre l'ingresso per eseguire misure in DC o AC, nel secondo caso, viene interposto in serie al segnale in esame un condensatore, indispensabile per alcune tipologie di misura, per bloccare la componente continua del segnale, ad esempio nella misurazione del ripple di un alimentatore.\nCaratteristica dello strumento, \u00e8 la velocit\u00e0 di risposta, enormemente maggiore di un sistema meccanico,(per esempio di un multimetro analogico), essendo il fascio elettronico quasi privo di massa, la sua inerzia \u00e8 nulla, il limite alla velocit\u00e0 di risposta \u00e8 data dagli amplificatori, la qualit\u00e0 dei quali contribuisce a determinare il costo dell'oscilloscopio; considerare che impostando la base-tempi su 10 nanosecondi per quadretto, impone al fascio di spostarsi da un lato all'altro dello schermo in un decimo di microsecondo, alla velocit\u00e0 di 100 chilometri al secondo.\nLa base-tempi \u00e8 un circuito oscillatore che genera un segnale a dente di sega chiamato anche \"rampa\", la cui frequenza \u00e8 regolabile entro un ampio margine tramite una manopola indicante precisi intervalli di tempo, riferiti ad un quadretto del reticolo sull'asse orizzontale dello schermo. Una tensione, da zero cresce linearmente fino ad un valore massimo, quindi torna rapidamente a zero e il ciclo riprende. Questo segnale amplificato, applicato alle placche di deflessione orizzontale, provoca la scansione del fascio elettronico attraverso lo schermo. Un circuito chiamato \"Unblanking\" (spegnimento) si incarica di generare un impulso della stessa durata del tempo che impiega il segnale a dente di sega a portarsi dal suo massimo al suo minimo, e viene usato per spegnere il fascio ed evitare di vedere la \"ritraccia\", cio\u00e8 lo spostamento del punto luminoso da destra a sinistra.\nGli oscilloscopi multitraccia non hanno diversi cannoni elettronici. In realt\u00e0, le tracce sono visualizzate alternativamente ad ogni scansione orizzontale (modalit\u00e0 \"alternative\"), oppure i punti che costituiscono le tracce sono visualizzati alternativamente in rapida alternanza (modalit\u00e0 \"chop\"). In entrambi i casi, l'effetto e cos\u00ec rapido che le tracce sembrano effettivamente due o pi\u00f9. Sono stati realizzati pochissimi modelli di oscilloscopi con due cannoni elettronici e due serie di placche verticali (le orizzontali sono in comune): uno di questi \u00e8 il modello PM3230, prodotto negli anni '70 dalla Philips, il cui circuito era ibrido, e il cui stadio d'ingresso dei due canali era costituito dal doppio triodo E88CC. A quel tempo, la frequenza di lavoro dei transistor era ancora inadeguata per gli stadi d'ingresso degli oscilloscopi ad alte prestazioni, tanto che il costruttore Tektronix, per aumentare la banda passante (50\u00a0MHz) del modello 453 interamente a transistor, mise in produzione il 454, avente banda passante triplicata (150\u00a0MHz) grazie all'impiego nel primo stadio di ingresso di entrambi i canali, di un nuvistor.\nL'alimentatore \u00e8 un componente importante in un oscilloscopio, poich\u00e9 fornisce le varie tensioni di valore appropriato, per riscaldare il catodo, per alimentare la base dei tempi, gli amplificatori e l'alta tensione per le placche e l'accelerazione degli elettroni. Questi valori di tensione devono essere molto stabili e precisi, poich\u00e9 ogni variazione si ripercuote sulla posizione della traccia con conseguente errore nella misurazione del segnale analizzato. Generalmente queste tensioni sono regolabili per mezzo di trimmer, necessari per la messa a punto periodica dello strumento. Generalmente nel manuale di servizio, il costruttore indica gli intervalli di tempo entro i quali lo strumento deve essere ricalibrato perch\u00e9 mantenga le prestazioni dichiarate. Negli anni '80, il servizio interno di certificazione del costruttore Olivetti, imposto dalle normative ISO 9001, gestiva la ricalibrazione di questi strumenti a cadenza trimestrale.\nAlcuni oscilloscopi analogici recenti integrano alcune funzioni digitali alla struttura descritta. La deflessione del fascio elettronico \u00e8 controllata da circuiti digitali che possono cos\u00ec visualizzare, oltre alla traccia analogica, grafici e scritte. Alcuni elementi visualizzati sono:\nOscilloscopio a memoria analogica.\nAlcuni oscilloscopi analogici sono dotati di \"memoria\". Questa funzione fa s\u00ec che la traccia, che normalmente si cancella in una frazione di secondo, persista per alcuni minuti o oltre. La funzione pu\u00f2 essere attivata o disattivata con un apposito comando.\nPer ottenere questa funzione si sfrutta il fenomeno della \"emissione secondaria\": quando un elettrone colpisce un fosforo sullo schermo, l'energia cinetica trasferita pu\u00f2 provocare, oltre all'emissione di luce, l'espulsione di altri elettroni dal materiale, che assume cos\u00ec una carica positiva. Negli oscilloscopi a memoria un secondo cannone elettronico produce un flusso disperso di elettroni a bassa energia che vengono attirati dai fosfori caricati positivamente. Se l'energia di questi elettroni \u00e8 opportunamente regolata il fenomeno dell'emissione secondaria pu\u00f2 ripetersi indefinitamente. In realt\u00e0 un inevitabile leggero sbilanciamento provoca una progressiva illuminazione di tutto lo schermo (energia eccessiva) oppure la progressiva estinzione della traccia (poca energia).\nIn alcuni modelli\" \"la memoria \u00e8 esclusivamente bistabile: l'immagine residua pu\u00f2 essere presente o assente. In altri la cancellazione avviene progressivamente. In altri ancora \u00e8 possibile sopprimere temporaneamente la visualizzazione della memoria (spegnendo il cannone secondario) e richiamarla successivamente, su alcuni modelli degli anni 60 era possibile attivare parzialmente la memoria, solo sulla met\u00e0 superiore o inferiore del tubo.\nOscilloscopio a memoria digitale.\nAttualmente, gli oscilloscopi digitali sono ampiamente preferiti nelle applicazioni professionali, lasciando agli hobbisti i modelli analogici. Se nell'oscilloscopio analogico il ruolo fondamentale era svolto dal tubo catodico, nell'oscilloscopio digitale il componente principale \u00e8 l'accoppiata convertitore analogico-digitale e RAM.\nL'ADC \u00e8 di tipo Flash (solitamente ad 8 bit) poich\u00e9 \u00e8 fondamentale avere una conversione veloce del segnale di ingresso: per la legge di Shannon, infatti, la massima frequenza catturata dal segnale di ingresso sar\u00e0 la met\u00e0 della frequenza di campionamento. Questi convertitori sono tipicamente in grado di campionare a una frequenza di 20\u00a0GHz e richiedono quindi una RAM con una banda passante di oltre 20\u00a0GB/s.\nLa RAM, a causa degli stringenti vincoli prestazionali, ha una capacit\u00e0 tipica che non supera i 64\u00a0MB. Nel 2003, per un oscilloscopio digitale a 20\u00a0GHz con una RAM di 64\u00a0MB erano necessari circa euro.\nIl segnale, una volta campionato e memorizzato nella RAM, pu\u00f2 essere elaborato da un microprocessore in grado di ricavare dai campioni i dati di interesse (forme d'onda, tempi, ampiezze, spettri di frequenza, statistiche varie, ecc.) e visualizzarli su un monitor, solitamente in standard VGA 640x480 con un'area di 500x400 pixel dedicata alla visualizzazione della forma d'onda con le divisioni tipiche dei modelli analogici. La precisione di visualizzazione tipica \u00e8 del 1~3% per segnali in DC mentre l'errore pu\u00f2 salire al 30% ai limiti del funzionamento AC.\nUna particolarit\u00e0 degli oscilloscopi digitali \u00e8 la possibilit\u00e0 di operare il campionamento in tempo equivalente. Infatti se si studia un segnale periodico, \u00e8 possibile campionare ripetutamente il segnale per pi\u00f9 periodi, raggiungendo una banda passante di oltre 50\u00a0GHz campionando a \"soli\" 20\u00a0GHz; la legge di Shannon qui non vale perch\u00e9 essa si applica al campionamento di segnali aperiodici.\nOltre agli oscilloscopi stand-alone, vengono oggi prodotti oscilloscopi anche sotto forma di periferiche da collegare ad un PC standard. La RAM usata per i campionamenti ovviamente \u00e8 interna alla periferica, ma da PC \u00e8 possibile acquisire tutti i dati di interesse.\nA volte \u00e8 presente una funzione di autoregolazione: premendo un solo tasto, lo strumento si autoconfigura per visualizzare al meglio il segnale entrante. Sui modelli ad alte prestazioni \u00e8 implementata la funzione di autocalibrazione, saltuariamente l'operatore pu\u00f2 attivare la routine implementata nel firmware semplicemente premendo un tasto. I modelli attuali ad alte prestazioni ormai non differiscono molto da un PC anche nell'ingegnerizzazione, hanno un ampio schermo Touch control, all'interno uno o pi\u00f9 processori, due o pi\u00f9 banchi di RAM e connettori PCI per eventuali periferiche, il software, Windows 2000, e ovviamente i circuiti hardware di acquisizione, i quali contribuiscono in larga misura sul costo finale dello strumento.\nQuasi tutti gli oscilloscopi digitali possono essere collegati in rete per essere comandati a distanza e sincronizzati con altri strumenti di misura (per esempio si pu\u00f2 coordinare l'uso dell'oscilloscopio con un generatore di impulsi). Usualmente si usa un bus IEEE-488, che consente una buona interoperabilit\u00e0 (possono comunicare dispositivi che hanno velocit\u00e0 diverse, essendo asincrono) e ha una buona banda passante (1\u00a0MB/s per il 488.1 e 8\u00a0MB/s per il 488.2), unitamente ad una buona resistenza ai disturbi esterni. Il cavo \u00e8 composto da 8 linee dati, 7 di GND e 1 schermatura a calza; ci sono inoltre 8 linee di controllo. Si tratta di un cavo abbastanza ingombrante. Il bus pu\u00f2 collegare fino a 15 dispositivi su una linea lunga al massimo 20 metri.\nSonde di misura.\nLe sonde costituiscono un accessorio fondamentale, con esse viene prelevato il segnale da esaminare e trasferito allo strumento. La qualit\u00e0 elettrica di una sonda consiste fondamentalmente nell'alterare il meno possibile il segnale prelevato, se progettata e ingegnerizzata bene anche meccanicamente, con l'uso di buoni materiali pu\u00f2 risultare relativamente costosa, ma garantisce affidabilit\u00e0 nelle misure, ridotta usura, e minor rischio di rottura nel lungo periodo. I punti meccanicamente pi\u00f9 deboli sono situati in prossimit\u00e0 dell'ingresso del cavo nel connettore e nel puntale di misura; i continui e inevitabili piegamenti del cavo in quei due punti provocano l'usura della \"calza\", costituente lo schermo elettrico del cavo, del dielettrico costituente la zona isolante tra schermo e conduttore del segnale, nonch\u00e9 dello stesso conduttore, costituito da filo di acciaio dello spessore di un capello, l'estrema sottigliezza del filo conduttore \u00e8 resa necessaria per ottenere un cavo di minima capacit\u00e0, condizione necessaria per poter trasferire segnali di frequenza elevata con perdite minime.\nUna caratteristica delle sonde \u00e8 il loro fattore di attenuazione, identificato dai simboli X1, X10, X100: una sonda X1 trasferisce il segnale allo strumento senza alcuna attenuazione in tensione, una sonda X10 attenua il segnale di 10 volte, una sonda X100 di 100 volte, ovvero se al suo ingresso si presenta una tensione di 220 volt, all'ingresso dell'oscilloscopio viene presentata una tensione di 2,2 volt. Questo permette di effettuare misure di tensione di valore superiore a quello accettato dall'ingresso dello strumento, oltre a presentare una maggiore impedenza di ingresso, indispensabile in certi casi per non \"caricare\" il circuito sotto misura. Alcune sonde sono predisposte per l'uso del fattore 1 e 10, selezionabili tramite un commutatore posto sul puntale. Su strumenti di classe elevata la misura viene visualizzata al valore reale, indipendentemente dal fattore di attenuazione adottato, grazie a piccoli pioli retrattili integrati nel connettore BNC in versione modificata. L'inserimento del connettore mette in contatto i pioli con una ghiera circolare posta intorno al BNC d'ingresso, trasferendo le informazioni di settaggio della sonda allo strumento. Essendo questa soluzione un brevetto Tektronix, il costruttore europeo Philips lo aggir\u00f2 adottando la soluzione meccanica opposta, ovvero posizionando i pioli di prelievo dei segnali ausiliari intorno al BNC di ingresso, e integrando le ghiere nel BNC della sonda. Alcuni tipi di sonde (attenuate X10) presentano facilitazioni aggiuntive per l'operatore, alcuni modelli Tektronix dispongono sul puntale di misura, pulsantini di servizio, quale ad esempio il cortocircuito a massa dell'ingresso dello strumento o lo spostamento in verticale di pochi millimetri del segnale visualizzato; quest'ultima funzione risulta utile nel caso si lavori con 4 sonde su segnali diversi perch\u00e9 la complessit\u00e0 dell'analisi pu\u00f2 essere tale da portare l'operatore ad avere dubbi su quale sia tra i quattro visualizzati il segnale che sta prelevando con la sonda che ha in mano; premendo il pulsantino dedicato, quello tra i quattro segnali rappresentati sullo schermo che si sposta in verticale di pochi millimetri \u00e8 quello prelevato dalla sonda, alcune presentano una piccola sede in prossimit\u00e0 dell'impugnatura per accogliere anellini di diverso colore per meglio distinguere le une dalle altre, sempre nel caso di misure multiple contemporanee. Tutte sono provviste di un \"coccodrillo\" che va collegato al potenziale elettrico di riferimento rispetto al quale si vogliono misurare i valori di tensione o le forme d'onda, costituito solitamente dalla massa del circuito.\nAd esclusione delle sonde non attenuate (fattore X1), tutte le altre necessitano saltuariamente di un'operazione definita \"compensazione\" (basta un semplice cacciavite), si rende necessaria soprattutto con l'interscambio tra sonde ed oscilloscopi, nonostante i valori di impedenza siano standardizzati, l'accoppiamento perfetto di impedenza tra sonda ed oscilloscopio si realizza al momento, \"compensando\" la sonda, ovvero portando il tetto dell'onda quadra visualizzata prelevata dal calibratore, perfettamente orizzontale.\nImpieghi.\nL'uso classico dell'oscilloscopio \u00e8 nella diagnosi di guasti in apparecchiature elettroniche. Per esempio nel caso di un televisore si parte dallo schema elettrico dove sono indicati i diversi stadi del sistema (sintonizzatore radio, oscillatori, amplificatori, ecc.) e i segnali che dovrebbero essere presenti in diversi punti.\nSi collega la sonda dell'oscilloscopio nel punto indicato tra due stadi, dopo avere collegato assieme le masse di oscilloscopio ed apparecchio in esame.\nSemplificando molto, se il segnale in un certo punto \u00e8 assente, uno stadio precedente della catena \u00e8 difettoso. Retrocedendo progressivamente per esclusione, un tecnico competente \u00e8 in grado di individuare il componente difettoso.\nUn altro uso \u00e8 per provare circuiti appena progettati per verificare la correttezza dei parametri calcolati o individuare eventuali errori. In elettronica digitale \u00e8 necessario disporre di oscilloscopi con almeno due tracce per confrontare tra loro i segnali, per esempio la linea dei dati con il segnale di clock. \u00c8 possibile verificare in questo modo la presenza di sorgenti di disturbo.\nUn altro impiego \u00e8 nella progettazione di software embedded. L'oscilloscopio permette di verificare se il software sta inviando i giusti segnali all'hardware.\nUn elemento importante nell'uso dell'oscilloscopio \u00e8 il collegamento delle masse. La massa infatti \u00e8 il riferimento per le tensioni misurate. In generale la massa dell'oscilloscopio va collegata alla massa del circuito in esame e le sonde in genere hanno un apposito connettore a pinza per questo scopo. Se l'oscilloscopio \u00e8 alimentato dalla rete elettrica, \u00e8 probabile che la sua massa sia collegata alla messa a terra e in tale caso lo \u00e8 anche il connettore di massa sulla sonda. Se anche il circuito in esame \u00e8 collegato alla messa a terra, collegare la massa della sonda ad un punto del circuito diverso dalla massa pu\u00f2 provocare un cortocircuito attraverso l'oscilloscopio, con il rischio di causare danni ad entrambi gli apparecchi.\nAlcuni apparecchi hanno la massa di ingresso isolata dalla massa generale. Come precauzione l'apparecchio in esame pu\u00f2 essere alimentato attraverso un trasformatore di isolamento, che separa la massa dal circuito di messa a terra, questo accorgimento \u00e8 assolutamente indispensabile quando si effettuano misure direttamente sulla rete elettrica.\nL'oscilloscopio \u00e8 uno strumento di misura e come tale deve essere manipolato con cura. Per mantenere nel tempo le prestazioni dichiarate del costruttore, come tutti gli strumenti elettronici, anch'esso deve essere sottoposto a periodica calibrazione con strumenti campione presso appositi istituti di metrologia. Particolare cura deve essere prestata alle sonde, che sono fragili e costose; basti pensare che in proposito, negli anni 80, sulle linee di produzione degli stabilimenti Olivetti di Scarmagno, dotate di un parco oscilloscopi di decine di unit\u00e0, prevalentemente 465 Tektronix, la frequente rottura delle costose sonde originali dovuta alla poca cura nell'usarle, costrinse il servizio assistenza interno a progettare e realizzare in proprio un tipo di sonda da utilizzare sulle linee di produzione, questa veniva a costare un decimo del ricambio originale. Le sonde si dividono grosso modo in due gruppi, passive e attive, queste ultime, necessarie per l'analisi di segnali in corrente o tensioni debolissime, hanno al loro interno circuiti amplificatori i quali necessitano di un proprio alimentatore."}
{"id": "93532", "revid": "287204", "url": "https://it.wikipedia.org/wiki?curid=93532", "title": "Transazione", "text": ""}
{"id": "93538", "revid": "1762097", "url": "https://it.wikipedia.org/wiki?curid=93538", "title": "Cemento", "text": "Il cemento, in edilizia, indica una variet\u00e0 di materiali da costruzione, noti come leganti idraulici, che miscelati con acqua sviluppano propriet\u00e0 adesive (propriet\u00e0 idrauliche).\nLa Germania era, nel 2014, il primo produttore in Europa (il secondo era l'Italia).\nSi stima che nel 2009 si siano prodotte 36 milioni di tonnellate di cemento, pari a circa 601\u00a0kg per abitante. La produzione mondiale del 2008 \u00e8 stata di 2,83 miliardi di tonnellate, ossia circa 450\u00a0kg pro capite.\nStoria.\nL'utilizzo del legante nelle costruzioni pu\u00f2 essere fatta risalire al III millennio a.C., quando in Egitto era utilizzata la malta di gesso per la realizzazione di paramenti murari in conci di pietra. I Romani inizialmente impiegavano come legante prevalentemente la calce aerea. Fino a quando il legante della malta era costituito soltanto dalla calce aerea, l'indurimento del calcestruzzo avveniva con estrema lentezza, poich\u00e9 il consolidamento di una malta a base di calce \u00e8 dovuto alla reazione dell'idrossido di calcio con l'anidride carbonica presente nell'aria, con la successiva produzione di carbonato di calcio.\nA partire dal I secolo a.C. i romani iniziarono a sostituire la sabbia costituente la malta con la pozzolana (\"pulvis puteolana\") o con il \"cocciopesto\". La scoperta della pozzolana segn\u00f2 una rivoluzione nella realizzazione di opere murarie. Dice Vitruvio nel II libro del De Architectura che \"la pozzolana di Baia o di Cuma fa gagliarda non solo ogni specie di costruzione ma in particolare quelle che si fanno in mare sott'acqua\". Grazie al comportamento pozzolanico della pozzolana e del \"cocciopesto\" la malta, costituita da calce aerea + pozzolana, faceva presa ed induriva anche in acqua, senza contatto con l'aria, consentendo la produzione di leganti ad alta resistenza e rapido indurimento.\nCon la caduta dell'Impero romano d'Occidente inizi\u00f2, soprattutto lontano da Roma, Con il risveglio umanistico, soprattutto dopo il XIV secolo, si tradussero e si rilessero i testi latini di Plinio il Vecchio e di Vitruvio. \u00c8 del 1511 la riedizione del \"De Architectura\" curata da un domenicano, Giovanni Monsignori (Fra' Giocondo). A questa seguirono numerosissime altre traduzioni, che contribuirono a chiarire il segreto del costruire secondo i Romani. Cos\u00ec, soprattutto in Francia del Settecento, si riscopr\u00ec l'arte del ben costruire opere secondo le conoscenze romane.\nIn epoca rinascimentale si rifanno a Vitruvio, ed al costruire romano, architetti del calibro di Leon Battista Alberti e Andrea Palladio. Quest'ultimo nel 1570 descrive nel \"Trattato di Architettura, Libri 4,Venezia\", l'esistenza di una calce, \"calce nigra\", ottenuta per cottura di una pietra calcarea originaria del padovano, contenente impurit\u00e0 argillose, con caratteristiche idrauliche. In questo continuo avvicinamento all'odierno cemento vi fu la scoperta rivoluzionaria della calce idraulica da parte dell'ingegnere britannico John Smeaton nel 1756.\nQuesti, nella realizzazione del faro di Eddystone utilizz\u00f2, al posto della miscela calce - pozzolana, la prima calce idraulica da lui ottenuta dalla cottura di calcare contenente una discreta quantit\u00e0 (circa 11%) di impurit\u00e0 argillose. La scoperta della calce idraulica segna il passaggio dal calcestruzzo romano a quello moderno, giacch\u00e9 gli sperimentatori, con l'ausilio della scienza chimica appena nata con Lavoisier, sono in grado di governare un nuovo processo di sintesi che porter\u00e0 prima alla calce idraulica artificiale, poi al moderno cemento Portland. Una volta scoperto che le impurit\u00e0 di silice e allumina presenti nell'argilla che accompagnano alcuni calcari sono responsabili della formazione dei silicati ed alluminati di calcio, capaci di indurire sott'acqua, iniziarono le sperimentazioni nella cottura di miscele artificiali di calcare e argilla a temperatura sempre pi\u00f9 elevata fino ad arrivare a una rudimentale scorificazione del prodotto finale.\nSoprattutto in Inghilterra ed in Francia, tra la fine del Settecento e l'inizio dell'Ottocento, fiorirono invenzioni, brevetti ed iniziative industriali che portarono alla produzione dei primi leganti idraulici industriali, chiamati cementi. In particolare nel 1796 James Parker fabbrica il primo cemento a presa rapida (cemento Parker o \"cemento romano\"), cuocendo nei suoi forni da calce le concrezioni marnose contenute nelle argille del Tamigi, mentre nel 1800 Lesage ottiene un materiale idraulico di alta resistenza calcinando i ciottoli calcarei di Boulogne sur Mer. Generalmente lo spartiacque tra la calce idraulica di Smeaton e il cemento Portland realizzato viene fissato al 1818, allorch\u00e9 l'ingegnere francese L. J. Vicat, definisce la formula della calce idraulica artificiale.\nInfatti Vicat fu il primo a capire che per ottenere un materiale a comportamento idraulico non v'era necessit\u00e0 di cuocere i calcari argillosi naturali ma si poteva raggiungere lo stesso risultato unendo in cottura dei calcari puri e una qualsivoglia porzione d'argilla. Il primo industriale ad aver fabbricato cemento idraulico a lenta presa pare sia stato, nel 1824, un fornaciaro di York, Joseph Aspdin, il quale diede al prodotto il nome di cemento Portland, grazie alla somiglianza tra la malta e il conglomerato formati con quel cemento con un calcare compatto (pietra di Portland) dell'isola di Portland in Inghilterra. Nel 1844 J.C. Johnson mise in evidenza l'importanza dei processi di cottura ad alte temperature che portavano alla formazione del clinker, prodotto finale del procedimento.\nInfatti, mentre per la cottura della calce idraulica si richiedono 600 - 700\u00a0\u00b0C, si devono raggiungere i 1450\u00a0\u00b0C per ottenere i cementi a lenta presa, poich\u00e9 deve prodursi un principio di \"vetrificazione\". Nel 1860 M. Chatelier stabil\u00ec la composizione chimica del cemento consentendo la produzione industrializzata del calcestruzzo.\nComposizione.\nLa pasta cementizia o boiacca, cemento pi\u00f9 acqua, viene impiegata come legante in miscela con materiali inerti come sabbia, ghiaia o pietrisco. A seconda dei componenti possiamo avere:\nTipi di cemento.\n Esistono diversi tipi di cemento, differenti per la composizione, per le propriet\u00e0 di resistenza e durevolezza e quindi per la destinazione d'uso.\nDal punto di vista chimico si tratta in generale di una miscela di silicati di calcio e alluminati di calcio, ottenuti dalla cottura ad alta temperatura di calcare e argilla oppure di marna (in questo caso si parla di cementi naturali).\nIl materiale ottenuto, denominato \"clinker\" di Portland, viene finemente macinato e addizionato con gesso nella misura del 4-6% con la funzione di ritardante di presa (ettringite primaria).\nTale miscela \u00e8 commercializzata col nome di cemento Portland; questo, una volta miscelato con acqua, si idrata e solidifica progressivamente.\nIl cemento Portland \u00e8 alla base di quasi tutti i tipi di cemento attualmente utilizzabili in edilizia.\nL'unico che fa eccezione \u00e8 il cemento alluminoso, che per\u00f2 non \u00e8 preso in considerazione dalla UNI EN 197-1.\nDal cemento Portland, miscelato con le varie aggiunte disponibili sul mercato in proporzioni variabili, ma fissate dalla suddetta norma, si ottengono tutti gli altri tipi e sottotipi di cemento.\nI cementi comuni conformi alla UNI EN 197-1 sono suddivisi in cinque tipi principali:\nNei diversi cementi \u00e8 ammesso un contenuto di costituenti secondari (fillers o altri materiali) non superiore al 5%.\nClassi di resistenza dei cementi.\nLa classe di resistenza del cemento dipende dalla finezza di macinazione dello stesso e dalla percentuale di silicato tricalcico rispetto a quello bicalcico; maggiore \u00e8 la finezza di macinazione del cemento, maggiore \u00e8 il tenore di silicato tricalcico rispetto a quello bicalcico e pi\u00f9 rapido lo sviluppo della resistenza meccanica.\nOgni tipo di cemento \u00e8 potenzialmente disponibile in sei diverse classi di resistenza normalizzata (a 28 gg).\nPer ogni classe di resistenza normalizzata si definiscono due classi di resistenza iniziale (2-7 gg):\nPertanto secondo le UNI EN 197/1 esistono le seguenti classi di resistenza del cemento:\nI numeri rappresentano la resistenza a compressione, espressa in MPa, che devono avere provini cubici preparati in modo standardizzato con rapporto a/c pari a 0,5 e rapporto sabbia/cemento pari a 3. \u00c8 importante sottolineare che tale resistenza \u00e8 da intendersi a rottura.\nI tempi di inizio presa per ogni classe di resistenza normalizzata sono i seguenti:\nIl cemento Portland.\nIl cemento Portland \u00e8 il tipo di cemento pi\u00f9 utilizzato, ed \u00e8 usato come legante nella preparazione del calcestruzzo. Si ottiene dalla miscelazione del \"clinker\", con l'aggiunta di gesso nella quantit\u00e0 necessaria per regolarizzare il processo di idratazione. L'analisi microscopica eseguita su pezzi di cemento scorificato ha rilevato la presenza di quattro componenti principali e precisamente l'alite (silicato tricalcico), la belite (silicato bicalcico), la celite (alluminato tricalcico) e la brownmillerite (alluminato ferrito tetracalcico).\nViene usato anche in campo odontoiatrico come MTA (Mineral Trioxide Aggregate) per isolare l\u2019endodonto dal parodonto.\nFu inventato nel 1824 in Inghilterra dal muratore Joseph Aspdin e deve il nome alla somiglianza nell'aspetto con la roccia di Portland, un'isola nella contea di Dorset (Inghilterra).\nLe fasi del processo per la produzione del cemento sono le seguenti:\nLe materie prime per la produzione del Portland sono minerali contenenti: ossido di calcio &lt;chem&gt;CaO&lt;/chem&gt; (44%), ossido di silicio &lt;chem&gt;SiO2&lt;/chem&gt; (14,5%), ossido di alluminio &lt;chem&gt;Al2O3&lt;/chem&gt; (3,5%), ossido di ferro &lt;chem&gt;Fe2O3&lt;/chem&gt; (2%) e ossido di magnesio &lt;chem&gt;MgO&lt;/chem&gt; (1,6%). L'estrazione avviene in miniere, in sotterraneo o a cielo aperto, poste in prossimit\u00e0 della fabbrica, che in genere hanno gi\u00e0 la composizione desiderata, mentre in alcuni casi \u00e8 necessario aggiungere argilla o calcare, oppure minerale di ferro, bauxite o altri materiali residui di fonderia.\nNel caso della marna da cemento si parla di miniere (anche in scavi a cielo aperto) e non di cave (anche se in sotterraneo), poich\u00e9 la marna viene \"coltivata\" in regime di concessione mineraria e non di autorizzazione (come nel caso delle cave).\nLa miscela viene riscaldata in un forno speciale costituito da un enorme cilindro (chiamato \"kiln\") disposto orizzontalmente con leggera inclinazione e ruotante lentamente. La temperatura cresce lungo il cilindro fino a circa 1480\u00a0\u00b0C; la temperatura \u00e8 determinata in modo che i minerali si aggreghino ma non fondano e vetrifichino.\nNella sezione a temperatura minore il carbonato di calcio (calcare) si scinde in ossido di calcio e anidrite carbonica (CO2), secondo la reazione:\n&lt;chem&gt;CaCO3 -&gt; CaO + CO2&lt;/chem&gt;\nNella zona ad alta temperatura l'ossido di calcio reagisce con i silicati a formare metasilicato di calcio (&lt;chem&gt;CaSiO3&lt;/chem&gt; e &lt;chem&gt;Ca2Si2O5&lt;/chem&gt;). Si forma anche una piccola quantit\u00e0 di alluminato tricalcico &lt;chem&gt;Ca3(AlO3)2&lt;/chem&gt; e di alluminato ferrito tetracalcico (C4AF, risultato della reazione &lt;chem&gt;4CaO + Al2O3 + Fe2O3&lt;/chem&gt;). Il materiale risultante \u00e8 complessivamente denominato \"clinker\". Il clinker pu\u00f2 essere conservato per anni prima di produrre il cemento, a condizione di evitare il contatto con l'acqua.\nL'energia teorica necessaria per produrre il \"clinker\" \u00e8 di circa 1700 Joule per grammo, ma a causa delle dispersioni il valore \u00e8 molto pi\u00f9 alto e pu\u00f2 arrivare fino a 3000 Joule per grammo. Questo comporta una grande richiesta di energia per la produzione del cemento, e quindi un notevole rilascio in atmosfera di biossido di carbonio, gas ad effetto serra. Il quantitativo di biossido di carbonio rilasciato in atmosfera \u00e8 mediamente pari a 1,05\u00a0kg di &lt;chem&gt;CO2&lt;/chem&gt; per chilogrammo di \"clinker\" di cemento Portland prodotto.\nPer migliorare le caratteristiche del prodotto finito al \"clinker\" viene aggiunto circa il 2% di gesso o di solfato di calcio e la miscela \u00e8 finemente macinata. La polvere ottenuta \u00e8 il cemento pronto per l'uso.\nIl cemento ottenuto ha una composizione del tipo:\nQuando il cemento Portland viene miscelato con l'acqua, il prodotto solidifica in alcune ore e indurisce progressivamente nell'arco di diverse settimane. L'indurimento iniziale \u00e8 provocato dalla reazione tra acqua, gesso e l'alluminato di tricalcico, a formare una struttura cristallina di alluminato di calcio idrato (CAH), ettringite (Aft) e monosolfato (Afm). Il successivo indurimento e lo sviluppo di forze interne di tensione deriva dalla pi\u00f9 lenta reazione dell'acqua con il silicato di tricalcico, a formare una struttura amorfa chiamata silicato di calcio idrato (CSH gel). In entrambi i casi le strutture avvolgono e legano i singoli granuli di materiale presenti.\nUn'ultima reazione produce il gel di silice (&lt;chem&gt;SiO2&lt;/chem&gt;). Tutte e tre le reazioni sviluppano calore.\nCon l'aggiunta al cemento di particolari materiali (calcare e calce) si ottiene il cemento plastico, di pi\u00f9 rapida presa e maggiore lavorabilit\u00e0. La malta preparata usando una miscela di cemento Portland e calce \u00e8 nota come malta bastarda.\nQuesto materiale \u00e8 usato in particolare per rivestire le superfici esterne degli edifici (intonaco). Il cemento normale non si presta infatti ad essere spalmato.\nNel 2004 i principali produttori mondiali di cemento Portland con aziende in tutto il mondo e anche in Italia, sono la \"Lafarge\" Francia, la \"Holcim\" Svizzera e la \"Cemex\" Messico. Nel 2014 il gruppo francese \"Lafarge\" e lo svizzero \"Holcim\" si sono fusi, LafargeHolcim, formando il primo produttore mondiale di cemento.\nAlcuni produttori di cemento sono stati multati per comportamento contrario al libero mercato.\nReazioni di formazione dei clinker.\nSe analizziamo il processo di produzione, cosa succede all'interno del forno di cottura, si ha che le prime reazioni hanno inizio in un campo di temperatura:\nLa composizione finale sar\u00e0 costituita dalle seguenti percentuali in peso:\nIl clinker per essere impiegato per la produzione di leganti idraulici secondo la normativa EN 197-1 deve possedere le seguenti caratteristiche, deve essere composto da almeno due terzi in massa di silicati di calcio &lt;chem&gt;3CaOSiO2&lt;/chem&gt; e &lt;chem&gt;2CaOSiO2&lt;/chem&gt;. La parte rimanente \u00e8 costituita da fasi di clinker contenenti alluminio, ferro e altri composti. Il rapporto in massa &lt;chem&gt;CaO/SiO2&lt;/chem&gt; non deve essere minore di 2,0. Il tenore di &lt;chem&gt;MgO&lt;/chem&gt; non deve superare il 5% in massa.\nReazioni di idratazione.\nIl fenomeno di presa e indurimento di un calcestruzzo \u00e8 legato alle trasformazioni chimico-fisiche che avvengono tra il cemento e l'acqua d'impasto.\nLe reazioni chimiche pi\u00f9 importanti, dal punto di vista della resistenza meccanica, sono le seguenti:\nResistenza dei cementi.\nI fattori che agiscono sulla resistenza iniziale e su quella finale per una determinata tipologia di cemento sono la qualit\u00e0 delle materie prime, in particolare del clinker e la finezza di macinazione. Pi\u00f9 importanti sono il rapporto acqua-cemento a/c e il tempo di stagionatura, che determinano la porosit\u00e0 dell'aggregato cementizio e che, a sua volta, caratterizza la resistenza a compressione e agli agenti corrosivi.\nRapporto alite/belite.\nL'indurimento, e pertanto il potere legante del cemento, \u00e8 dovuto in gran parte alla formazione dei silicati idrati di calcio, mentre la formazione dei silicati idrati di alluminio sono la causa principale della presa. Dall'idratazione dei silicati dipendono le principali caratteristiche fisiche, chimiche e meccaniche delle paste indurimento di cemento Portland. Tra le tipologie di silicati, quello tricalcico \u00e8 il pi\u00f9 rapido nel reagire con l'acqua e nello sviluppare la resistenza meccanica. Questo determina, a breve scadenza, un diverso comportamento dei cementi Portland in cui \u00e8 maggiore la percentuale di silicato tricalcio rispetto a quello bicalcico. Infatti, i cementi ricchi di alite raggiungono una buona resistenza meccanica gi\u00e0 a pochi giorni dal getto e comportano, come vedremo in seguito, un maggiore sviluppo del calore di idratazione.\nA lunghe maturazioni, invece, i prodotti d'idratazione dei due silicati portano agli stessi valori della resistenza meccanica e, pertanto, nel lungo termine il comportamento meccanico del conglomerato cementizio \u00e8 indipendente dal rapporto alite/belite. Perci\u00f2, un clinker a maggior contenuto di silicato tricalcico permette un rapido guadagno di resistenza, mentre uno che contiene una maggiore quantit\u00e0 di silicato bicalcico sviluppa resistenza meno velocemente, pur raggiungendo resistenze finali altrettanto soddisfacenti. Inoltre, il silicato bicalcico idratandosi produce una maggiore quantit\u00e0 di silicati di calcio idrati rispetto al silicato tricalcico.\nUn'altra differenza fra i due silicati \u00e8 che, durante l'idratazione del silicato tricalcico, viene prodotta una maggiore percentuale di idrossido di calcio &lt;chem&gt;Ca(OH)2&lt;/chem&gt; (30-40%) rispetto a quella prodotta durante l'idratazione del silicato bicalcico (10-15%). Pertanto, i cementi pi\u00f9 ricchi di silicato bicalcico sono i maggiormente indicati nel caso, ad esempio, di acque dilavanti o attacco solfatico.\nFinezza di macinazione.\nAd influenzare lo sviluppo delle resistenze iniziali, oltre al rapporto tra il silicato tricalcico e il silicato bicalcico, c'\u00e8 anche la finezza di macinazione. Un cemento pi\u00f9 fine ha una maggiore superficie specifica e quindi una maggiore velocit\u00e0 di idratazione.\nCalore di idratazione.\nTutte le reazioni di idratazione dei costituenti del clinker sono esotermiche. Il calore di idratazione dipende dal tipo e dalla classe del cemento. Maggiore \u00e8 il tenore di cemento Portland, maggiore \u00e8 la finezza di macinazione (cio\u00e8 la classe di resistenza), maggiore \u00e8 il calore di idratazione. Pertanto, i cementi di miscela producono un minor calore di idratazione rispetto al cemento Portland. Le quantit\u00e0 di calore emesse nel corso dell'idratazione dei principali costituenti del clinker di Portland sono:\nPer effetto del calore di idratazione il calcestruzzo subisce un riscaldamento rispetto alla temperatura iniziale del getto che coincide con quella dell'ambiente. L'andamento della temperatura in un calcestruzzo a seguito dell'idratazione del cemento \u00e8 di tipo \"a campana\", infatti nei primi 2-3 giorni risulter\u00e0 crescente poich\u00e9 il calore di idratazione si sviluppa a velocit\u00e0 elevate. Successivamente decrescer\u00e0, poich\u00e9 la dissipazione del calore verso l'ambiente esterno prevale sul calore dovuto all'idratazione, che dopo circa 7 giorni viene prodotto molto pi\u00f9 lentamente.\nQuesto andamento \"a campana\" assume valori diversi a seconda se ci riferisce alla zona corticale o al nucleo interno. Nel primo caso l'azione di dissipazione verso l'esterno \u00e8 pi\u00f9 marcata rispetto a quella che si ha nel secondo caso, pertanto all'interno nello stesso periodo si hanno temperature pi\u00f9 elevate rispetto a quelle della zona pi\u00f9 superficiale. Questo gradiente termico determina l'insorgere di autotensioni poich\u00e9 il nucleo interno (pi\u00f9 caldo) si oppone alla maggiore contrazione della zona corticale (pi\u00f9 fredda).\nPer quanto sopra il nucleo risulta compresso mentre la parte corticale risulta tesa; tale stato tensionale pu\u00f2 causare fessurazioni della parte superficiale con ripercussioni sulla durabilit\u00e0 del materiale. Di norma questo rischio \u00e8 limitato poich\u00e9 il calcestruzzo in questa fase ha appena iniziato il processo di indurimento, pertanto le tensioni che insorgono sono limitate a causa del basso valore del modulo di Young e dagli effetti del rilassamento viscoso del materiale.\nTale fenomeno \u00e8 invece pi\u00f9 insidioso nei getti massivi quali quelli per la realizzazione di dighe dove, a causa del basso coefficiente di conducibilit\u00e0 del calcestruzzo, il nucleo si raffredda molto lentamente. Pertanto la contrazione della parte interna del calcestruzzo avviene a calcestruzzo molto indurito (pertanto a valori del modulo di Young prossimi a quelli di esercizio e con valori della viscosit\u00e0 meno accentuati). In queste condizioni l'opposizione effettuata dalla parte pi\u00f9 superficiale alla contrazione interna determina autotensioni molto pi\u00f9 elevate rispetto alla situazione precedente, inoltre in questo caso \u00e8 il nucleo che risulta assoggettato a trazione con il rischio di fessurazioni interne non visibili e pertanto pi\u00f9 pericolose.\nFunzione del gesso.\nIl gesso viene solitamente aggiunto ai \"clinker\" per regolare la presa. La sua presenza fa in modo che l'inizio della presa sia maggiore di 75 minuti per la classe di resistenza a compressione 32,5\u00a0N/mm\u00b2, di 60 minuti per la classe di resistenza 42,5\u00a0N/mm\u00b2 e maggiore di 45 minuti per la classe 52,5\u00a0N/mm\u00b2. Il gesso reagisce con l'alluminato tricalcico per formare un sale espansivo chiamato ettringite (ettringite primaria). La velocit\u00e0 di reazione tra il &lt;chem&gt;Ca3A&lt;/chem&gt; e il &lt;chem&gt;CaSO4&lt;/chem&gt; \u00e8 elevatissima, ma rallenta velocemente a causa della formazione di strati protettivi sulla superficie dell'alluminato. La cinetica della reazione dipende anche dalla temperatura, dalla superficie di reazione, e dal rapporto acqua/solido.\ncodice_1 \nI cementi a norma UNI EN 197 devono contenere a seconda della classe di resistenza una quantit\u00e0 di solfati espressa come &lt;chem&gt;SO3&lt;/chem&gt; \u2264 3,5% per le classi 32,5; 32,5 R; 42,5; mentre per le classi 42,5 R; 52,5; 52,5 R; la quantit\u00e0 di &lt;chem&gt;SO3&lt;/chem&gt; deve essere \u2264 4,0%.\nLa quantit\u00e0 di solfati come &lt;chem&gt;SO3&lt;/chem&gt; nei cementi viene determinata secondo la norma EN 196-2.\nModuli.\nI moduli sono valori caratteristici di ogni cemento o calce, che permettono di conoscere in che relazione stanno i diversi componenti in percentuale del prodotto finale. Per il cemento Portland si ha:\nrapporto tra la componente basica e quella acida del cemento varia 1,7 a 2,2\nrapporto tra i cementanti (&lt;chem&gt;SiO2&lt;/chem&gt;) e fondenti (&lt;chem&gt;Al2O3&lt;/chem&gt; e &lt;chem&gt;Fe2O3&lt;/chem&gt;). Maggiore \u00e8 il suo valore pi\u00f9 difficile sar\u00e0 la cottura; \nClassificazione del Cemento Portland secondo la ASTM.\nLa normativa americana prevede 5 tipologie di cementi Portland:\nCementi Portland speciali.\nI cementi Portland speciali sono cementi che si ottengono allo stesso modo del Portland, ma che hanno caratteristiche differenti da questo a causa della diversa composizione percentuale dei componenti.\nPortland ferrico.\nIl Portland ferrico \u00e8 un particolare tipo di Portland caratterizzato da un modulo dei fondenti pari a 0,64 e si ottiene introducendo ceneri di pirite o minerali di ferro in polvere. Ci\u00f2 significa che questo cemento \u00e8 molto ricco di ferro e, precisamente, che presenta un numero uguale o pressoch\u00e9 uguale di atomi di ferro e di atomi di alluminio. In tali cementi tutta, o quasi tutta, l'allumina \u00e8 contenuta nella fase ferrica e pertanto presenta percentuali di alluminato tricalcio (celite) bassissime o addirittura nulle.\nPoich\u00e9 l'alluminato tricalcico \u00e8 tra i costituenti del clinker quello che durante l'idratazione sviluppa pi\u00f9 calore, i cementi Portland ferrici hanno la caratteristica di produrre poco calore durante l'idratazione e pertanto sono particolarmente adatti per gettate in climi caldi o per getti massivi (dighe, platee di fondazione, ecc.).\nGrazie al loro ridotto tenore di alluminato tricalcico, i cementi Portland ferrici sono pi\u00f9 resistenti dei normali Portland all'attacco solfatico. I cementi ferrici migliori sono quelli a basso modulo calcareo. Essi contengono, infatti, una minor quantit\u00e0 di alite (&lt;chem&gt;3CaOSiO2&lt;/chem&gt;), la cui idratazione produce la maggior quantit\u00e0 di calce libera (&lt;chem&gt;Ca(OH)2&lt;/chem&gt;). Poich\u00e9 la calce libera \u00e8 il componente maggiormente attaccabile dalle acque aggressive, questi cementi, contenendone una minor quantit\u00e0, sono anche pi\u00f9 resistenti all'azione di queste acque. L'inconveniente di questi cementi \u00e8 che proprio per il basso tenore di alluminato ticalcico, che \u00e8 il pi\u00f9 veloce tra i componenti del clinker a fare presa, si idratano pi\u00f9 lentamente, con conseguente pi\u00f9 lento sviluppo delle propriet\u00e0 meccaniche.\nCementi resistenti ai solfati.\nUno dei componenti base del \"clinker\" \u00e8 l'alluminato tricalcico, &lt;chem&gt;C3A&lt;/chem&gt;, che a contatto con acque solfatiche o terreni selentitosi, reagisce dando origine ad ettringite. Pertanto in strutture soggette all'attacco solfatico, quali quelle con classe di esposizione XA1, XA2 o XA3, per le norme UNI EN 206-1:2006 e UNI 11104 \u00e8 essenziale l'utilizzo di cementi resistenti ai solfati.\nSono definiti cementi resistenti ai solfati, quei cementi (di tipo I, II, III, IV) realizzati con cementi Portland ferrici, che per la loro composizione presentano principalmente un basso tenore di alluminato tricalcico (celite), e l'allumina \u00e8 presente nella maggior parte sotto forma di ferrito alluminato tetracalcico (fase ferrica - &lt;chem&gt;C4AF&lt;/chem&gt;), e tra questi quelli a basso modulo calcareo hanno anche un basso tenore di silicato tricalcico che durante l'idratazione produce una maggiore quantit\u00e0 di calce.\nNei cementi pozzolanici (tipo IV) o siderurgici (tipo III), inoltre, poich\u00e9 sia la pozzolana che la loppa d'altoforno idratandosi non producono n\u00e9 alluminato tricalcio n\u00e9 calce (anzi nell'attivazione della pozzolana ne viene consumata anche una parte), l'effetto protettivo all'attacco solfatico \u00e8 ancora pi\u00f9 marcato.\nPer i cementi di tipo I ad esempio la norma UNI 9156 classifica i cementi nel seguente modo:\nLa quantit\u00e0 di solfati espressa come &lt;chem&gt;SO3&lt;/chem&gt; nei cementi viene determinata secondo la norma EN 196-2.\nIn merito alla classe di esposizione la norma UNI 8981-2 prescrive quanto segue:\nPer attacchi pi\u00f9 severi di quelli previsti dalle suddette classi di esposizione (attacco molto forte) si rende necessario ricorrere a protezioni supplementari, utilizzando delle protezioni superficiali quali guaine, resine o pitture impermeabilizzanti.\nCementi resistenti al dilavamento.\nDurante l'idratazione del cemento viene prodotto idrossido di calcio, detta comunemente \"calce\". Se il cemento entra in contatto con acque dilavanti, ovvero acque molto pure o ricche di anidride carbonica aggressiva, la calce viene dilavata, lasciando micropori nella matrice cementizia con conseguente riduzione del grado di durabilit\u00e0, poich\u00e9 tali pori facilitano l'ingresso di agenti aggressivi all'interno del calcestruzzo. Nel caso di acque pure l'idrossido di calcio, che \u00e8 piuttosto solubile in acqua, passa spontaneamente in soluzione e viene dilavato, mentre in presenza di anidride carbonica aggressiva la calce, reagendo con questa, si trasforma in bicarbonato di calcio, il quale, essendo solubile, viene dilavato dall'acqua. Pertanto, in strutture soggette ad acque dilavanti quali quelle con classe di esposizione XA1, XA2 o XA3, devono essere realizzate con cementi a prestazioni particolari detti cementi resistenti al dilavamento.\nPoich\u00e9 l'idrossido di calcio \u00e8 dovuto principalmente alla presenza di silicato tricalcico, dalla cui idratazione si produce la maggior quantit\u00e0 di calce libera i cementi resistenti al dilavamento hanno un ridotto tenore di alite come i cementi confezionati con cemento Portland ferrico speciale.\nPoich\u00e9 i cementi d'altoforno e pozzolanici quanto si idratano non producono idrossido di calcio solubilizzabile, anzi in quelli pozzolanici una parte viene consumato per attivare la pozzolana, il comportamento protettivo all'azione dilavante di questi leganti \u00e8 ancora pi\u00f9 marcato. \nLa norma UNI 8981-3 prescrive quanto segue:\nPer attacchi pi\u00f9 severi di quelli previsti dalle suddette classi di esposizione si rende necessario utilizzare delle protezioni superficiali quali guaine, resine o pitture impermeabilizzanti.\nCementi a basso calore di idratazione.\nI cementi a basso calore di idratazione, o tipo LH, secondo le UNI EN 197-1 sono cementi ordinari il cui calore di idratazione cementi non deve superare il valore caratteristico di 270 J/g (secondo le EN 196-8 a 7 giorni e le EN 196-9 a 41 h).\nIn genere sono cementi confezionati con Portland ferrico a basso tenore di silicato tricalcico e alluminato tricalcio, che sono i due costituenti principali del clinker che producono maggiore calore di idratazione, nonch\u00e9 sono macinati in maniera pi\u00f9 grossolana rispetto a quelli comuni (minore velocit\u00e0 di idratazione).\nSviluppano un basso calore di idratazione anche i cementi pozzolanici e quelli d'altoforno.\nVengono utilizzati per getti massivi, poich\u00e9 in questi casi, essendo il calcestruzzo un cattivo conduttore di calore, il calore pi\u00f9 interno al getto viene eliminato quando il conglomerato \u00e8 gi\u00e0 indurito.\nPertanto la contrazione del nucleo centrale, viene contrastata dalla parte corticale del calcestruzzo; ne consegue l'insorgere di tensioni interne che possono disgregare il calcestruzzo.\nQuesta tipologia di cemento si deve utilizzare in generale quando il gradiente termico tra l'interno e l'esterno del getto risulta: \u0394T \u2265 25-30\u00a0\u00b0C.\nPer getti di calcestruzzo in sbarramenti di ritenuta di grandi dimensioni si dovranno utilizzare cementi a bassissimo calore di idratazione VHL conformi alla norma UNI EN 14216.\nCementi bianchi.\nContrariamente ai cementi ferrici, i cementi bianchi hanno un modulo dei fondenti molto alto, pari a 10. Essi conterranno dunque una percentuale bassissima di Fe2O3 ma anche di manganese.\nIl colore bianco \u00e8 dovuto appunto alla carenza di ferro che conferisce un colore grigiastro al Portland normale ed un grigio pi\u00f9 scuro al cemento ferrico.\nMa poich\u00e9 Fe2O3 \u00e8 il componente che permette la fusione nella fase di cottura, la sua azione fondente sar\u00e0 ripristinata aggiungendo fondenti quali la fluorite (CaF2) e la criolite (Na3AlF6).\nI cementi bianchi vengono spesso impiegati per confezionare calcestruzzi a vista dove vengono utilizzati anche inerti di colore chiaro.\nCementi colorati.\nAltri cementi Portland speciali sono quelli colorati che si ottengono miscelando cemento bianco con un pigmento colorato. \u00c8 importante che il pigmento non contenga sostanze nocive sia per l'idratazione del cemento che per la durabilit\u00e0 del calcestruzzo.\nCementi di miscela.\nI cementi di miscela si ottengono aggiungendo al cemento Portland normali altri componenti come la pozzolana o la loppa. L'aggiunta di questi componenti conferisce a questi tipi di cementi nuove caratteristiche rispetto al Portland normale.\nCemento pozzolanico.\nLa pozzolana \u00e8 una fine cenere vulcanica estratta tradizionalmente a Pozzuoli, sulle falde della Solfatara, ma anche in diverse altre regioni vulcaniche. Gi\u00e0 Vitruvio descriveva quattro tipi di pozzolana: nera, bianca, grigia e rossa.\nMiscelata con la calce (in rapporto 2:1) si comporta come il cemento pozzolanico e permette di preparare una buona malta, in grado di fare presa anche sott'acqua.\nQuesta propriet\u00e0 consente un impiego innovativo nella realizzazione di strutture in calcestruzzo, come avevano gi\u00e0 ben compreso i Romani:\nl'antico porto di Cosa fu realizzato in pozzolana miscelata con calce appena prima dell'uso e gettata sotto l'acqua, probabilmente utilizzando un lungo tubo per depositarla sul fondo senza disperderla nell'acqua di mare.\nI tre moli sono ancora oggi visibili, con la parte subacquea ancora in buone condizioni dopo 2100 anni.\nLa pozzolana \u00e8 una pietra a natura acida, molto reattiva poich\u00e9 molto porosa ed ottenibile a basso costo. Un cemento pozzolanico contiene all'incirca:\nPoich\u00e9 la pozzolana reagisce con la calce (&lt;chem&gt;Ca(OH)2&lt;/chem&gt;), si avr\u00e0 una minor quantit\u00e0 di quest'ultima. Ma proprio perch\u00e9 la calce \u00e8 il componente che viene attaccato dalle acque aggressive, il cemento pozzolanico sar\u00e0 pi\u00f9 resistente all'azione di queste. Inoltre, siccome &lt;chem&gt;CaCO3*Al2O3&lt;/chem&gt; \u00e8 presente soltanto nella componente costituita dai \"clinker\" Portland, la gettata del cemento pozzolanico svilupper\u00e0 un minor calore di reazione. Inoltre un minor tenore di alluminato tricalcico garantisce una maggiore resistenza all'attacco solfatico. Questo cemento \u00e8 dunque utilizzabile in climi particolarmente caldi o per gettate di grandi dimensioni o quando si \u00e8 in presenza di acque aggressive o solfatiche.\nCemento siderurgico o cemento d'altoforno.\nLa pozzolana \u00e8 stata in molti casi rimpiazzata da cenere di carbone proveniente dalle centrali termoelettriche, scorie di fonderia o residui ottenuti scaldando il quarzo. Questi componenti che prendono il nome di loppa, posseggono un'attivit\u00e0 idraulica latente e pertanto, opportunamente macinate, vengono utilizzate come aggiunte minerali e miscelate con il cemento Portland in proporzioni variabili dal 36 fino al 95%.\nA differenza dei cementi pozzolanici, che devono avere un tenore di clinker tale da garantire un contenuto di calce necessario all'attivazione della pozzolana, la loppa ha bisogno solo di piccole quantit\u00e0 di calce, e perci\u00f2 di clinker di Portland, per accelerare il suo indurimento.\nPertanto la percentuale di loppa granulata d'altoforno in un cemento siderurgico pu\u00f2 essere molto elevata, ma al crescere del tenore di loppa, essendo lento il suo processo di indurimento, diminuisce il valore della resistenza meccanica a brevi stagionature (2 - 7 gg) del cemento siderurgico; tale valore \u00e8 dovuto essenzialmente all'azione del clinker di Portland e cresce all'aumento del tenore di clinker. Pertanto, per tenori di loppa superiore al 90%, la resistenza a compressione a breve scadenza \u00e8 praticamente assente, essendo la quantit\u00e0 di cemento Portland esigua; in queste percentuali non \u00e8 possibile produrre cementi di classe di resistenza 42,5R, 52,5 e 52,5R, poich\u00e9 tali cementi siderurgici non possono garantire i valori minimi di resistenza a compressione a 2 giorni previsti dalla UNI EN 197-1. Entro certi limiti il rallentamento iniziale pu\u00f2 essere compensato aumentando la finezza di macinazione e agendo sulle condizioni di stagionatura.\nVisto il basso tenore di clinker rispetto a quello presente nel cemento Portland, il cemento siderurgico presenta le stesse prestazioni del cemento pozzolanico, anzi, poich\u00e9 il tenore di clinker pu\u00f2 essere molto basso in quanto non \u00e8 necessario che si garantisca un contenuto di calce necessario all'attivazione della pozzolana, tali propriet\u00e0 sono pi\u00f9 marcate.\nInoltre, fanno parte dei cementi siderurgici i cosiddetti cementi soprasolfatati che le UNI EN 197 -1 individuano con la sigla CEM III/C.\nSono cementi siderurgici ad elevata percentuale di loppa (80-85%) e di gesso (10-15%), mentre hanno un tenore di clinker di Portland intorno al 5%.\nPertanto, tra i prodotti dell'idratazione, oltre ai silicati di calcio idrati (C-S-H) troviamo anche l'ettringite cristallina (siamo in assenza di calce a causa del basso tenore di clinker) la quale rispetto a quella colloidale, che si forma nei normali cementi a seguito dell'attacco solfatico, non \u00e8 rigonfiante. Questo cemento ha una buona resistenza agli attacchi chimici (cloruri e solfati) e all'attacco degli acidi (soluzioni con pH &gt; 3,5).\nIdratazione dei cementi di miscela.\nUna volta iniziata l'idratazione della frazione del clinker di Portland presente nel cemento di miscela, oltre alla formazione dei silicati idrati di calcio (C-S-H), si produce anche la calce. Quest'ultima attiva la pozzolana o la loppa del cemento di miscela la cui idratazione produce un ulteriore quantit\u00e0 di C-S-H. In questo modo, la calce, che da sola non contribuisce allo sviluppo della resistenza meccanica, contribuisce al processo di indurimento del calcestruzzo. La formazione di questa ulteriore aliquota di silicati idrati di calcio determina un sistema pi\u00f9 ricco di materiale fibroso e, quindi, meno poroso e meno permeabile di un cemento Portland con uguale rapporto acqua/cemento. Inoltre, la minore quantit\u00e0 di calce, sia perch\u00e9 \u00e8 minore il tenore di clinker, sia perch\u00e9 parte di questa reagisce con la pozzolana o la loppa, in associazione a una matrice pi\u00f9 compatta, rende questi cementi meno soggetti a problemi di attacco solfatico, dilavamento e carbonatazione.\nCemento a presa rapida.\nIl cemento a presa rapida, anche detto cemento di pronta, ha la caratteristica di rapprendere in pochi minuti dalla miscelazione con acqua.\nSi produce in modo simile al cemento Portland, ma con temperature di cottura inferiori.\nLa velocit\u00e0 di presa dipende sia dalla quantit\u00e0 e qualit\u00e0 degli additivi che dalla quantit\u00e0 di gesso di miscela.\nSi utilizza da solo o miscelato con sabbia (malta) ed \u00e8 indicato per piccoli lavori di fissaggio e riparazione, mentre non \u00e8 adatto per opere maggiori, in quanto non si avrebbe il tempo per effettuare un buon getto.\nCementi espansivi.\nI cementi espansivi sono costituiti da una miscela di cemento e additivi espansivi e vengono utilizzati per compensare gli effetti negativi dovuti al ritiro o per l'inghisaggio.\nIl loro comportamento si basa sulla formazione, durante l'idratazione di prodotti espansivi, di:\nAttualmente le norme statunitensi identificano tre tipologie di cementi espansivi, in funzione degli additivi utilizzati:\nQuesta tipologia di cementi viene utilizzata per ottenere:\nCemento alluminoso o cemento fuso.\nIl cemento alluminoso o cemento fuso \u00e8 il prodotto ottenuto dalla cottura sino a fusione quasi completa di una miscela di bauxite e calcare ovvero il carbonato di calcio.\nLa bauxite, costituita prevalentemente da ossidi idrati di alluminio, contiene, talvolta, anche in quantit\u00e0 rilevanti, ossidi anidri e idrati di ferro, silice, silicati idrati di alluminio e piccole percentuali di biossido di titanio. La miscela di calcare e bauxite viene portata durante la cottura a una temperatura di 1550 - 1600\u00a0\u00b0C. Per la cottura si fa riferimento a diversi tipi di forni:\nIl cemento fuso viene colato in stampi per formare dei pani, che poi saranno raffreddati esternamente ad acqua ed infine macinati in mulini a palle per ottenere il prodotto finito.\nIl cemento alluminoso ha una composizione in ossidi di:\nPer quanto riguarda invece i componenti veri e propri si ha:\nPer quanto riguarda l'ossido di silicio, la sua presenza come impurit\u00e0 deve essere minore del 6%, in quanto il componente che origina, l'alluminato silicato bicalcico (&lt;chem&gt;2CaOAl2O3SiO2&lt;/chem&gt;), ha scarse propriet\u00e0 idrauliche.\nLa normativa italiana proibisce l'utilizzo del cemento alluminoso per la costruzione delle opere in calcestruzzo armato.\nIl cemento alluminoso \u00e8 caratterizzato da un rapido indurimento e pertanto da elevati valori della resistenza meccanica a breve scadenza.\nAltro vantaggio \u00e8 la sua resistenza all'attacco solfatico e all'azione dilavante dell'acqua.\nDi contro ha un elevato calore d'idratazione.\nReazioni di idratazione.\nSe gli alluminati di calcio idrati esagonali si trasformano in cubici questo cambiamento determina un aumento della porosit\u00e0 del conglomerato confezionato con questo cemento con relativa diminuzione della resistenza meccanica del materiale. Questo perch\u00e9 i cristalli cubici occupano un volume inferiore rispetto a quello occupato dagli equivalenti cristalli esagonali.\nLa trasformazione di cui sopra \u00e8 favorita:\nMentre il cemento Portland \u00e8 un cemento a natura basica, grazie alla presenza di calce &lt;chem&gt;Ca(OH)2&lt;/chem&gt;, il cemento alluminoso \u00e8 a natura sostanzialmente neutra. La presenza dell'idrossido di alluminio (&lt;chem&gt;Al(OH)3&lt;/chem&gt;), che \u00e8 un anfotero e che in questo caso si comporta da acido, provoca la sostanziale neutralizzazione dei due componenti e come risultato si ha appunto un cemento neutro.\nSicurezza e rischi per la salute.\nAlcalinit\u00e0.\nDopo che il cemento Portland \u00e8 stato miscelato con l'acqua, la miscela formata \u00e8 molto alcalina (circa pH 13) a causa della liberazione di idrossidi di calcio, sodio e potassio. Sulla pelle ha un effetto caustico e in caso di contatto occorre lavare immediatamente con abbondante acqua. \u00c8 opportuno utilizzare guanti ed occhiali per proteggere gli occhi dagli spruzzi. Una volta indurito, il cemento pu\u00f2 essere toccato senza problemi.\nPresenza di cromo.\nNel cemento pu\u00f2 essere contenuta una certa quantit\u00e0 di cromo esavalente. Ormai in molti Paesi il contenuto di cromo esavalente \u00e8 regolamentato. Per esempio in Europa, secondo la normativa della comunit\u00e0 europea, non deve superare le 2 parti per milione (mg/kg). Il cromo metallico pu\u00f2 essere contenuto in quantit\u00e0 superiori. Ad oggi vengono immessi nel cemento sfuso degli additivi che trasformano il cromo esavalente (cancerogeno-mutageno) in cromo trivalente (non dannoso). Questi additivi hanno un tempo di efficienza che varia da tre a sei mesi.\nLa direttiva Europea 2003/53/CE, recepita in Italia attraverso il decreto ministeriale della salute D.M. 10 maggio 2004, proibisce la commercializzazione e l'impiego di cemento o di preparati contenenti cemento che, quando idrati, contengono pi\u00f9 dello 0,0002% (2 ppm) di cromo idrosolubile esavalente, determinato come percentuale in massa sul cemento secco.\nTale decreto previene alcune problematiche relative alla possibilit\u00e0 di dermatiti allergiche da contatto e rischi legati al fatto che il &lt;chem&gt;Cr^{VI}&lt;/chem&gt; \u00e8 cancerogeno per l'uomo.\nIl cromo totale (stato di ossidazione II e III) presente nel clinker Portland \u00e8 compreso tra 0,002% e 0,02%, rispettivamente 20 e 200 ppm. Tale valore deriva essenzialmente dai materiali argillosi, in minima parte dai combustibili, dai corpi macinanti del molino del crudo e dai refrattari. Durante il processo di cottura del clinker tutto il cromo totale viene ossidato, e alle condizioni termodinamiche presenti in zona, la specie pi\u00f9 stabile \u00e8 il &lt;chem&gt;Cr^{III}&lt;/chem&gt;, insolubile, e quindi non pericoloso per la salute.\nDurante la fase di raffreddamento una parte di &lt;chem&gt;Cr^{III}&lt;/chem&gt; si ossida in &lt;chem&gt;Cr^{VI}&lt;/chem&gt; e &lt;chem&gt;Cr^{V}&lt;/chem&gt;. Quindi nel clinker Portland il cromo \u00e8 presente in tre stati di ossidazione (+3, +4, +5). Di tutto il cromo presente solo una parte \u00e8 legato alle fasi del clinker (77%-93%), mentre la restante parte (dal 7%al 23%) pu\u00f2 essere facilmente solubilizzata, tranne il &lt;chem&gt;Cr^{III}&lt;/chem&gt; che \u00e8 insolubile, come detto precedentemente. Le due specie solubili in acqua, &lt;chem&gt;Cr^{VI}&lt;/chem&gt; e &lt;chem&gt;Cr^{V}&lt;/chem&gt;, non sono stabili e quindi disproporzionano a &lt;chem&gt;Cr^{III}&lt;/chem&gt; insolubile e &lt;chem&gt;Cr^{VI}&lt;/chem&gt; solubile.\nAffinch\u00e9 venga rispettato il D.M. 10 maggio 2004 \u00e8 necessario aggiungere un agente cromo riducente. Comunemente l'agente riducente di maggior utilizzo \u00e8 il solfato ferroso, ma sono state individuate e realizzate altre soluzioni molto promettenti (additivi a base di antimonio, di-trisolfuro di sodio, solfato ferroso monoidrato, solfato stannoso). Il solfato ferroso viene dosato allo 0,25-0,3% circa e non influenza minimamente le reazioni di idratazione del cemento, ma a contatto con l'aria si carbonata, perdendo il suo potere riducente nei confronti del cromo esavalente. Per questo motivo sui sacchi deve essere indicata la data di confezionamento e il periodo di conservazione durante il quale il contenuto di &lt;chem&gt;Cr^{VI}&lt;/chem&gt; idrosolubile resta inferiore allo 0,0002% del peso totale a secco del cemento.\nDi seguito vengono riportate le reazioni di ossido-riduzione che avvengono nel caso di utilizzo di solfato ferroso monoidrato o con il triossido di diantimonio:\nInquinamento.\nUn impianto di produzione di cemento negli anni trenta poteva avere importanti effetti sulla salute a causa delle sostanze rilasciate dai processi di lavorazione, oltre che dalle attivit\u00e0 accessorie (traffico di camion, estrazione con esplosivi). Al giorno d'oggi l'evoluzione della tecnologia e la legislazione adottata da tutti i principali Paesi sviluppati ha permesso di ridurre tali rischi.\nIn particolare la cottura del clinker richiede grandi quantit\u00e0 di combustibile, normalmente pet-coke (prodotto derivato dal petrolio), che provoca una emissione di inquinanti, tra cui gas serra, ossidi di azoto (NOx), biossido di zolfo (&lt;chem&gt;SO2&lt;/chem&gt;), monossido di carbonio (&lt;chem&gt;CO&lt;/chem&gt;), biossido di carbonio (&lt;chem&gt;CO2&lt;/chem&gt;), composti organici volatili e polveri fini (PM10 e PM2,5).\nI cementifici raggiungono temperature di combustione pari a 1400\u00a0\u00b0C. Non indicato il coincenerimento dei rifiuti nei cementifici perch\u00e9 il materiale di scarto o il CDR pu\u00f2 essere solamente immesso tramite la zona di precalcinazione che ha temperature di circa 800\u00a0\u00b0C, decisamente troppo basse e troppo pericolose.\nI cementifici, per legge, sono tutti equipaggiati con sistemi di abbattimento dei fumi di combustione quali filtri a maniche per altissime temperature: la grande quantit\u00e0 d'aria necessaria per bruciare i combustibili fossili agisce diluendo gli inquinanti contenuti nei rifiuti e quindi nelle emissioni al camino. Nonostante l'assenza di trattamenti specifici nei confronti di diossine e mercurio, si registrano concentrazioni di inquinanti ben inferiori ai valori minimi imposti dalle norme di legge (normativa europea).\nI registri europei INES/EPER confermano che non vi sono significative emissioni di piombo, mercurio, ammoniaca.\nSviluppi recenti.\nL'Universit\u00e0 di Newcastle ha realizzato nel 2019 un bio-cemento in grado di auto-ripararsi in caso di crepe o fratture. Ispirandosi al batterio \"Bacilla Filla,\" questo tipo di cemento reagisce alle variazioni di pressione dell\u2019ambiente creando molecole di carbonato di calcio. \nAnche in Italia \u00e8 nato un bio-cemento da acqua ossigenata e lievito di birra che non ha bisogno di alluminio.\nCrolli.\nL'uso di cemento depotenziato ha comportato numerosi crolli in molte regioni italiane.\nStrade, ponti, viadotti, ferrovie, gallerie, case, centri commerciali e perfino scuole, ospedali e commissariati sono a rischio di crolli, perch\u00e9 costruiti con poco cemento e molta sabbia, cosiddetto cemento depotenziato. L'affare \u00e8 redditizio per chi appalta lavori pubblici o anche privati, aggiudicandosi appalti nazionali e locali a prezzi ribassati, risparmiando poi durante l'esecuzione delle opere mediante l'utilizzo di malte e calcestruzzi a basso titolo di cemento.\nMarcatura CE.\nLa marcatura CE non rappresenta un marchio di qualit\u00e0 del prodotto ma sta a significare che il prodotto soddisfa i requisiti essenziali previsti per quel prodotto e per l'impiego previsto.\nPer il cemento \u00e8 previsto un solo sistema di attestazione di conformit\u00e0 CE:\nGeneralmente la marcatura CE avviene mediante l'apposizione di un'etichetta direttamente sui prodotti, o sull'imballaggio, mediante stampa dell'etichetta sul Documento di Trasporto (DDT).\nIl lay-out ed il contenuto di informazioni dell'etichetta vengono descritti nei punti successivi.\nEvoluzione normativa in Italia.\nFino al 1993 in Italia era in vigore il decreto ministeriale 3 giugno 1968 e s.m.i. recante le norme sui requisiti e sulle modalit\u00e0 di prova dei cementi.\nCon l'avvento delle regole comunitarie nell'Unione europea in Italia \u00e8 entrata in vigore la UNI EN 197-1, che raccoglie in un'unica classificazione tutte le tipologie di cemento prodotte fino ad allora nei vari Paesi membri.\nPer la normativa europea i requisiti fondamentali dei cementi sono:\nLa UNI EN 197-1 prevede 5 tipi di cemento, 27 sottotipi e 6 classi di resistenza.\nPertanto secondo la norma sono producibili 162 (27 \u00d7 6) cementi.\nDenominazione normalizzata.\nCon l'entrata in vigore della norma UNI EN 197-1 si \u00e8 complicata la nomenclatura relativa ai cementi. Infatti la norma impone che sulla confezione del cemento compaia, per l'identificazione esatta, un codice alfanumerico costituito da: la sigla 'CEM', seguita da tipo, sottotipo, classe di resistenza normalizzata e tipo di indurimento iniziale (se rapido \u00e8 riportata la lettera R se ordinario \u00e8 riportata la lettera N). Nel caso di cementi a basso calore di idratazione deve essere riportata anche la sigla LH. Pertanto il codice del cemento Portland 325 a resistenza iniziale ordinaria \u00e8 ora CEM I 32,5 N.\nDocumentazione.\nTutti i manufatti in cemento armato e cemento armato precompresso, potranno essere eseguiti impiegando unicamente cementi provvisti di attestato di conformit\u00e0 CE che soddisfino i requisiti previsti dalla norma UNI EN 197-1. Tutte le forniture di cemento, in cantiere o presso l'impianto di preconfezionamento del calcestruzzo, devono essere accompagnate da:\nInoltre deve essere presente l'etichetta riportante il simbolo CE applicata sull'imballaggio o sul prodotto o sul DDT;\nLe forniture effettuate da un intermediario, ad esempio un importatore, dovranno essere accompagnate dalla dichiarazione di Conformit\u00e0 CE rilasciato dal produttore di cemento e completato con i riferimenti ai documenti di trasporto (DDT) dei lotti consegnati dallo stesso intermediario.\nIl Direttore dei Lavori \u00e8 tenuto a verificare periodicamente quanto sopra indicato, in particolare la corrispondenza del cemento consegnato, come rilevabile dalla documentazione anzidetta, con quello previsto nel Capitolato Speciale di Appalto e nella documentazione o elaborati tecnici specifici.\nEtichetta CE.\nL'etichetta con il simbolo di marcatura CE che deve essere applicata sul prodotto, sull'imballaggio o sul DDT, nella versione semplificata deve riportare almeno le seguenti informazioni:\nNella forma estesa (metodo 3) l'etichetta pu\u00f2 contenere:"}
{"id": "93542", "revid": "1456895", "url": "https://it.wikipedia.org/wiki?curid=93542", "title": "Hermann G\u00f6ring", "text": "Abile pilota da caccia delle forze aeree tedesche durante la prima guerra mondiale, nel dopoguerra entr\u00f2 nel Partito nazista, diventando rapidamente il principale luogotenente di Adolf Hitler. Dotato di grande energia e determinazione, fu accanto ad Hitler con una responsabilit\u00e0 spesso decisiva in tutte le fasi iniziali del nazismo fino alla presa del potere e alla costituzione del Terzo Reich.\nDopo la presa del potere, G\u00f6ring accumul\u00f2 un gran numero di titoli, cariche, riconoscimenti e beni materiali, seguendo uno stile di vita stravagante e dissoluto. Svolse una importantissima attivit\u00e0 politica all'interno del Reich dirigendo, con il titolo supremo di Maresciallo del Reich, la creazione della Luftwaffe, la costituzione della polizia segreta, le attivit\u00e0 repressive e il sistema concentrazionario e di sterminio.\nCon l'inizio della seconda guerra mondiale, G\u00f6ring, pur mantenendo il ruolo e il titolo di \"numero due\" del regime, perse progressivamente potere e credibilit\u00e0 di fronte a Hitler, a causa soprattutto delle voci riguardanti la sua possibile ascesa a F\u00fchrer e della crescente paura di Hitler che questo potesse accadere, nondimeno a causa delle sconfitte della Luftwaffe, non in grado di impedire la distruzione delle citt\u00e0 tedesche, n\u00e9 di ostacolare la crescente superiorit\u00e0 aerea del nemico. Si ritir\u00f2 allora nella sua residenza di Carinhall, da lui fatta costruire in onore della prima moglie, abbandonandosi ad eccessi di vario genere che ne destabilizzarono la salute sia fisica sia mentale. Nel 1945, dopo un fallimentare tentativo di succedere a Hitler e intavolare trattative con i nemici occidentali, venne arrestato dalle SS; una volta rilasciato (dopo la morte di Hitler), si consegn\u00f2 agli Alleati per poi essere condannato a morte nel processo di Norimberga. Si suicid\u00f2 alla vigilia dell'esecuzione.\nPersonalit\u00e0 complessa e contraddittoria, G\u00f6ring dimostr\u00f2 con le sue azioni una brutale carica di violenza e condivise sostanzialmente, con un ruolo direttivo, tutti i crimini del nazismo.\nBiografia.\nNato da un'agiata famiglia di tradizioni militari (figlio del politico e diplomatico tedesco Ernst Heinrich G\u00f6ring), G\u00f6ring visse in affidamento fino all'et\u00e0 di tre anni. Nel 1913 venne ammesso alla scuola ufficiali.\nNella prima guerra mondiale.\nSottotenente di fanteria nel 1914, pass\u00f2 nel 1915 - a guerra in corso - alla neonata Luftstreitkr\u00e4fte, l'aeronautica militare dell'impero tedesco. Divenne ben presto uno dei pi\u00f9 popolari assi dell'aviazione, entrando a far parte della celebre squadriglia da caccia di Manfred von Richthofen (il leggendario Barone Rosso), la Jagdstaffel 11 (Jasta 11), che poi, insieme alle Jasta 4, 6 e 10, entr\u00f2 a far parte della formazione d'\u00e9lite Jagdgeschwader 1, nota anche come \"circo volante\". Alla morte del Barone Rosso, nel 1918, e allorch\u00e9 anche il successore di questi, Wilhelm Reinhard, perse la vita qualche mese dopo, G\u00f6ring - gi\u00e0 con ventidue vittorie all'attivo nei duelli aerei che impazzavano all'epoca - subentr\u00f2 al comando della squadra, di cui fu l'ultimo comandante. Pluridecorato, fu tra l'altro insignito della medaglia al valore \"Pour le M\u00e9rite\", massima decorazione militare tedesca. G\u00f6ring aveva gi\u00e0 ottenuto nel 1915 la Croce di Ferro di seconda e prima classe.\nAlla fine della guerra s'impieg\u00f2 come pilota dell'aviazione civile prima in Danimarca e poi in Svezia. In un'occasione port\u00f2 il conte Eric von Rosen nella sua tenuta situata nei pressi di Stoccolma e si trattenne presso di lui in qualit\u00e0 di ospite per un breve periodo: ebbe cos\u00ec modo di conoscere la sorella della moglie di questi, la baronessa Carin von Kantzow (21 ottobre 1888 - 17 ottobre 1931), una delle donne pi\u00f9 belle di Svezia. Bench\u00e9 la baronessa fosse gravemente ammalata di epilessia, gi\u00e0 sposata e madre di un adolescente, si adoper\u00f2 per ottenere l'annullamento del matrimonio e spos\u00f2 il giovane pilota. Poco tempo dopo G\u00f6ring assieme alla moglie si stabil\u00ec a Monaco di Baviera per studiarvi economia all'universit\u00e0.\nIl putsch di Monaco.\nNel 1921 l'ex asso dell'aviazione conobbe Hitler: immediata fu l'intesa tra i due. Da una parte la fede in un \"mondo nuovo\" da edificare, dall'altra la sete di potere, l'entusiasmo, la ricchezza e le relazioni di alto livello. Proprio G\u00f6ring fu il primo membro con contatti nell'alta societ\u00e0 ad aderire allo NSDAP, introducendo Hitler - il caporale austriaco ed ex-vagabondo viennese - nell'alta societ\u00e0 di Monaco. Da principio egli si dedic\u00f2 all'organizzazione delle SA (\"Sturmabteilung\"), il braccio armato del Partito nazista, collaborando con Ernst R\u00f6hm. Nominato da Hitler nel 1922 capo delle SA, G\u00f6ring partecip\u00f2 nel 1923 al fallito putsch della birreria di Monaco e riusc\u00ec a sfuggire alla cattura e al processo per alto tradimento. Dapprima rifugiatosi a Innsbruck, nei successivi 4 anni G\u00f6ring visse in esilio, spostandosi in vari paesi, tra cui l'Austria, l'Italia e la Svezia. Poich\u00e9 durante il putsch era rimasto ferito all'inguine, gli venne somministrata a scopo terapeutico la morfina, dalla quale rimase dipendente fino al termine del secondo conflitto mondiale, assumendola per\u00f2 in una forma meno potente, la paracodeina. Nel frattempo, le autorit\u00e0 di Monaco lo misero nella lista dei ricercati.\nI nazisti verso il potere.\nAmnistiato nel 1927, G\u00f6ring si affrett\u00f2 a tornare in Germania con la moglie Carin, da tempo malata di tubercolosi.\nNel 1928 venne eletto deputato per il NSDAP al Reichstag, e riconfermato nel 1930. Nel 1931 sua moglie mor\u00ec, lasciandolo vedovo. Quello stesso anno fu inviato in missione in Vaticano, dove incontr\u00f2 papa Pio XI.\nNel luglio 1932, quando il Partito Nazista era divenuto il pi\u00f9 grande movimento politico del parlamento tedesco, G\u00f6ring fu eletto presidente del Reichstag e dall'alto di quella carica appoggi\u00f2 la corsa di Hitler alla carica di cancelliere. Con la nomina di quest'ultimo a cancelliere e la salita dei nazisti al potere il 30 gennaio 1933, non entr\u00f2 nel primo governo Hitler, venendo nominato commissario del Reich per l'aviazione e mantenendo, fino al 1945, la carica di presidente del parlamento.\nSubito dopo, G\u00f6ring prese a pretesto l'incendio del Reichstag, avvenuto il 27 febbraio 1933, per adottare eccezionali misure repressive contro la sinistra, accusata di complottare contro il governo del Reich per instaurare una dittatura comunista, e cos\u00ec il decreto dei pieni poteri fu approvato dal parlamento il 24 marzo 1933. In questo modo riusc\u00ec a stroncare ogni seria opposizione allo NSDAP.\nNel regime nazista.\nG\u00f6ring, gi\u00e0 divenuto ministro degli Interni di Prussia dopo il colpo di stato guidato da Franz von Papen, sciolse il vecchio reparto IA della polizia politica prussiana, per istituire, il 26 aprile 1933, ormai nuovo primo ministro di Prussia, un nuovo corpo di polizia che meglio servisse agli scopi suoi e del partito. G\u00f6ring avrebbe voluto designarlo semplicemente \"Dipartimento di polizia segreta\" - in tedesco, \"Geheimes Polizei Amt\" - ma la sigla tedesca GPA rassomigliava troppo alla sigla russa GPU. Fu un oscuro impiegato statale, a cui era stato chiesto un timbro di affrancatura per il nuovo ufficio, a trovare la soluzione del problema: questi propose di chiamarla semplicemente \"Polizia segreta dello stato\" - \"Geheime Staatspolizei\" - abbreviato in Gestapo.\nL'anno successivo, il 1\u00ba aprile 1934, G\u00f6ring nomin\u00f2 Heinrich Himmler vice capo della Gestapo: con questo atto egli pose fine all'indipendenza della giustizia dal governo dello Stato, perch\u00e9 in breve tempo la polizia segreta pass\u00f2 sotto il controllo di Himmler e del suo braccio destro, Reinhard Heydrich, divenendo nei fatti un braccio dell'organizzazione delle SS. Nella lotta tra le due ali dello NSDAP, G\u00f6ring \u2013 che, come si ricorder\u00e0, aveva ampiamente collaborato con Ernst R\u00f6hm all'organizzazione delle squadre d'assalto - in un primo momento fiancheggi\u00f2 la causa delle SA e dei radicali del partito, contro i conservatori e le forze armate. Ma cambi\u00f2 fronte in fretta, allorch\u00e9 nell'agosto 1933 venne nominato dal presidente von Hindenburg \"General der Infanterie\" (Generale di fanteria), bench\u00e9 fosse da giugno ministro dell'Aviazione.\nG\u00f6ring fu lieto di cambiare la propria brutta divisa bruna delle SA con quella, ben pi\u00f9 vistosa, della sua nuova carica, e questo cambiamento fu simbolico: come generale, proveniente da una famiglia di tradizioni militari, egli subito fiancheggi\u00f2 l'esercito nella lotta contro R\u00f6hm e le SA. G\u00f6ring stesso ebbe poi un ruolo di primo piano nell'eccidio delle SA di R\u00f6hm, compiuta tra il 29 e il 30 giugno 1934 (Notte dei lunghi coltelli), che diresse in prima persona nel Nord. Quella stessa notte inoltre ordin\u00f2 personalmente anche la morte di Gregor Strasser. Pare che sia stato proprio G\u00f6ring a proporre l'idea di istituire campi di concentramento in cui fossero rinchiusi coloro che venissero considerati \"pericolosi\" per la Germania nazionalsocialista e a sollecitare la costruzione di uno dei primi lager a Oranienburg.\nL'11 marzo 1935 fond\u00f2 la Luftwaffe, l'aviazione da guerra, di cui venne nominato comandante in capo; nello stesso anno si rispos\u00f2 con l'attrice Emmy Sonnemann, che divenne cos\u00ec la prima signora del Reich e nel 1938 gli diede una figlia, chiamata Edda dalla mitologia nordica.\nTra le sue passioni va annoverata quella della caccia, mal tollerata e spesso criticata da Hitler, il quale era contrario a tali svaghi. \"Come pu\u00f2 mai un uomo entusiasmarsi per una cosa simile?! Uccidere animali quando \u00e9 necessario \u00e8 roba da macellai. Ma spenderci, per giunta, un sacco di quattrini! Potrei magari capire la caccia se implicasse ancora un pericolo, come ai tempi in cui si affrontavano gli animali selvaggi con la lancia. Ma oggi, che un qualsiasi pancione - riferendosi a G\u00f6ring - pu\u00f2 sparare su un animale a distanza di sicurezza...\", avrebbe, in varie occasioni, affermato il F\u00fchrer in presenza di Albert Speer, che riporta l'episodio nelle sue memorie. Nello stesso libro, Speer ricorda che G\u00f6ring si riteneva il \"Reichsj\u00e4germeister\", come dire il capo caccia del Reich. Quando infatti Stalin concesse, nei territori polacchi di influenza russa, una grossa riserva di caccia al Ministro degli Esteri tedesco, Ribbentrop, and\u00f3 su tutte le furie, pretendendo e ottenendo che tale riserva di caccia andasse al Reich, cio\u00e8 a lui.\nNell'ottobre 1936 gli fu affidato, come plenipotenziario, il compito di dirigere il Piano quadriennale, con l'obiettivo di rendere la Germania economicamente indipendente in vista della guerra, che il \"F\u00fchrer\" era gi\u00e0 deciso a combattere. In quest'ottica, egli assegn\u00f2 primaria importanza ai settori industriali maggiormente legati al riarmo, come quello metallurgico. G\u00f6ring approfitt\u00f2 astutamente del compito affidatogli per creare un trust di miniere e industrie metallurgiche facenti capo a se stesso, cui annesse nel corso degli anni una serie considerevole di attivit\u00e0 nella Germania nazista ed anche all'estero, divenendo cos\u00ec in breve tempo uno dei principali monopolisti dell'industria e dell'economia del Terzo Reich e uno degli uomini pi\u00f9 ricchi del mondo. Nello stesso 1936, quale responsabile dell'economia, divenne responsabile anche del piano di confisca dei beni degli ebrei tedeschi, che sarebbe dovuto servire a finanziare il riarmo della Germania.\nNel 1938, in concomitanza con l'annessione dell'Austria, G\u00f6ring venne promosso al grado di Feldmaresciallo.\nIl 1\u00ba settembre 1939, parlando al Reichstag, Hitler design\u00f2 G\u00f6ring come suo successore come F\u00fchrer di tutta la Germania, con Hess come secondo sostituto.\nLa seconda guerra mondiale.\nNel gennaio del 1939 cre\u00f2 a Berlino l'Ufficio centrale del Reich per l'emigrazione ebraica, con il compito di promuovere la partenza da tutti i territori tedeschi degli ebrei, e lo pose sotto la direzione di Heydrich.\nAppassionato collezionista d'opere d'arte, G\u00f6ring fu il principale ispiratore della minuziosa opera di spoliazione del patrimonio artistico dei vari paesi occupati.\nInvasa la Polonia il 1\u00ba settembre 1939, verso la fine di quell'anno diede disposizioni per l'incameramento di tutte le opere d'arte polacche, nominando a questo scopo un commissario che, in capo a sei mesi, lo inform\u00f2 di aver messo mani sull'intero patrimonio artistico polacco. Dopo la fulminea vittoria nella campagna di Francia, G\u00f6ring fu, con Alfred Rosenberg e il generale Wilhelm Keitel, uno dei responsabili della razzia di moltissime opere d'arte presenti sul suolo francese. Il 5 novembre 1940 eman\u00f2 un ordine segreto in cui specificava dettagliatamente come dovessero essere suddivise le opere razziate al Louvre di Parigi, destinandone circa un terzo alla propria collezione privata. In base ai calcoli che egli stesso fece, in seguito a questi furti intrapresi ai danni delle nazioni vinte, G\u00f6ring accrebbe il valore della propria collezione fino a una somma complessiva di 50 milioni di marchi.\nSempre nel 1940, G\u00f6ring si vide rinnovare il compito di dirigere il \"Piano quadriennale\" per i successivi quattro anni, il che fece di lui il responsabile dell'economia di guerra. Nella sua veste di responsabile della politica economica del Reich, fu incaricato di pianificare lo sfruttamento economico dell'Unione Sovietica e degli altri paesi occupati: \"saccheggio\" sarebbe stato un termine pi\u00f9 appropriato, come del resto G\u00f6ring stesso spieg\u00f2 in un discorso da lui tenuto il 6 agosto 1942 ai commissari nazisti destinati ai paesi occupati: \u00ab\"Una volta si usava parlare di saccheggio. Ma oggi si \u00e8 divenuti pi\u00f9 umani. Ci\u00f2 malgrado, il mio intento \u00e8 di saccheggiare, e di saccheggiare fino in fondo.\"\u00bb\nLa guerra rientrava all'interno di un piano, come emerge da queste parole, pronunciate durante il processo di Norimberga: \u00ab\"\u00c8 ovvio che la gente non vuole la guerra. Perch\u00e9 mai un povero contadino dovrebbe voler rischiare la pelle in guerra, quando il vantaggio maggiore che pu\u00f2 trarne \u00e8 quello di tornare a casa tutto intero? Certo, la gente comune non vuole la guerra: n\u00e9 in Russia, n\u00e9 in Inghilterra e neanche in Germania. \u00c8 scontato. Ma, dopo tutto, sono i capi che decidono la politica dei vari Stati e, sia che si tratti di democrazie, di dittature fasciste, di parlamenti o di dittature comuniste, \u00e8 sempre facile trascinarsi dietro il popolo. Che abbia voce o no, il popolo pu\u00f2 essere sempre assoggettato al volere dei potenti. \u00c8 facile. Basta dirgli che sta per essere attaccato e accusare i pacifisti di essere privi di spirito patriottico e di voler esporre il proprio paese al pericolo. Funziona sempre, in qualsiasi paese.\"\u00bb\nFu G\u00f6ring a impartire, per conto di Hitler, l'ordine di preparare una \"soluzione finale al problema ebraico\" a Reinhard Heydrich, capo del servizio di sicurezza delle SS, il 31 luglio 1941.\nIl 19 luglio 1940, in seguito alla vittoriosa campagna di Francia, a G\u00f6ring (che era gi\u00e0 feldmaresciallo) venne conferita la carica di \"Maresciallo del Reich\" (\"Reichsmarschall\") - una nuova carica istituita appositamente per lui - che lo rese il pi\u00f9 alto ufficiale della Wehrmacht. Meno di un anno dopo, in base al decreto emesso segretamente dal F\u00fchrer il 29 giugno 1941, G\u00f6ring divenne il successore designato di Hitler alla guida del Reich: tale decreto stabiliva che, se il dittatore fosse morto, G\u00f6ring avrebbe dovuto succedergli; se Hitler si fosse trovato impedito nell'esercizio del potere, era preciso dovere di G\u00f6ring sostituirlo.\nNei primi anni di guerra, al tempo delle prime fulminee vittorie in Belgio, Francia e Paesi Bassi, G\u00f6ring godette di un prestigio eccezionale in qualit\u00e0 di capo di quella Luftwaffe che tanto aveva contribuito alle operazioni militari; ma ben presto, di fronte alla superiorit\u00e0 dell'aviazione alleata e ai primi clamorosi insuccessi dell'aviazione, quali il fallimento della battaglia d'Inghilterra, l'incapacit\u00e0 di rifornire la VI Armata tedesca durante l'assedio di Stalingrado e, dal 1944, la mancata difesa dei cieli tedeschi durante i bombardamenti alleati, la sua posizione and\u00f2 indebolendosi.\nNegli ultimi anni, ormai privo della fiducia del F\u00fchrer e messo ai margini nella direzione della condotta di guerra, nell'uomo G\u00f6ring si verific\u00f2 una strana decadenza: scoraggiato dalle prospettive di una guerra che si faceva sempre pi\u00f9 difficile e aspra, e le cui sorti sembravano segnate, il Maresciallo del Reich si disinteress\u00f2 di tutto quel che accadeva intorno a lui, rifugiandosi nel lusso della sua vita privata e nei suoi antichi vizi (arriv\u00f2 a pesare ben 140 chili).\nUna leggenda vorrebbe addirittura che - sconfessando il suo recente passato - in quegli anni G\u00f6ring avesse provato rimorso per le vessazioni inflitte agli ebrei dalle leggi hitleriane e che si fosse adoperato, facendo valere la sua influenza, per sottrarne alcuni al rigore delle persecuzioni; forse potrebbe essere stato influenzato dal fratello Albert, il quale non era mai stato nazista (ma non era perseguitato proprio perch\u00e9 protetto da Hermann) e aveva salvato moltissimi ebrei. G\u00f6ring, come parte della sua strategia difensiva, disse al processo di Norimberga che alcuni ebrei avrebbero testimoniato che lui non era un antisemita e non sapeva nulla dei campi di sterminio, nonostante la documentazione lo contraddicesse in toto.\nSolo nell'ultimo periodo di guerra sembr\u00f2 tornare ad assumersi qualche responsabilit\u00e0. Quando nell'aprile del 1945 Hitler si rifiut\u00f2 di lasciare Berlino, quasi cinta d'assedio dall'Armata Rossa avanzante (scegliendo implicitamente di morire laggi\u00f9 entro pochi giorni), G\u00f6ring e i membri del suo \"entourage\", asserragliati nella villa fortificata di Berchtesgaden sulle Alpi bavaresi, da dove si apprestavano a dirigere l'ultima resistenza, interpretarono la scelta del F\u00fchrer come un passaggio di consegne.\nTentativo di succedere a Hitler e cattura.\nApparve evidente che, rimanendo a Berlino a morire, tagliato fuori da tutte le linee di comunicazione, Hitler non era in grado di reggere il governo e quindi - in base al decreto del 29 giugno 1941 che lo nominava suo luogotenente - G\u00f6ring doveva sostituirlo. Il Maresciallo del Reich, pur convinto che spettasse a lui assumere il comando, non volle comunque rinunciare a informare Hitler perch\u00e9 desse la sua approvazione: desiderava che non ci fosse alcun dubbio circa la delega del potere.\nCos\u00ec, il 22 aprile 1945, G\u00f6ring invi\u00f2 un telegramma accuratamente formulato, chiedendo a Hitler di confermare che doveva effettivamente diventare il leader della Germania in conformit\u00e0 con il decreto del 1941. G\u00f6ring aggiunse che se Hitler non avesse risposto entro le 22,00 del 23, avrebbe presunto che Hitler avesse perso la sua libert\u00e0 di azione e quindi avrebbe assunto la guida del Reich.\nMa Hitler - ormai soggetto a frequenti crisi nervose con l'avvicinarsi della disfatta - nel bunker venne mal consigliato da Martin Bormann, acerrimo nemico di G\u00f6ring, e interpret\u00f2 la richiesta dei pieni poteri avanzata dal suo antico camerata come un \"tradimento\", un tentativo di usurpare il potere, sottraendosi, al tempo stesso, alle proprie responsabilit\u00e0.\nPerci\u00f2 comand\u00f2 alle SS di stanza a Berchtesgaden (con a capo il tenente colonnello Bernhard Frank), mentre G\u00f6ring cercava di autoaccreditarsi come nuovo F\u00fchrer della Germania, di arrestare il Maresciallo del Reich, ma non ne ordin\u00f2 l'esecuzione. A ci\u00f2 provvide lo stesso Bormann, ansioso di sbarazzarsi del suo vecchio nemico: ma l'ordine non fu eseguito, perch\u00e9 al quartier generale delle SS a Berchtesgaden arriv\u00f2 nel frattempo la notizia della morte di Hitler e le SS non sapevano ormai che farsene del Maresciallo del Reich. G\u00f6ring fu quindi rilasciato e si mise in viaggio - con sedici valigie al seguito contenenti i soli effetti personali - per andare incontro agli alleati che avanzavano, con l'intenzione di trattare una pace onorevole in qualit\u00e0 di delegato ed erede del F\u00fchrer.\nL'8 maggio 1945, poche ore dopo che il generale Keitel ebbe firmato la resa incondizionata della Germania, egli si consegn\u00f2 agli americani: fu accolto con entusiasmo e la sera della sua consegna pass\u00f2 tra canti e libagioni. Giunta la notizia al generale Eisenhower, i responsabili vennero aspramente redarguiti e G\u00f6ring non tard\u00f2 ad accorgersi che Eisenhower non aveva intenzione di trattarlo come legittimo rappresentante del Paese sconfitto, ma come un normale prigioniero di guerra. Egli fu quindi trasferito al campo Ashcan nello stesso mese, e il 10 agosto trasferito a Norimberga.\nCondanna a morte e suicidio.\nProcessato a Norimberga dal 18 ottobre 1945, il 1\u00ba ottobre 1946 venne riconosciuto colpevole di \u00abaver pianificato, iniziato e intrapreso guerre d'aggressione\u00bb e di aver commesso \u00abcrimini di guerra\u00bb e \u00abcrimini contro l'umanit\u00e0\u00bb. Udita la sentenza di morte per impiccagione, G\u00f6ring chiese di essere fucilato; il tribunale respinse la richiesta. Poche ore prima che iniziassero le esecuzioni - attorno alla mezzanotte del 15 ottobre 1946 - si tolse la vita, inghiottendo una capsula di cianuro introdotta di nascosto nella sua cella, forse da un tenente dell'esercito statunitense, Jack Wheelis, detto \"Tex\", addetto alla custodia, con il quale G\u00f6ring intratteneva rapporti amichevoli. Wheelis potrebbe aver fornito al maresciallo la capsula, insieme ad alcuni effetti personali e lettere della moglie, in quanto responsabile della guardia al magazzino dove erano conservati i bagagli dei detenuti. G\u00f6ring, per gratitudine nei confronti di Wheelis, gli avrebbe regalato l'orologio con il suo nome, i suoi guanti bianchi e una foto autografata recante la scritta: \u00abA un cacciatore del Texas, con auguri di buona caccia\u00bb.\nPrima di suicidarsi scrisse due lettere, che fece trovare sulla sua scrivania, una diretta alla famiglia e una ai giudici del processo. In una nota per il colonnello Burton C. Andrus, governatore militare degli Stati Uniti nel carcere di Norimberga, raccont\u00f2, con evidente orgoglio, come aveva nascosto nello stivale la capsula di cianuro che aveva usato per suicidarsi, e di averne nascoste in totale ben tre. Secondo quanto affermato dal gerarca, al momento della sua cattura G\u00f6ring aveva tre capsule di cianuro, che quindi non gli sarebbe stata fornita dall'amico americano (sebbene potrebbe comunque trattarsi di una menzogna per coprire Wheelis): ne lasci\u00f2 una nei suoi indumenti perch\u00e9 venisse trovata (onde allentare la successiva sorveglianza), una seconda la mise nell'attaccapanni del centro per gli interrogatori di Mondorf, riprendendola quando si rivest\u00ec con il cappotto, una terza immersa in un vasetto di crema per la pelle, che conservava in una valigetta. Per tutta la durata degli interrogatori egli tenne le due capsule rimastegli nascoste \u00abnel suo corpo\u00bb e negli stivaletti che calzava. Secondo alcuni us\u00f2 la capsula contenuta nel vasetto di crema, l'unica di cui riusc\u00ec a riappropriarsi, grazie alla collaborazione della guardia americana, conservandola nello stivale e usandola quando rifiutarono di fucilarlo e confermarono l'impiccagione.\nIl cadavere di G\u00f6ring venne comunque mostrato ai testimoni delle impiccagioni del 16 ottobre 1946 subito dopo la decima e ultima impiccagione, quella di Arthur Seyss-Inquart, affinch\u00e9 non si creassero leggende metropolitane su una sua possibile fuga. Il corpo venne poi cremato e le ceneri furono disperse nel torrente Conwentzbach, un affluente del fiume Isar. Erich von dem Bach-Zelewski afferm\u00f2, nel 1951, di aver procurato la capsula di cianuro a G\u00f6ring, ma tale affermazione non \u00e8 mai stata provata; diversi storiografi concordano che a fornire il cianuro sia stato qualche ufficiale statunitense. Anche altre persone, come ufficiali e soldati statunitensi, avrebbero infatti rivendicato di essere stati loro a passare la capsula a G\u00f6ring."}
{"id": "93543", "revid": "1833487", "url": "https://it.wikipedia.org/wiki?curid=93543", "title": "Transazione (ordinamento civile italiano)", "text": "Nell'ordinamento civile italiano la transazione \u00e8 il contratto con il quale le parti, facendosi reciproche concessioni, pongono fine ad una lite gi\u00e0 incominciata o prevengono una lite che potr\u00e0 sorgere tra di loro. Tale nozione \u00e8 accolta dal codice civile all'art. 1965. Il contratto \u00e8 anche detto scrittura transattiva.\nInquadramento dogmatico.\nSi tratta di un negozio giuridico a titolo oneroso, non aleatorio ma commutativo. L'accordo consensuale si forma sulla base di un \"caput incontroversum\", cio\u00e8 l'insieme delle dichiarazioni di scienza che hanno per oggetto la ricognizione di situazioni di fatto o di diritto preesistenti alla lite.\nSecondo la giurisprudenza della S.C. di Cassazione, tali dichiarazioni non hanno natura confessoria (manca l\"'animus confitendi\" perch\u00e9 non sono fini a s\u00e9 stesse, ma sono strumentali rispetto al raggiungimento dello scopo del contratto transattivo), ma al pi\u00f9 carattere accertativo se considerate \"sub specie facti\", in quanto lo scopo della transazione non \u00e8 quello di accertare oggettivamente una situazione dubbia ma quello di porre fine all'incertezza soggettiva attraverso la modifica di una situazione di fatto dubbia e litigiosa.\nNatura giuridica.\nIn dottrina si discute se la transazione sia un negozio dispositivo o un negozio di accertamento.\nUna tesi minoritaria afferma la natura di negozio di accertamento, perch\u00e9 la transazione fisserebbe il contenuto di un rapporto giuridico preesistente, precludendo ogni ulteriore contrattazione al riguardo.\nUna esigua parte della giurisprudenza aderisce a tale ricostruzione, ritenendo che, una volta intervenuto l'accordo transattivo, resta preclusa la possibilit\u00e0 di stabilire quale fosse realmente la situazione giuridica preesistente, essendo questa indagine consentita solo se una delle parti chiede l'annullamento della transazione.\nLa tesi prevalente distingue nettamente la figura della transazione da quella del negozio di accertamento, in quanto:\nL'unico tratto in comune tra le due figure, per la Cassazione, \u00e8 dato dal fatto che n\u00e9 la transazione n\u00e9 il negozio di accertamento comportano alcun implicito riconoscimento della validit\u00e0 di una o di entrambe le contrapposte pretese delle parti.\nEsempio: due soggetti stipulano una scrittura privata con cui individuano l'esatto confine tra due fondi: se una delle parti propone poi l'azione di regolamento dei confini, il giudice non \u00e8 abilitato ad accertare una situazione diversa da quella rappresentata nel negozio di accertamento sottoscritto dalle parti.\nNel diritto del lavoro.\nLe transazioni relative a diritti garantiti da norme inderogabili sono sottratte al regime di impugnativa giudiziale o extragiudiziale (e quindi acquisiscono carattere di definitivit\u00e0) quando si realizzano in situazioni o sedi tali da garantire l'assenza dello stato di soggezione del lavoratore, ad esempio, in sede sindacale (art. 411 c.p.c.)."}
{"id": "93545", "revid": "438678", "url": "https://it.wikipedia.org/wiki?curid=93545", "title": "Transazione (basi di dati)", "text": "Nella teoria delle basi di dati, il termine transazione indica una qualunque sequenza di operazioni lecite che, se eseguita in modo corretto, produce una variazione nello stato di una base di dati. In caso di successo, il risultato delle operazioni deve essere permanente o persistente, mentre in caso di insuccesso si deve tornare allo stato precedente all'inizio della transazione. Le transazioni devono possedere le seguenti propriet\u00e0 logiche: \"Atomicity\", \"Consistency\", \"Isolation\", e \"Durability\" (in acronimo ACID).\nLe transazioni sono normalmente implementate da Database management system o da gestori di transazioni (application server o ambienti direttamente installati sulla macchina host dove risiede il database (es. CICS)).\nDescrizione.\nUna transazione, per essere tale, deve godere delle cosiddette propriet\u00e0 ACID, in particolar modo nei sistemi cui possono essere eseguite pi\u00f9 transazioni contemporaneamente. La transazione \u00e8 un sistema di tipo on/off che non pu\u00f2 concludersi in uno stato intermedio, \nNei linguaggi di accesso ai DBMS, la gestione delle transazioni fa parte del Data Manipulation Language (linguaggio di manipolazione dei dati). Infatti, le modifiche allo schema del database o alle autorizzazioni non sono facilmente gestibili con transazioni.\nSi dice che il DBMS \u00e8 transazionale se \u00e8 capace di garantire e mantenere l'integrit\u00e0 dei dati, vale a dire se la transazione non pu\u00f2 finire in uno stato intermedio (sistema on/off). Le transazioni in linguaggio SQL iniziano con un'istruzione BEGIN TRAN e si concludono con un COMMIT TRAN (con eventuale notifica di transazione completata correttamente), oppure con un ROLLBACK TRAN, ad esempio in caso di errore (abort) e ripristino dello stato iniziale (in modo automatico o manualmente).\nUn utilizzo tipico delle transazioni \u00e8 il seguente:\nAlcuni sistemi non prevedono un'istruzione di inizio transazione, perch\u00e9 quando ci si collega al DBMS, si inizia automaticamente una transazione, e quando si esegue un commit o un rollback, si inizia automaticamente un'altra transazione.\nSe ci si scollega dal DBMS senza eseguire un commit, alcuni DBMS eseguono automaticamente un commit (autocommit), altri un rollback. \nPer implementare una transazione, tipicamente si usa un'apposita area d'appoggio del disco fisso in cui vengono copiati i dati originali appena prima di essere modificati.\nQuando viene eseguito un commit, i dati originali copiati vengono eliminati.\nQuando viene eseguito un rollback, si ricopiano indietro i dati originali copiati.\nPertanto, un commit \u00e8 pi\u00f9 efficiente di un rollback.\nSottotransazioni.\nUna transazione si considera come un insieme di sottotransazioni. Ogni sottotransazione \u00e8 composta da un'operazione di read r o di write w. \nformula_1\nSchedule.\nUna sequenza di esecuzione di un insieme di transazioni \u00e8 detta \"schedule\". Uno schedule \u00e8 seriale se una transazione termina prima che la successiva inizi.\nTipologie di abort.\nUna transazione pu\u00f2 terminare per un abort. Esistono due tipi di abort:\nUna possibile causa del fallimento di una transazione \u00e8 l'insufficienza di spazio d'appoggio in memoria per copiare i dati originali."}
{"id": "93546", "revid": "125453627", "url": "https://it.wikipedia.org/wiki?curid=93546", "title": "Codice civile (Italia)", "text": "Il codice civile in Italia \u00e8 un corpo organico di disposizioni di diritto civile e di norme giuridiche di diritto processuale civile di rilievo generale (es. libro VI - titolo IV) e di norme incriminatrici (es. libro V - titolo XI).\nIl codice attualmente in vigore \u00e8 stato emanato con il , e simbolicamente entrato in vigore il 21 aprile dello stesso anno (in riferimento dalla data convenzionale della fondazione dell'antica Roma) costituisce, insieme alle leggi speciali, una delle fonti del diritto civile italiano in quanto ancora vigente nell'attuale Repubblica Italiana.\nPrecedenti storici.\nNell'Italia preunitaria.\nSe si eccettuano le leggi civili romane, che costituirono le prime collezioni di diritto d'Europa (in particolare il \"Corpus iuris civilis\" giustinianeo) ed influenzarono quelle dei primi del XIX secolo, ed eccettuando anche il cosiddetto \"Codice Feliciano\", cio\u00e8 il codice civile del Regno di Sardegna promulgato da Carlo Felice nel 1827, la codificazione del diritto civile moderno in Italia \u00e8 stata influenzata principalmente dalla codificazione francese. \nDurante l'et\u00e0 napoleonica, negli anni del dominio di Napoleone Bonaparte in Italia, fu infatti in vigore un codice civile che era la traduzione italiana del \"code Napol\u00e9on\"; dopo la caduta dell'Impero e dopo la Restaurazione, quasi tutti gli stati europei emanarono codici civili, in gran parte aventi a modello il \"Code Napol\u00e9on\".\nL'unit\u00e0 italiana e il codice del 1865.\nSubito dopo l'unit\u00e0 d'Italia venne esteso al neonato Stato il codice civile sabaudo del 1837, entrato successivamente in vigore il 1\u00ba gennaio del 1838. \nIl nuovo codice civile italiano del 1865 fu elaborato negli anni successivi all'unit\u00e0 d'Italia sulla base del \"Code civil des fran\u00e7ais\", o \"Code Napol\u00e9on\", anzi, una parte (sebbene minoritaria) della dottrina dell'epoca era favorevole al recepimento in via diretta del codice napoleonico come codice civile italiano (\u00e8 noto lo slogan di Giuseppe Montanelli: \"\u00abViva il Regno d'Italia! Viva Vittorio Emanuele re d'Italia! Viva il Codice Napoleone!\u00bb\"). Venne redatto anche un nuovo codice relativo alla procedura, il codice di procedura civile italiano del 1865.\nEra diviso in tre libri, intitolati:\nNel periodo del colonialismo italiano fu poi redatta anche una variante del Codice Pisanelli, poi varata per le colonie d'Africa da Vittorio Scialoja, con R.D. 28 giugno 1909, che approvava il testo del codice di commercio per la colonia Eritrea.\nIl codice del 1942.\nIl codice civile vigente in Italia, approvato con R.D. 16 marzo 1942, n. 262, che ha sostituito quello del 1865, \u00e8 il Codice emanato nel 1942 e differisce dal modello della tradizione francese e italiana dell'Ottocento. Esso risente, oltre che di tale tradizione, anche dell'influenza di un altro modello di codice civile, pi\u00f9 recente, che ha avuto un'importanza straordinaria per l'evoluzione della scienza giuridica italiana della prima met\u00e0 del XIX secolo: si tratta del \"B\u00fcrgerliches Gesetzbuch\" del 1900.\nIl codice civile del 1942, a differenza di quelli coevi europei, contiene sia la disciplina del diritto civile che quella del diritto commerciale, in precedenza dettate in codici distinti. Alla redazione del codice di procedura civile italiano del 1942 lavorarono personalit\u00e0 quali Dino Grandi e il giurista Piero Calamandrei.\nI lavori preparatori.\nI lavori per la redazione del codice civile presero il via all\u2019indomani della prima guerra mondiale. Il testo, entrato in vigore nel 1942, \u00e8 il risultato del lavoro di una serie di commissioni e sottocommissioni formate da professori universitari, magistrati, avvocati e funzionari, coordinate da Filippo Vassalli. Nel codice confluirono gli articolati in origine destinati al codice di commercio, opera di commissioni e sottocommissioni coordinate da Alberto Asquini.\nLe vicende relative all'elaborazione del codice civile sono state ricostruite solo in anni recenti. Grazie agli archivi di F. Vassalli e di Asquini, \u00e8 stato possibile rintracciare i nomi dei giuristi chiamati a esprimere pareri spesso recepiti nella formulazione finale (ad esempio, Piero Calamandrei). Questi giuristi non presero parte alla redazione delle singole norme. \u00c8 stato messo in luce anche il contributo determinante di alcuni giuristi come Nicola Coco e Giuseppe Osti, quest'ultimo promotore della responsabilit\u00e0 oggettiva del debitore che sar\u00e0 accolta nel testo del codice (ma che nelle decisioni giurisprudenziali finir\u00e0 per convivere con la tesi della responsabilit\u00e0 per colpa), e di alti funzionari che nel dopoguerra avranno un ruolo in politica come Giuseppe Medici, e dello stesso Dino Grandi, guardasigilli dal 12 luglio 1939 al 5 febbraio 1943. \u00c8 stata fatta anche chiarezza su aspetti rimasti oscuri, come i ripetuti tentativi di \"fascistizzare\" il codice, in gran parte andati a vuoto, e sulle tormentate vicende che hanno portato all'unificazione del diritto privato.\nIl secondo dopoguerra.\nNel secondo dopoguerra il codice del 1942 non sub\u00ec radicali modifiche ed innovazioni; vennero espunte alcuni elementi come i riferimenti alle norme corporative e le disposizioni razziste. Essenzialmente le pi\u00f9 significative furono quelle del diritto del lavoro in Italia, che culmin\u00f2 nell'emanazione della legge 20 maggio 1970, n. 300.\nLe riforme dagli anni '70.\nNumerosi interventi legislativi hanno modificato e integrato il codice si pensi a riforme significative la riforma del diritto di famiglia italiano del 1975 e quella del diritto internazionale privato italiano del 1995, quella del diritto societario del 2003 accanto interventi codificativi organici di alcune materie come l'emanazione del codice del consumo del 2005 che hanno contribuito a modernizzare il codice, introducendo quelle necessit\u00e0 di speditezza dei traffici giuridici che un codice prevalentemente statico e di principi generali come quello italiano non possedeva.\nStruttura.\nIl Codice Civile si articola in 6 libri:"}
{"id": "93547", "revid": "118411642", "url": "https://it.wikipedia.org/wiki?curid=93547", "title": "Ottica geometrica", "text": "L'ottica geometrica \u00e8 la pi\u00f9 antica branca dell'ottica: essa studia i fenomeni ottici assumendo che la luce si propaghi mediante \"raggi\" rettilinei. Dal punto di vista dell'ottica ondulatoria essa \u00e8 valida quando la luce interagisce solo con oggetti di dimensioni maggiori della sua lunghezza d'onda.\nCon questa condizione, gli unici fenomeni rilevanti sono la propagazione rettilinea, la riflessione (speculare o diffusa, quest'ultima detta anche diffusione) e la rifrazione ed \u00e8 possibile dare una spiegazione approssimata, ma sufficiente in molti casi, del funzionamento di specchi, prismi, lenti e dei sistemi ottici costruiti con essi.\nDescrizione.\nLegge della propagazione rettilinea.\nLa legge afferma che nel vuoto la luce si propaga lungo linee rette. La prima formulazione di questo principio \u00e8 dovuta a Euclide, anche se il concetto di vuoto associato al moto rettilineo degli atomi venne introdotto circa due secoli prima da Democrito.\nLo stesso comportamento varr\u00e0 a posteriori all'interno di qualsiasi mezzo omogeneo.\nLeggi della riflessione.\nLa \"riflessione\" \u00e8 il fenomeno per cui una congruenza ortogonale di raggi che incide su una superficie di discontinuit\u00e0 genera una nuova congruenza ortogonale di raggi. Le leggi della riflessione affermano che tale nuovo raggio, detto raggio riflesso, \nLeggi della rifrazione (Legge di Snell).\nLa \"rifrazione\" \u00e8 il fenomeno per cui una congruenza ortogonale di raggi che attraversa una superficie di discontinuit\u00e0 (contatto tra due materiali diversi) viene deviata.\nLe leggi della rifrazione affermano che\ndove i valori di \"n\" (indice di rifrazione) dipendono dai materiali di cui sono costituiti i mezzi e dal colore della luce. \nNei fenomeni di rifrazione oltre al raggio rifratto, c'\u00e8 sempre anche un raggio riflesso.\nNel caso in cui il raggio provenga dal mezzo con indice di rifrazione maggiore, con un angolo tale che l'angolo uscente dovrebbe essere maggiore di 90 gradi (\u03b81&gt;arcsen(n2/n1)), il raggio rifratto non \u00e8 presente e tutta la luce viene riflessa (\"riflessione totale\"). \u00c8 tuttavia necessario che l'indice di inclinazione n1 sia maggiore dell'indice di inclinazione n2.\nTutte e tre le leggi dell'Ottica Geometrica sono deducibili dal principio di Fermat, se si assume che l'indice di rifrazione sia inversamente proporzionale alla velocit\u00e0 della luce nel mezzo considerato.\nGli indici di rifrazione sono definiti dalla legge precedente a meno di una costante moltiplicativa. Essi sono determinati convenzionalmente assumendo uguale a 1 l'indice di rifrazione del vuoto; sapendo che la velocit\u00e0 della luce \u00e8 massima nel vuoto, ne segue che l'indice di rifrazione di tutte le altre sostanze \u00e8 maggiore di 1.\nIl variare dell'indice di rifrazione in funzione del colore provoca il fenomeno della dispersione cromatica, cio\u00e8 la separazione di un raggio di luce bianca nel suo spettro sexyllino\nLa dispersione cromatica \u00e8 all'origine dell'arcobaleno e dell'aberrazione cromatica."}
{"id": "93550", "revid": "73125", "url": "https://it.wikipedia.org/wiki?curid=93550", "title": "Rivoluzione orbitale", "text": ""}
{"id": "93551", "revid": "30445", "url": "https://it.wikipedia.org/wiki?curid=93551", "title": "Orologio a pendolo", "text": "L'orologio a pendolo \u00e8 un dispositivo per la misura del trascorrere del tempo basato sulla regolarit\u00e0 dell'oscillazione (isocronismo) di un pendolo meccanico.\nA partire dal XX secolo, questo strumento \u00e8 stato superato in precisione dall'orologio al quarzo prima e dall'orologio atomico poi, ma continua ad avere un certo impiego per la sua valenza estetica ed artistica. \nAlcuni modelli sono infatti incassati in pregiati mobili in legno e sono considerati pregevoli opere di meccanica artigianale di precisione. Esistono pezzi dotati di elaborate suonerie, organi musicali e complessi meccanismi scenografici animati. Le dimensioni spaziano da piccoli oggetti da scrivania, alle pendole da salotto, fino ai grandi meccanismi da torre.\nStoria.\nLa regolarit\u00e0 nel moto del pendolo fu studiata da Galileo Galilei nel XVII secolo, ma l'invenzione dell'orologio a pendolo \u00e8 attribuita a Christiaan Huygens che ne deposit\u00f2 il brevetto nel 1656. La fabbricazione inizi\u00f2 nel 1657 per opera di artigiani olandesi ed ebbe rapida diffusione.\nNel XVIII secolo si ebbero diversi importanti artigiani che realizzarono orologi di eccellente fattura, di grande valore per i materiali usati e dagli effetti scenografici delle suonerie. Un esempio pregevole \u00e8 conservato al Museo dell'Ermitage di San Pietroburgo e rappresenta un pavone meccanico in oro che canta allo scoccare delle ore con incredibile realismo.\nFunzionamento.\nIl cuore dell'orologio \u00e8 il pendolo, costituito da una barra di metallo o legno incernierata su un fulcro e con una massa collocata all'estremit\u00e0 libera. Poich\u00e9 il periodo di oscillazione dipende dalla distanza tra il fulcro ed il baricentro del pendolo, la massa \u00e8 in genere scorrevole lungo la barra, allo scopo di potere tarare lo strumento. \nPer convertire il moto oscillatorio del pendolo in una rotazione regolare di ingranaggi, necessaria per ruotare le lancette, e contemporaneamente fornire al pendolo energia cinetica per compensare le perdite per attrito, sono stati inventati diversi meccanismi, chiamati \"scappamenti\".\nEsistono vari tipi di scappamenti, ma in generale sono costituiti da una ruota dotata di speciali denti su cui si inserisce un meccanismo solidale all'asse del pendolo. La ruota \u00e8 sottoposta ad una coppia di forze trasmessa da una molla oppure da un rullo con una corda avvolta cui sia attaccato un peso.\nLo scappamento fa s\u00ec che quando il pendolo si trova ad una estremit\u00e0 del suo percorso viene spinto nella direzione opposta, e contemporaneamente la ruota dentata avanza di uno scatto. Una volta che il pendolo \u00e8 giunto all'estremo opposto della traiettoria il processo si inverte e la ruota avanza di un altro scatto. La sequenza si ripete indefinitamente fino a quando \u00e8 fornita energia dalla molla o dalla caduta del peso.\nIl rapporto fra denti e pignoni determina il numero dei giri che ogni ruota deve compiere, per esempio la ruota di centro o dei minuti deve compiere un giro in un'ora.\nPer poter posare la lancetta delle ore si \u00e8 reso necessario aggiungere un ulteriore ingranaggio composto da 3 ruote chiamato minuteria.\nQuest'ultimo \u00e8 un ingranaggio demoltiplicatore, cio\u00e8 ha un rapporto di 12 giri a 1 (12:1) per i quadranti a 12 ore e di 24 giri a 1 (24:1) per i quadranti di 24 ore.\nUlteriori ingranaggi possono tenere il conto della data, delle fasi lunari e, nei modelli pi\u00f9 sofisticati, anche effettuare calcoli astronomici.\nSono stati studiati sistemi di alimentazione diversi dalla molla o il peso, per eliminare o ridurre la necessit\u00e0 della ricarica. Una curiosa soluzione \u00e8 l'orologio di Cox, costruito intorno al 1760 e tuttora conservato (non pi\u00f9 funzionante) a Londra, che ricavava energia dalle variazioni della pressione atmosferica.\nIn modelli recenti (a pendolo o a bilanciere) la ricarica della molla poteva essere fatta da un motore elettrico, oppure l'energia poteva essere fornita direttamente al pendolo per mezzo di elettromagneti opportunamente sincronizzati con il movimento di questo, ed eliminando la necessit\u00e0 dello scappamento.\nI primi orologi a pendolo di Huygens avevano un errore di circa 10 secondi al giorno. Successivi miglioramenti, tra cui la compensazione della dilatazione termica (che alterando la lunghezza del pendolo ne varia il periodo al variare della temperatura), la riduzione degli attriti e la collocazione del pendolo in una camera a vuoto, hanno ridotto l'errore a pochi centesimi di secondo al giorno nei modelli odierni pi\u00f9 sofisticati.\nAlternative al pendolo.\nUn evidente svantaggio dell'orologio a pendolo \u00e8 l'impossibilit\u00e0 di essere usato in movimento, in quanto il pendolo verrebbe perturbato gravemente nella sua oscillazione cessando di funzionare.\nPoich\u00e9 la misura precisa del tempo \u00e8 importante per determinare la longitudine in mare, la necessit\u00e0 di un sistema alternativo era molto sentita.\nLa soluzione, ideata nel 1675 da Huygens, proprio per ovviare a questo limite, \u00e8 il \"bilanciere\", in grado di funzionare in qualunque posizione ed in movimento. \u00c8 costituito da un volano di opportuna massa fatto ruotare intorno al suo asse e collegato ad un sistema di scappamento simile a quello del pendolo. Il volano ruota con regolarit\u00e0 alternativamente in senso orario ed antiorario, scambiando energia cinetica con energia potenziale accumulata da una molla a torsione a cui \u00e8 vincolato.\nQuesto dispositivo, notevolmente migliorato, \u00e8 tuttora in uso in orologi da polso, orologi da tasca e sveglie interamente meccanici.\nUna realizzazione intermedia tra le due tecniche \u00e8 il pendolo a torsione, in cui alcune sfere sono fatte ruotare sospese ad una molla di torsione. Questa soluzione ha per\u00f2 una valenza prevalentemente estetica, in quanto non \u00e8 pi\u00f9 precisa rispetto al pendolo classico e non ha la praticit\u00e0 del bilanciere. Tuttavia questo sistema permette, stante la debolezza ottenibile con la forza di torsione rispetto alla forza di gravit\u00e0 che governa il pendolo, di raggiungere, impiegando la molla come sorgente di energia, autonomia di funzionamento superiore all'anno, contro il mese medio dei piccoli orologi a pendolo da appartamento.\nOrologio a doppio pendolo.\nNel secolo XX, l'ingegnere inglese William Hamilton Shortt invent\u00f2 un orologio basato su due pendoli, in grado di raggiungere una accuratezza di un centesimo di secondo al giorno.\nIn questo sistema un pendolo \"primario\" (\"master\"), realizzato con una speciale lega a bassa dilatazione termica, oscilla in assenza di influenze esterne e possibilmente all'interno di un contenitore in cui sia stato praticato il vuoto. Questo pendolo entra in contatto meccanico con lo speciale scappamento solamente per una frazione di secondo ogni trenta secondi. Un pendolo \"secondario\" (\"slave\") fa avanzare un cricco che ogni trenta secondi attiva un elettromagnete, il quale rilascia una leva che cade per gravit\u00e0. Questa leva, cadendo sul pendolo \"primario\", gli trasmette un piccolo impulso sufficiente per mantenerlo in oscillazione. La leva \u00e8 quindi immediatamente lasciata cadere su un contatto elettrico. Questo contatto attiva diverse funzioni:\nPoich\u00e9 il pendolo \"secondario\" deve rilasciare la leva al momento giusto, \u00e8 importante che questo pendolo venga mantenuto sincronizzato entro stretti margini con il pendolo \"primario\".\nPer ottenere una maggiore indipendenza da fattori esterni, i pendoli sono montati su supporti antivibrazione e fissati a robusti blocchi di calcestruzzo.\nQuesto tipo di orologio \u00e8 diventato di uso comune negli osservatori. \u00c8 stato il primo orologio sufficientemente preciso da rilevare variazioni stagionali nella velocit\u00e0 di rotazione terrestre.\n\u00c8 interessante notare come questo orologio, ancora imbattuto dagli orologi commerciali, inclusi quelli al quarzo, che raramente arrivano al secondo al giorno, \u00e8 preciso fino a 0.1 ppm (un decimo di parte per milione), ovvero con errore inferiore a 1 centesimo di secondo al giorno. Pochi strumenti di laboratorio possono competere con esso."}
{"id": "93553", "revid": "1658", "url": "https://it.wikipedia.org/wiki?curid=93553", "title": "Pendola", "text": ""}
{"id": "93554", "revid": "1305772", "url": "https://it.wikipedia.org/wiki?curid=93554", "title": "Lucio Tarquinio", "text": ""}
{"id": "93557", "revid": "124123", "url": "https://it.wikipedia.org/wiki?curid=93557", "title": "Samuele Biava", "text": "discendeva dalla famiglia Salvioni Bellaviti, famiglia di notai bergamaschi.\nBiografia.\nSamuele Biava nacque a Vercurago il 2 aprile 1792 e venne battezzato il giorno seguente. Probabilmente venne istruito da un maestro locale, riusc\u00ec ad apprendere il latino dal somasco padre Rotigni e frequent\u00f2 il vicino collegio Celana come alunno esterno per uno o due anni. Durante gli anni del dominio napoleonico in Italia, il poeta scrisse nel 1810 un sonetto per il matrimonio di Napoleone con Maria Luisa d'Asburgo-Lorena, e un'ode per la nascita del Re di Roma del 1811. Inizi\u00f2 gli studi universitari a Padova e li concluse a Pavia dove si laure\u00f2 in giurisprudenza nel 1814 dopo la quale inizi\u00f2 la carriera da insegnante, prima da supplente e poi con la cattedra nel 1819 al civico ginnasio di Santa Marta. La laurea in giurisprudenza lo port\u00f2 nel 1821 a difendere il filosofo Gian Domenico Romagnosi, al quale venne solamente proibito di insegnare. A Milano strinse amicizia con Alessandro Manzoni, Antonio Rosmini, Carlo Cattaneo, Niccol\u00f2 Tommaseo con il quale tenne una lunghissima corrispondenza epistolare. Nel 1826 pubblic\u00f2 l\"'Esperimento di melodie liriche\" e due anni dopo, un libretto di poesie popolari, intitolato \"Melodie Lombarde\", che venne fortemente criticato dalla Biblioteca Italiana che chiese al governo che gli venissero ritirate le funzioni di insegnante. In sua difesa scrissero Tommaseo e Cattaneo che riuscirono a mettere in evidenza l'originalit\u00e0 e le novit\u00e0 introdotte da questo libretto. Dal 1833 si mise a tradurre in versi per musica inni e preghiere liturgiche, raccogliendole pi\u00f9 tardi in un libretto che intitol\u00f2 \"Melodie sacre\". Nel 1850, dopo aver raggiunto il limite d\u2019et\u00e0 smise di insegnare, ma continu\u00f2 a scrivere negli ultimi venti anni trascorsi a Bergamo presso la sorella. Mor\u00ec l'11 novembre del 1870 dopo aver ricevuto il titolo di Ufficiale della Corona D'Italia con un decreto nel quale veniva nominato per i suoi meriti umani e letterari."}
{"id": "93559", "revid": "150308", "url": "https://it.wikipedia.org/wiki?curid=93559", "title": "Zaire (disambigua)", "text": "Il termine Zaire pu\u00f2 riferirsi a diverse cose:"}
{"id": "93562", "revid": "48344", "url": "https://it.wikipedia.org/wiki?curid=93562", "title": "America del sud", "text": ""}
{"id": "93563", "revid": "1314750", "url": "https://it.wikipedia.org/wiki?curid=93563", "title": "Sfere metalliche di Klerksdorp", "text": "Le sfere metalliche di Klerksdorp sono sfere dall'aspetto metallico di diametro variabile da 1 a 2 centimetri, ritrovate dei primi anni ottanta nelle cave di pirofillite presso la cittadina di Ottosdal (Transvaal occidentale) in Sudafrica. Le loro caratteristiche insolite sono alla base delle diverse teorie sulla loro origine, soprattutto da parte dei sostenitori delle teorie relative agli OOPArt; i geologi che hanno studiato questi oggetti, invece, propendono per ritenere che, nonostante la forma molto regolare, essi siano il prodotto di fenomeni naturali.\nOrigine.\nLe sfere prendono il nome dal museo di Klerksdorp in cui erano conservate. Sono state portate all'attenzione del pubblico dallo stesso curatore del museo, Rolfe Marx, che ha affermato che sembravano frutto di un'attivit\u00e0 umana, ma risalivano ad un'epoca in cui l'uomo non esisteva. Il motivo di questa affermazione risiede nel fatto che una di esse, esposta nel museo e in seguito rubata, presentava lungo l'\"equatore\" dei solchi paralleli per i quali non esisterebbe, secondo Marx ed altri, una spiegazione scientifica che ne giustifichi una formazione naturale.\nL'et\u00e0 geologica del deposito in cui sono state ritrovate risale, secondo Marx, a circa 2,8 miliardi di anni fa. Le sfere sono state rinvenute in una cava di pirofillite, un materiale piuttosto morbido utilizzato anche come isolante elettrico, che si origina dalla trasformazione metamorfica di un deposito sedimentario. Questo dimostrerebbe che la formazione del materiale \u00e8 posteriore dunque ai 2,8 miliardi di anni fa, un tempo ritenuto normale per il processo di sedimentazione.\nDurante il processo metamorfico che ha trasformato l'argilla e la cenere vulcanica in pirofillite si sarebbero formati i noduli metamorfici, consistenti in noduli di pirite, che quindi, per effetto dell'esposizione all'aria, si \u00e8 trasformata in goethite, ereditandone la forma sferica.\nDiffusione della storia.\nIl \"mistero di Klerksdorp\" \u00e8 stato originato da alcune pubblicazioni divulgate tra gli anni ottanta e novanta.\nLa prima di esse, nel 1982, \u00e8 un articolo a firma \"Jimson S.\" (\"Scientists baffled by space spheres\", 27 luglio 1982) pubblicato su \"Weekly World News\", un settimanale che pubblica notizie incredibili con intento comico e satirico. Fino al 2004, il giornale non era solito citare esplicitamente l'intento goliardico degli articoli, che per\u00f2 apparivano alla stragrande maggioranza del pubblico troppo incredibili per essere veri, tanto da rendere palese il gioco (\"Elvis \u00e8 vivo!\"; \"Il fantasma di Abraham Lincoln infesta la Casa Bianca!\"; \"Ragazzo-pipistrello scoperto in una caverna!\", \"Satana fugge dall'Inferno\").\nLa \"notizia\" \u00e8 stata ripresa in diverse pubblicazioni giornalistiche incentrate su misteri e UFO. Non si tratta nemmeno dell'unico caso del genere, in quanto almeno un altro \u00e8 documentato: la presunta \"scoperta\" dell'inferno in una miniera.\nNegli anni novanta la storia \u00e8 stata ripresa e usata come fonte attendibile da Michael A. Cremo e Richard L. Thompson, autori della serie di libri \"Forbidden Archeology\", in cui veniva presentata come una notizia vera e documentata, portandovi a sostegno anche una lettera del curatore del museo Rolf Marx scritta nel 1984 e in cui viene stimata l'et\u00e0 del sedimento i 2,8 miliardi di anni.\nAnche la lettera, per quanto contenente alcuni fatti veri (la zona di origine e lo strato geologico del ritrovamento), contiene numerosi errori che dimostrano una scarsa conoscenza della geologia da parte dell'autore. Non si considera infatti che se il processo di sedimentazione \u00e8 vecchio di milioni di anni, le rocce che lo compongono sono molto pi\u00f9 recenti in quanto derivate da lenti processi di metamorfismo che hanno radicalmente cambiato la composizione degli strati.\nIn seguito alla pubblicazione su \"Forbidden Archeology\", che ha dato grande visibilit\u00e0 al \"mistero\", la storia si \u00e8 sparsa ed \u00e8 stata adottata come prova a favore del creazionismo da gruppi dell'ultradestra, che a loro volta hanno abbellito la notizia con presunti coinvolgimenti della NASA, scienziati perplessi e ulteriori modifiche al racconto originale.\nLe posizioni dei sostenitori del mistero.\nLe tesi relative all'origine misteriosa degli oggetti sono principalmente riconducibili a tre teorie\nLe posizioni degli scettici.\nIl materiale di cui sono costituite le sfere \u00e8 stato identificato dall'Universit\u00e0 di Potchefstroom presso Johannesburg, da un team guidato dal professor A. Bisschoff, che ha avuto modo di studiarne la documentazione esistente: si tratterebbe di limonite, un minerale che pu\u00f2 comporsi in proporzioni variabili di goethite, ematite e idrossidi di ferro. La limonite pu\u00f2 formare noduli circolari, e anche i solchi potrebbero essere frutto di un processo naturale di consolidamento noto per quanto raro.\nFin dagli anni trenta su pubblicazioni scientifiche e tecniche sono documentati noduli di pirite e goethite di origine metamorfica nelle miniere dove \u00e8 avvenuto il ritrovamento (Nels, L. T., Jacobs, H., Allen, J. T., and Bozzoli, G. R., 1937, \"Wonderstone. Geological Survey of South Africa Bulletin no. 8\", Pretoria, Sudafrica; Jackson, J. A., and Bates, R. L., 1987, \"Glossary of Geology. American Geological Institute\", Alexandria, Virginia).\nI solchi tuttavia potrebbero anche essere stati fatti dagli scopritori, per uso ornamentale o appositamente per rendere pi\u00f9 \"attrattiva\" la scoperta.\nInoltre, la datazione di 2,8 miliardi di anni sarebbe sbagliata, in quanto i noduli se si fossero formati in un periodo cos\u00ec lungo sarebbero stati deformati dalle forze interne alle rocce e dai movimenti del terreno.\nObiezioni alla tesi scientifica e loro risposta.\nCremo, Thompson e Marx hanno risposto alle obiezioni del professor Bishoff sostenendo che la limonite di cui sarebbero composte \u00e8 un materiale morbido, mentre le sfere sarebbero dure; inoltre i noduli di limonite si presenterebbero non isolati, ma a grappoli.\nLa seconda obiezione \u00e8 incorretta dal punto di vista geologico, in quanto non \u00e8 raro che la limonite si presenti in noduli isolati di origine metamorfica, come appare anche nei testi sopra citati.\nLa prima invece \u00e8 probabilmente frutto di un errore di R. Marx (la cui lettera conteneva molte imprecisioni in tema di geologia), o pi\u00f9 banalmente di un equivoco. I noduli di limonite trovati in superficie possono effettivamente essere resi friabili dall'erosione atmosferica, che li rende molto fragili. Tuttavia quelli interessati sono stati trovati all'interno di una cava di pietra, per cui protetti dal processo erosivo. Inoltre, nella famiglia delle limoniti, la goethite \u00e8 la pi\u00f9 dura, per cui \u00e8 incorretto il paragone tra questo materiale e altre varianti pi\u00f9 fragili della limonite. \nVa ulteriormente precisato che le sfere \"misteriose\" non sono state soggette ad una prova di incisione, un esame parzialmente distruttivo, che avrebbe fornito un'informazione verificabile sulla loro durezza: la durezza presunta delle sfere viene indicata solo da Marx nei suoi scritti.\nUna terza obiezione \u00e8 la presenza delle linee apparentemente realizzate da creature intelligenti. Gli studiosi rispondono a questa obiezione evidenziando che:"}
{"id": "93566", "revid": "1666804", "url": "https://it.wikipedia.org/wiki?curid=93566", "title": "Memmio", "text": "Origine e diffusione.\nDeriva dal latino \"Memmius\", nome tipico della \"gens Memmia\"; etimologicamente, si tratta di un patronimico basato sul \"cognomen\" \"Memmus\". Il nome venne successivamente portato da un santo vescovo francese, ma nel suo caso si trattava probabilmente di una forma latinizzata di un nome germanico basato sull'elemento \"megin\" (\"potenza\").\nOnomastico.\nL'onomastico si festeggia il 5 agosto, in onore di san Memmio, vescovo di Ch\u00e2lons nel III secolo."}
{"id": "93567", "revid": "181142", "url": "https://it.wikipedia.org/wiki?curid=93567", "title": "Pantodontidae", "text": ""}
{"id": "93569", "revid": "1534511", "url": "https://it.wikipedia.org/wiki?curid=93569", "title": "Teoria del mondo piccolo", "text": "La teoria del mondo piccolo o dei piccoli mondi, o effetto del mondo piccolo \u00e8 una teoria matematica e sociologica che sostiene che tutte le reti complesse presenti in natura sono tali che due qualunque nodi possono essere collegati da un percorso costituito da un numero relativamente piccolo di collegamenti. Matematicamente, la teoria \u00e8 studiata come branca della teoria dei grafi, in particolare in ambito informatico, con applicazioni, per esempio, la biologia, economia e sociologia. \nA volte si fa riferimento ad essa come alla teoria dei sei gradi di separazione. La prima formulazione del concetto risale al libro \"Catene\" (1929) dello scrittore ungherese Frigyes Karinthy.\nStoria.\nLa sua nascita ufficiale pu\u00f2 essere fatta risalire ad una serie di esperimenti condotti dallo psicologo Stanley Milgram che esaminavano la lunghezza media del percorso per reti sociali tra residenti negli Stati Uniti. La ricerca ipotizz\u00f2 un \"mondo piccolo\", costituito da una rete di collegamenti tra persone relativamente breve. Gli esperimenti sono spesso associati con la frase \"sei gradi di separazione\", anche se Milgram non ha mai utilizzato questa locuzione.\nVenne poi analizzata ed ulteriormente sviluppata nel 1998 nell'articolo apparso sulla rivista \"Nature\", \"Collective dynamics of \u00absmallworld\u00bb networks\" dei matematici Duncan Watts e Steven Strogatz, i quali spiegarono che una rete sociale rientrante in tale paradigma deve avere un alto coefficiente di clustering globale.\nQuesta teoria generalizza ed esplora le caratteristiche di insieme che hanno reti connesse di elementi, indipendentemente dalle caratteristiche proprie degli elementi. Reti di lucciole, router, compratori, attori e partner sessuali hanno almeno due caratteristiche simili: l'alto livello di aggregazione e il basso grado di separazione. La teoria illustra appunto come sia possibile conciliare questi due aspetti apparentemente contraddittori: il fatto che nonostante ogni elemento tenda ad avere relazioni prevalentemente con pochi altri (alta aggregazione) non impedisce di ottenere comunque una sua \"vicinanza\", tramite pochi intermediari, con qualsiasi altro elemento della rete (basso grado di separazione). \nTale studio ha fatto molto scalpore poich\u00e9 d\u00e0 una spiegazione generale a situazioni gi\u00e0 osservate in particolari reti connesse di elementi (es. reti di persone, di computer, catene alimentari) in differenti campi scientifici. Un esempio abbastanza conosciuto sono i cosiddetti \"sei gradi di separazione\" osservati nelle reti sociali, cio\u00e8 il numero di \"passaggi sociali\" (amici degli amici degli amici...) che separano, mediamente, ogni essere umano da qualsiasi altro.\nPaul Erd\u0151s e i grafi casuali.\nIl matematico Paul Erd\u0151s si occup\u00f2, tra le altre cose, di studiare le caratteristiche dei grafi casuali. I grafi casuali si creano aggiungendo archi a caso tra nodi nell'insieme dato. Erd\u0151s dimostr\u00f2 che basta una piccola percentuale di archi rispetto al totale per avere un grafo connesso. Il grado di separazione di tali grafi \u00e8 straordinariamente piccolo. \nEsempio di grafo sociale delle conoscenze: affinch\u00e9 ci sia una conoscenza \"indiretta\" di tutte le persone del mondo (con una popolazione di 6 miliardi di persone) \u00e8 sufficiente avere 24 conoscenze casuali (in senso matematico) ovvero conoscere una persona a caso su 250 milioni. La rete sociale ipotizzata in questo esempio non \u00e8 per\u00f2 realistica visto che le conoscenze non sono casuali, ma tendono ad essere pi\u00f9 \"aggregate\" (es. le persone conoscono prevalentemente gli individui che abitano vicino a loro). La rete delle conoscenze tra le persone \u00e8 perci\u00f2 pi\u00f9 simile ad una rete piccolo mondo che ad una rete casuale."}
{"id": "93595", "revid": "767487", "url": "https://it.wikipedia.org/wiki?curid=93595", "title": "Imera (colonia greca)", "text": ""}
{"id": "93599", "revid": "743072", "url": "https://it.wikipedia.org/wiki?curid=93599", "title": "Distribuzione desmodromica", "text": "In meccanica, la distribuzione desmodromica \u00e8 un tipo di distribuzione che pu\u00f2 essere SOHC o DOHC, ma che ha come caratteristica il controllo sia della corsa d'apertura (come di norma) che di quella di chiusura delle valvole d'immissione della miscela aria/carburante ed espulsione dei gas combusti dai cilindri. Nella distribuzione tradizionale la chiusura delle valvole avviene tramite semplici molle o dispositivi pneumatici, che per\u00f2, ad altissime frequenze di apertura/chiusura, possono risultare troppo lenti. I motori a combustione interna a 4 tempi che utilizzano questo sistema vengono comunemente definiti \"desmo\".\nStoria.\nDel sistema successivamente denominato \u201cdesmodromico\u201d si parla inizialmente in due libri dedicati ai cinematismi di H. Brown del 1868 e di F. Releau del 1875 e questo sistema venne dapprima applicato a macchinari dell'industria tessile e, sempre verso la fine del XIX secolo, anche su macchine da cucire..\nIl sistema fu ripreso dall'inventore parigino Claude Bonjour che ne deposit\u00f2 il brevetto a Ginevra (CH6911A) il 1\u00ba aprile 1893, chiamandolo fin dal principio \"desmodromique\", allo scopo di descriverne brevemente il funzionamento. Ripreso e migliorato nel 1896 dal tedesco Gustav Mees e nel 1899 dallo stesso Bonjour, nel primo ventennio del XX secolo il sistema venne applicato su diversi motori da importanti case automobilistiche e motociclistiche. La prima applicazione in tal senso \u00e8 dell'inglese Arnott-JAP del 1910, ma il primo brevetto motociclistico \u00e8 della Norton nel 1922. Altre case che applicarono questo sistema furono Ari\u00e8s, Delage, FIAT, Peugeot, Isotta Fraschini e altre. Si trattava sempre di modelli sportivi o particolarmente lussuosi per i quali aveva scarso rilievo il maggior costo di produzione e i frequenti oneri di manutenzione imposti dal \"desmo\".\nNel dopoguerra le vetture da competizione Mercedes-Benz \"W196\" e \"300 SLR\" con comando valvole desmodromico fecero incetta di vittorie, conquistando il Campionato mondiale di Formula 1 del 1954 e del 1955, oltre alla Mille Miglia del 1955, prima del ritiro dalle corse motivato dal grave incidente alla Le Mans.\nIn campo motociclistico il sistema desmo \u00e8 stato lungamente studiato e perfezionato dall'ingegnere della Ducati Fabio Taglioni, fino a farlo divenire il principale simbolo tecnico della casa di Borgo Panigale. Probabilmente incoraggiato dai successi sportivi delle Mercedes-Benz e delle OSCA con distribuzione \"desmo\", nel 1954 Taglioni, allora alla Mondial Moto, decise di progettare un motore motociclistico dotato di questo sistema per competere nella classe 125 del Motomondiale. A causa delle forze d'inerzia troppo elevate, il motore non ebbe successo, ma nel 1956 lo stesso Taglioni, passato alla Ducati, cambi\u00f2 impostazione e progett\u00f2 quello che rimane l'icona tecnica della casa. Il sistema infatti, con poche modifiche, ha equipaggiato da allora in poi gran parte della produzione motociclistica di serie e successivamente anche di quella sportiva, sia nelle Superbike (a partire dagli anni ottanta del XX secolo), sia nelle Motogp.\nTra le case italiane, si segnalano alcuni tentativi rimasti allo stato prototipale, tra cui quello della MV Agusta del 1958 e quello di Lino Tonti del 1961.\nAnche la Honda ha provato il sistema desmodromico, su una 125 da corsa nel 1958 e su una 200 da fuoristrada nel 1985, mentre nel 2001 la BMW lo ha sperimentato nei suoi motori boxer per partecipare al campionato Superbike, fermandosi per\u00f2 anch'essa allo stato di prototipo.\nEtimologia.\nL'aggettivo \"desmodromico\" deriva dalla fusione delle parole greche \"\"desmos\"=vincolo e \"dromos\"\"=corsa. Gi\u00e0 dal lemma, quindi, \u00e8 intuibile trattarsi di un sistema di distribuzione dove la corsa della valvola \u00e8 controllata sia durante la fase di apertura che in quella di chiusura.\nFunzionamento.\nNella distribuzione desmodromica la molla che fa rientrare la valvola chiudendo l'apertura del cilindro viene tolta e viene usato un complesso meccanismo con due braccetti (bilancieri), collegati all'albero a camme, che presenta oltre alla solita camma a forma di ovulo la camma complementare, comandando la valvola sia in apertura che in chiusura.\nIl sistema attuale utilizza anche una molla che agisce sul bilanciere che chiude la valvola, in modo da garantire la perfetta chiusura della valvola a fungo.\nVantaggi.\nI vantaggi che questo sistema offre sono molti:\nL'assorbimento dato dagli attriti tra gli elementi risulta inoltre essere proporzionale al numero di giri del motore, cosa che permette, a differenza di azionamenti tradizionali, minori perdite ai bassi e medi regimi.\nQuindi non \u00e8 casuale l'utilizzo del sistema \"desmo\" in motori motociclistici, che raggiungono tipicamente regimi superiori rispetto ai motori automobilistici.\nUso attuale.\n\u00c8 poco diffuso (produzioni di serie vengono fatte solo dall'italiana Ducati) in quanto si preferisce l'utilizzo del meccanismo con ritorno coadiuvato da una molla per maggiori facilit\u00e0 di progettazione e che garantisce la corretta chiusura della valvola senza dover rispettare tolleranze di lavorazione eccessivamente restrittive.\nAttualmente Ducati usa la distribuzione desmodromica in tutta la sua produzione motoristica, oltre che nei motori da competizione, in Superbike dal 1988 ha conquistato ben 17 titoli mondiali costruttori e con eccellenti risultati anche in MotoGp, dove la Desmosedici (4 cilindri a V di 90\u00ba, 16 valvole con comando desmodromico) ha dimostrato di essere una delle moto pi\u00f9 potenti del lotto dei concorrenti, portando Casey Stoner alla vittoria nel campionato del mondo 2007 e alla vittoria del campionato del mondo costruttori del 2020 e 2021."}
{"id": "93606", "revid": "392652", "url": "https://it.wikipedia.org/wiki?curid=93606", "title": "Desmodromico", "text": "Il termine desmodromico (dal greco \"\u03b4\u03b5\u03c3\u03bc\u03cc\u03c2\", vincolo, e \"\u03b4\u03c1\u03cc\u03bc\u03bf\u03c2\", corsa) viene usato quando si ha la corsa di un particolare componente o elemento vincolata a un organo di comando.\nGeneralmente, questo termine viene utilizzato in meccanica, in modo da esaltare alcune caratteristiche, come nei seguenti casi:\nMa questo termine pu\u00f2 essere usato correttamente anche in altri ambiti e situazioni in cui il vincolo della corsa \u00e8 controllata in ambo i versi di scorrimento."}
{"id": "93608", "revid": "34119", "url": "https://it.wikipedia.org/wiki?curid=93608", "title": "Ppm", "text": ""}
{"id": "93609", "revid": "78273", "url": "https://it.wikipedia.org/wiki?curid=93609", "title": "Pantodon bucholzi", "text": ""}
{"id": "93610", "revid": "2014155", "url": "https://it.wikipedia.org/wiki?curid=93610", "title": "Livia Drusilla", "text": "Fu la madre di Tiberio e di Druso maggiore, nonna di Germanico e Claudio, nonch\u00e9 bisnonna di Caligola e trisavola di Nerone. Fu divinizzata da Claudio.\nBiografia.\nFamiglia e primo matrimonio.\nLivia era figlia di Marco Livio Druso Claudiano e della moglie Alfidia, a sua volta figlia del magistrato italico Marco Aufidio Lurcone. Il diminutivo \"Drusilla\" suggerisce che fosse la seconda figlia della coppia.\nAll'et\u00e0 di sedici anni, nel 42 a.C., spos\u00f2 il cugino patrizio Tiberio Claudio Nerone, il quale combatteva assieme a Claudiano nel partito dei congiurati, comandato da Gaio Cassio Longino e da Marco Giunio Bruto, il quale era in lotta contro Ottaviano e Marco Antonio. Quando l'esercito dei congiurati fu sconfitto nella battaglia di Filippi (42 a.C.), Claudiano segu\u00ec l'esempio di Cassio e di Bruto e si suicid\u00f2, mentre il marito di Livia continu\u00f2 a combattere contro Ottaviano, passando dalla parte di Marco e Lucio Antonio. Nel 40 a.C. la famiglia di Livia fu costretta ad abbandonare l'Italia peninsulare, per evitare la proscrizione dichiarata da Ottaviano, e raggiunse prima la Sicilia, sotto il controllo di Sesto Pompeo, e poi la Grecia.\nMatrimonio con Ottaviano.\nQuando fu decretata una amnistia generale dei proscritti, Livia torn\u00f2 a Roma, dove conobbe Ottaviano nel 39 a.C. All'epoca del loro incontro, Livia aveva gi\u00e0 avuto dal marito il primo figlio, Tiberio, ed era incinta di Druso. Malgrado questo, e nonostante Livia fosse sposata a Nerone, e Ottaviano a Scribonia, il futuro primo imperatore decise di divorziare, nello stesso giorno in cui la moglie dava alla luce la loro figlia Giulia, e convinse (od obblig\u00f2) Nerone a fare lo stesso con Livia. Druso nacque il 14 gennaio 38 a.C., mentre Livia e Ottaviano si sposarono tre giorni dopo: al matrimonio era presente Nerone, il quale present\u00f2 la sposa come avrebbe fatto un padre.\nSebbene sia stata tramandata la storia che Ottaviano si innamor\u00f2 immediatamente non appena incontr\u00f2 Livia e volle quindi fortemente sposarla, in realt\u00e0 \u00e8 plausibile che il loro rapido matrimonio fosse suggerito da convenienze politiche: a Ottaviano faceva comodo il sostegno della \"gens\" patrizia dei Claudii; allo stesso tempo, i compromessi Claudii Nerones necessitavano del sostegno del promettente Ottaviano per sopravvivere politicamente. Malgrado il loro matrimonio fosse quindi dovuto a considerazioni politiche, Livia e Ottaviano rimasero sposati per 52 anni (fino alla morte di Augusto nel 14 d.C.), a dispetto del fatto che non ebbero figli propri; inoltre Livia venne tenuta in grande considerazione dal marito, presso il quale presentava petizioni e che consigliava nelle sue politiche.\nImperatrice.\nDopo la morte di Marco Antonio (31 a.C.), Ottaviano non ebbe pi\u00f9 rivali, divenendo il padrone incontrastato di Roma e iniziando la transizione dalla Repubblica all'Impero. Livia fu sempre al fianco del marito, formando insieme il modello per le famiglie romane. Malgrado la loro ricchezza e il loro potere, Ottaviano (noto come Augusto dal 27 a.C.) e Livia continuarono a vivere modestamente nella loro casa sul Palatino. Livia, modello per le matrone romane, non indossava gioielli costosi n\u00e9 vestiti sgargianti, si prendeva cura personalmente della casa e del marito, cucendogli persino i vestiti, e fu sempre leale e premurosa verso di lui, malgrado le voci sulle avventure galanti di Augusto.\nGi\u00e0 nel 35 a.C. Ottaviano le aveva concesso l'inusitato onore di gestire le sue finanze personali, dedicandole anche una statua in pubblico. Livia aveva anche il proprio circolo di \"clientes\", e utilizz\u00f2 la propria influenza per mettere i propri protetti nei posti pubblici, tra cui il futuro imperatore Galba e il nonno del futuro imperatore Otone.\nLa coppia non ebbe figli propri, quindi Giulia maggiore, la figlia di Ottaviano e Scribonia, era l'unica erede di Augusto. Livia mise in atto una politica volta a garantire ai propri figli, avuti da Nerone, un futuro politico.\nAlcune voci, riportate da Cassio Dione Cocceiano, insinuarono che vi fosse Livia dietro la morte di Marco Claudio Marcello, il nipote favorito di Augusto, morto nel 23 a.C. Vero \u00e8 che uno a uno i figli di Giulia maggiore e di Marco Vipsanio Agrippa morirono tutti: prima Lucio, poi Gaio Cesare, entrambi adottati da Augusto, morirono di morte naturale; infine Agrippa Postumo, anch'egli adottato da Augusto, venne incarcerato e ucciso.\nDei figli di Livia, invece, Druso spos\u00f2 Antonia minore, la nipote preferita di Augusto, e intraprese una brillante carriera militare. Nell'11 a.C. Tiberio spos\u00f2 Giulia maggiore, la figlia di Augusto che aveva gi\u00e0 sposato il collaboratore del padre, Marco Vipsanio Agrippa; Tiberio venne infine adottato dall'imperatore nel 4, divenendone l'erede.\nTacito e Cassio Dione affermano che Livia non fosse estranea a questi decessi, mentre Svetonio non riporta alcuna notizia nella sua \"Vita dei dodici Cesari\", sebbene questa fosse stata compilata basandosi su documenti ufficiali. In difesa di Livia va ricordato che Tacito e Cassio Dione riferiscono anche l'improbabile accusa nei suoi confronti di aver assassinato Augusto.\nDopo la morte di Augusto.\nIl testamento di Augusto, morto nel 14, conteneva il provvedimento di adozione di Livia. Questo atto inusuale, che la rendeva figlia del proprio marito, aveva lo scopo di permettere a Livia di entrare a far parte in pieno diritto della \"gens\" patrizia dei Iulii. Il testamento, oltre a garantirle un terzo del patrimonio di Augusto (gli altri due terzi andarono a Tiberio), le riconosceva il titolo di \"Augusta\".\nSfruttando la sua notevole popolarit\u00e0, contribu\u00ec all'elezione di Tiberio al rango di imperatore. Per un certo periodo, Livia, ora nota col nome ufficiale di Giulia Augusta, and\u00f2 d'accordo col figlio imperatore: Tiberio fece passare nel 20 una legge che equiparava al tradimento la diffamazione nei confronti della madre, cui garant\u00ec nel 24 un posto a teatro tra le Vergini vestali. Questa situazione fece s\u00ec che Livia divenisse molto potente, fino a far scagionare la sua amica Urgulantia e Plancina, sospettata dell'assassinio di Germanico. Nel 22 giunse ad erigere una statua ad Augusto nella cui dedica il suo nome veniva prima di quello di Tiberio. Livia esercitava a Roma un potere non ufficiale ma molto reale. Alla fine, Tiberio divenne risentito per lo status politico di sua madre.\nDi conseguenza i rapporti tra madre e figlio deteriorarono, in quanto Tiberio divenne sospettoso del potere della madre, ma soprattutto del fatto che Livia gli ricordasse di essere divenuto imperatore per suo merito. Tra gli altri atti, mise il veto alla decisione del Senato di conferire a Livia il titolo di \"Mater Patriae\", \"Madre della Patria\". Pare anche che Tiberio si ritir\u00f2 a Capri proprio per allontanarsi dall'influenza della madre.\nNel 22 Livia si ammal\u00f2: il figlio la raggiunse da Capri per starle vicino; quando per\u00f2 nel 29 si ammal\u00f2 nuovamente, Tiberio rimase a Capri. Il corpo di Livia venne seppellito con parecchi giorni di ritardo, e solo quando lo stato di decomposizione rese l'atto non pi\u00f9 procrastinabile, perch\u00e9 si attendeva l'arrivo di Tiberio. L'orazione funebre fu pronunciata dal pronipote Caligola, che, dopo la caduta in disgrazia della madre Agrippina maggiore, aveva vissuto con l'Augusta.\nCome per lasciare insoddisfatti i desideri della madre, Tiberio non volle divinizzarla, come era invece successo per Augusto. Mise il proprio veto a tutti i titoli che il Senato aveva intenzione di conferirle dopo la morte, e giunse persino ad annullare il testamento di Livia.\nFu poi Claudio, nel 42, a divinizzare la propria nonna. La \"Diva Augusta\" (\"Divina Augusta\") veniva onorata in occasione dei giochi pubblici da un carro trainato da elefanti che portava la sua immagine; nel tempio di Augusto le venne dedicata una statua; corse di carri vennero indette in suo onore, mentre le donne dovevano nominarla nei loro giuramenti.\nLivia nella letteratura e nella cultura di massa.\nLo storico Gaio Cornelio Tacito rappresenta Livia nei suoi \"Annali\" come una donna di grande influenza; il suo controllo su Augusto era talmente forte che lo convinse ad esiliare il suo unico nipote naturale rimasto nonch\u00e9 erede, Agrippa Postumo (il figlio di Giulia Maggiore), a Planasia, in modo da liberare il campo per Tiberio.\nLa tradizione vuole che Livia ed Augusto abbiano ingrandito la citt\u00e0 di Forl\u00ec (Forum Livii) a causa della parentela di lei con Marco Livio Salinatore, a cui se ne attribuisce la fondazione. Forl\u00ec infatti si chiam\u00f2 per secoli anche Livia. Inoltre, fino agli inizi del XV secolo, il Palazzo Comunale di Forl\u00ec conserv\u00f2 un antico affresco raffigurante Augusto e Livia in quanto benefattori della citt\u00e0. I legami tra l'ambiente della coppia imperiale e Forl\u00ec sarebbero confermati dall'origine forlivese del poeta Gaio Cornelio Gallo.\nPi\u00f9 recentemente, Robert Graves ha raffigurato Livia nella sua opera \"Io, Claudio\"; qui Livia \u00e8 raffigurata come la mente che tira le fila della politica imperiale, presente dietro ogni morte o disgrazia della dinastia giulio-claudia fino alla fine della propria vita.\nIspirata alla figura di Livia Drusilla \u00e8 Domina una serie televisiva italo-britannica del 2021 creata da Simon Burke, dove Livia appare come una donna calcolatrice e senza scrupoli che mira a riconquistare l'onore della sua famiglia.\nVilla di Livia.\nNella zona di Prima Porta (periferia a nord di Roma) nel 1863 iniziarono gli scavi che portarono alla luce la Villa di Livia. Nell'ambito di questa operazione, venne rinvenuta la statua di Augusto detta \"di Prima Porta\", ora nei Musei Vaticani. Nel 1951 anche le pitture della sala sotterranea vennero distaccate e trasferite nel Museo nazionale romano di Palazzo Massimo. Pi\u00f9 tardi, il vuoto \u00e8 stato colmato con pannelli che riproducono fedelmente le immagini degli affreschi."}
{"id": "93611", "revid": "2528", "url": "https://it.wikipedia.org/wiki?curid=93611", "title": "Formula 1 Anno Grand Prix", "text": ""}
{"id": "93612", "revid": "125799554", "url": "https://it.wikipedia.org/wiki?curid=93612", "title": "Formula Grand Prix", "text": "Con Formula Grand Prix, termine adottato nel 1922 dall'AIACR (la FIA dell'epoca), si intendono il tipo di competizioni automobilistiche organizzate nei Gran Premi fino alla seconda guerra mondiale, gare in cui si cimentarono le aziende pi\u00f9 illustri e i piloti pi\u00f9 talentuosi dell'epoca.\nStoria.\nDopo la prima guerra mondiale, nel 1921, si ricominci\u00f2 con una formula che aveva un limite di peso minimo di 800\u00a0kg e un limite di cilindrata massima di 3000 cm\u00b3, 1500\u00a0cm\u00b3 per le voiturette. L'anno seguente la formula fu unificata con il peso minimo portato a 650\u00a0kg e la cilindrata ridotta a 2000\u00a0cm\u00b3, questo cambiamento spinse i tecnici a cercare un modo per mandare pi\u00f9 miscela aria-benzina nei pistoni e l'innovazione vincente venne dalla FIAT che introdusse la sovralimentazione, sistema poi copiato dagli avversari. Quell'anno si ebbero anche delle modifiche al regolamento sportivo: al Gran Premio di Francia del 1922, per la prima volta le vetture partirono tutte insieme, senza essere distanziate temporalmente.\nNel 1929 la CSI limita le competizioni di questa categoria alle vetture monoposto. Nel 1931 si torn\u00f2 alla Formula Libera, ma nel 1934 si ebbe il cambiamento che rivoluzion\u00f2 le corse con il limite di peso massimo a 750\u00a0kg (a secco e senza ruote): questo cambiamento apr\u00ec la strada al dominio delle macchine tedesche che, grazie alle pi\u00f9 avanzate tecnologie metallurgiche della propria industria nazionale, poterono costruire auto pi\u00f9 leggere che potevano ospitare motori di cilindrata superiore alla concorrenza, poi a partire dal 1938 fu imposto un peso massimo variabile tra i 400 e gli 800\u00a0kg in proporzione alla cilindrata.\nNel 1946 tale Formula mut\u00f2 il nome in \"Formula A\" e nel 1947 assunse l'attuale denominazione di \"Formula 1\". Infine, nel 1950 venne istituito il Campionato mondiale di Formula 1.Anche se gare extra-campionato di Formula 1 continuarono a disputarsi fino al 1983.\n\u00c8 corretto dunque considerare la Formula 1 di oggi come la diretta continuazione, sotto altra sigla, di quella che era la \"Formula Grand Prix\".\nRegolamento.\nQuesti gli aspetti fondamentali relativi al regolamento tecnico:"}
{"id": "93613", "revid": "104485", "url": "https://it.wikipedia.org/wiki?curid=93613", "title": "Handicap (golf)", "text": "Nell'ambito dilettantistico dello sport del golf, per consentire a giocatori meno esperti di poter competere il pi\u00f9 possibile ad armi pari con giocatori pi\u00f9 bravi, viene utilizzato un sistema a vantaggio, comunemente chiamato \"ad handicap\". \nStoria.\nIl concetto dell'handicap esiste fino agli albori dello sport. In un diario di uno studente scozzese risalente al 1687 vi sono gi\u00e0 riferimente al concedere colpi all'avversario durante una partita in modo da rendere il gioco pi\u00f9 competitivo a seconda delle diverse abilit\u00e0 dei giocatori.\nNel corso del tempo si sono sviluppati vari sistemi di handicap, gestiti dalle diverse federazioni del golf a livello nazionale e continentale. Fino al 2020, vi erano tre sistemi principali ad handicap basati su simili principi ma con metodi di calcolo diversi; questi erano gestiti dalla European Golf Association per l'Europa; il Council of National Golf Union per il Regno Unito e l'Irlanda; e la United States Golf Association per gli Stati Uniti e l'America in generale.\nNel 2020 le diverse federazioni hanno optato per semplificare il sistema, creando il World Handicap System o WHS (sistema di handicap globale), che \u00e8 ora in vigore ed adottato da quasi tutte le federazioni di golf del mondo. Ci\u00f2 permette ora a qualunque golfista di poter comparare la sua abilit\u00e0 ad un altro giocatore in modo equo.\nFunzionamento.\nIl sistema ad handicap funziona dando colpi addizionali a seconda della abilit\u00e0 di un giocatore, misurata attraverso i risultati ottenuti nelle partite precedenti. Pi\u00f9 un giocatore \u00e8 bravo, meno colpi gli sono concessi per chiudere ogni buca. Il massimo di colpi in pi\u00f9 a buca concessi sotto il WHS \u00e8 3, quindi in un giro convenzionale di 18 buche si possono avere al pi\u00f9 54 colpi di vantaggio.\nSolitamente i campi da golf sono Par 72 cio\u00e8 concepiti per essere completati con 72 colpi, ma ci sono anche campi con Par maggiore o minore; ci\u00f2 dipende dagli spazi a disposizione dei progettisti in fase di costruzione del campo. Il giocatore teorico, in grado di completare il percorso utilizzando il numero di colpi stabilito dal Par del campo, ha un handicap pari a zero ed \u00e8 comunemente chiamato \"scratch\". Giocare \"scratch\" significa quindi giocare con handicap zero.\nI giocatori professionisti non hanno handicap assegnato: giocano sempre \"scratch\". Accade, seppur molto raramente, che un giocatore arrivi ad avere un handicap \"negativo\". In questo caso dovr\u00e0 completare il giro in meno colpi di quelli previsti. Ad esempio, su un campo con Par 72, un giocatore con handicap -2 \u00e8 costretto a giocare 70 colpi per il \"suo\" Par, mentre ad un neofita con handicap 54 sono concessi ben 126 colpi (72+54=126).\nAl termine di una partita, il numero di colpi totali effettuati da un giocatore (o punti ottenuti non tenendo conto dell'handicap) vengono definiti il \"punteggio lordo\"; sottraendo l'handicap si giunge al \"punteggio netto\".\nInoltre, i sistema ad handicap tengono anche in conto che ogni campo da golf \u00e8 diverso, presentando ostacoli e difficolt\u00e0 che non sono paragonabili. Ad ogni campo vengono perci\u00f2 assegnati due valori di difficolt\u00e0, il course e lo slope rating, che poi figurano nel calcolo del punteggio netto di un giocatore. Le condizioni del percorso sono anche variare a seconda delle stagioni e del tempo atmosferico; per rimediare a questo, a seguito di una gara con un numero sufficiente di partecipanti, viene ponderato un ulteriore aggiustamento (il \"Playing Condition Calculation\" o \"PCC\") da applicare a tutti i punteggi dei giocatori.\nWorld Handicap System.\nNel WHS, ogni qualvolta un giocatore consegna un risultato valido, che deve essere certificato da un altro golfista, viene calcolato uno \"Score Differential\" (SD) secondo la formula seguente:\nL'handicap del giocatore viene poi calcolato in base alla media degli 8 migliori \"Score Differentials\" ottenuti nelle 20 ultime partite valide per il punteggio a cui ha partecipato. Se un giocatore ha consegnato meno di 20 scores validi, allora il calcolo avviene con riferimento ai punteggi come nella tabella seguente:\nIl calcolo secondo le regole descritte qui sopra generer\u00e0 un \"Handicap Index\" che consta di un numero ad una cifra decimale. Il valore di handicap che poi realmente viene utilizzato in una particolare partita (o \"handicap di gioco\") \u00e8 invece un numero intero, e viene calcolato in base all'Index ma anche secondo i parametri di course e slope rating del campo.\nSistema EGA.\nSotto il vecchio sistema EGA invece l'handicap veniva variato solamente a seconda dell'ultimo punteggio registrato dal golfista: se egli aveva compiuto meno colpi rispetto a quelli assegnati, l'handicap diminuiva. Nel caso contrario rimane uguale o aumentava. Nelle gare stableford le variazioni venivano calcolate in base alla tabella seguente:\nQuando un giocatore registrava un punteggio all'interno della \"zona neutra\", il suo handicap non veniva modificato. Se il punteggio fosse stato invece inferiore, l'handicap veniva aumentato del valore indicato; questo aumento era comunemente chiamato, dai dilettanti, la \"virgola\". Dal 2016 la virgola veniva assegnata solo a giocatori con Handicap EGA fino a 18,4 (quindi di 1\u00b0,2\u00aa e 3\u00aa categoria EGA).\nOttenimento di un handicap.\nUn giocatore che si iscrive presso una federazione di golf convenzionata viene inizialmente definito NA, cio\u00e8 \"Non Abilitato\": egli ha diritto di giocare esclusivamente sul campo pratica, e pu\u00f2 andare sul campo vero e proprio solamente se accompagnato da un professionista. A seguito del superamento di un esame sulle regole del golf, il giocatore ottiene l'accesso al campo ed un Handicap Index di 54. Il neofita pu\u00f2 successivamente partecipare alle gare fra dilettanti o consegnare dei punteggi validi in modo da cercare di diminuire il suo handicap.\nDa notare che molte gare, pur essendo aperte a tutti i golfisti con handicap, possono avere limitazioni; ad esempio, pu\u00f2 essere stabilito un handicap massimo di gioco oppure essere richiesto un handicap minimo per l'iscrizione. Qualunque sia il limite usato per il calcolo della classifica di gara, per la variazione dell'handicap viene considerato l'handicap reale del giocatore."}
{"id": "93622", "revid": "287204", "url": "https://it.wikipedia.org/wiki?curid=93622", "title": "Nedjemibra", "text": "Biografia.\nSovrano noto attraverso il Canone Reale ed il cui nome \u00e8 stato rinvenuto anche su due scarabei, uno proveniente dall'area di Menfi ed il secondo, forse, di provenienza palestinese (Hebron o Gerico).\nSe la provenienza di questo reperto fosse accertata potrebbe indicare il permanere di contatti con l'area medio orientale"}
{"id": "93623", "revid": "124458353", "url": "https://it.wikipedia.org/wiki?curid=93623", "title": "Luigi II di Francia", "text": "Origine.\nFiglio primogenito del re dei Franchi occidentali e futuro Imperatore d'Occidente (875-877), Carlo il Calvo e della prima moglie, la nipote di Adalardo il Siniscalco, Ermentrude (ca. 830-\u2020869), figlia del conte di Orleans, Oddone (o Eudes) I e d'Engeltrude di F\u00e9zensac (sorella di Adalardo), forse discendente di Carlo Martello.\nBiografia.\nNel febbraio dell'856 suo padre Carlo il Calvo, dopo anni di guerre, fece definitivamente pace con il re di Bretagna Erispo\u00eb e, secondo gli Annales Bertiniani, la pace fu suggellata dal fidanzamento della figlia primogenita di Erispoe con il figlio primogenito di Carlo, l'erede al trono dei Franchi occidentali Luigi o Ludovico, detto il Balbo, a cui il padre don\u00f2 il ducato del Maine, creato appositamente per lui e pare che Luigi avrebbe ottenuto anche il titolo di re.Gli Annales Bertiniani ricordano che Erispo\u00eb mori l'anno successivo (857), ucciso dal cugino Salomone e da un altro bretone, Almaro, che si erano ribellati al loro re. L'assassinio di Erispo\u00eb da parte di Salomone \u00e8 confermato anche dalla \"Chronica Rainaldi Archidiaconi Andegavensis\".A Erispoe successe Salomone che lo cacci\u00f2 dalla Bretagna e Luigi il Balbo si rifugi\u00f2 alla corte del padre.\nSecondo gli Annales Bertiniani, nell'862, Luigi fu accusato di avere aiutato la sorella Giuditta a fuggire con il conte Baldovino I di Fiandra, per cui dovette abbandonare la corte paterna.Secondo Rosamond McKitterick, nel suo \"The Frankish Kingdoms under the Carolingians, 751-987\" (1983), in quello stesso anno Luigi capeggi\u00f2 una ribellione, appoggiata dai Rorgonidi del Maine, contro il padre Carlo il Calvo, che dopo avere vinto revoc\u00f2 a Rorgone II l'amministrazione del ducato del Maine in favore di Roberto il Forte, mentre Luigi fu perdonato e ricevette la contea di Meaux.\nSempre secondo gli Annales Bertiniani nel marzo di quello stesso anno Luigi, di circa sedici anni, contro il volere del padre Carlo il Calvo aveva sposato segretamente la trentaseienne Ansgarda di Borgogna (ca. 826 - ca. 880), figlia del conte Arduino di Borgogna e di Wisemberga e sorella di Oddone, che invece era favorevole al matrimonio; da Ansgarda poi avrebbe divorziato, nell'875, per volere del padre, con la disapprovazione del papa Giovanni VIII, che a Troyes, il 7 settembre 878, si rifiut\u00f2 di incoronare la nuova moglie, Adelaide del Friuli.\nNell'865 Luigi ottenne di potere governare tutta la Neustria con il titolo di re, e ancora, secondo la McKitterick nel suo \"The Frankish Kingdoms under the Carolingians, 751-987\" (1983), Luigi l'anno dopo fu investito della contea di Autun.\nNell'867, secondo lo storico esperto in genealogie Settipani, succedette sul trono d'Aquitania al fratello, Carlo il Bambino (847\u2013866).\nNell'875, dopo avere divorziato, si spos\u00f2 in seconde nozze con la figlia del conte di Parigi e marchese del Friuli Adalardo Adelaide del Friuli (850 - 902), menzionata dal cronista Reginone quando ricorda la morte del marito.\nNell'877, a Quierzy, il padre introdusse un certo numero di provvedimenti che, in caso di morte di Carlo il Calvo durante la spedizione che stava per intraprendere in Italia, garantivano la successione di Luigi il Balbo e inoltre ingiungevano allo stesso Luigi di non privare dei privilegi goduti dal padre i figli dei conti che fossero morti nel corso della stessa campagna.\nNell'877, alla morte del padre, Luigi si trovava a Orville presso Laon e, essendo l'unico figlio maschio superstite di Carlo il Calvo, gli succedette sui troni di Francia, di Lotaringia e di Provenza, mentre suo cugino, il re dei Franchi orientali Carlomanno, anche se un'epidemia aveva colpito il suo esercito si era impadronito della corona d'Italia.\nContravvenendo il capitolare di Quierzy Luigi il Balbo distribu\u00ec possedimenti terrieri, contee e abbazie ai suoi seguaci per ingraziarsi la nobilt\u00e0; ma quando richiese il giuramento di fedelt\u00e0 dai suoi nuovi sudditi apprese che i maggiorenti del regno, schierati con Bosone e con l'appoggio della sua matrigna, l'imperatrice vedova, la sorella di Bosone Richilde di Provenza, rifiutarono di prestargli obbedienza. Con l'intermediazione del vescovo di Reims, Incmaro, Luigi riusc\u00ec a raggiungere un compromesso con la nobilt\u00e0 e a riconciliarsi con Richilde, che gli consegn\u00f2 le insegne reali e l'atto in cui Carlo il Calvo prima di morire aveva nominato Luigi suo erede. Dopo che i maggiorenti gli avevano giurato fedelt\u00e0 fu incoronato re dei Franchi occidentali a Compi\u00e8gne da Incmaro l'8 dicembre 877.\nDurante il suo regno i vichinghi iniziarono a fare delle incursioni, che dopo la sua morte furono intensificate nel nord del suo regno, dalle loro basi situate nella Frisia Occidentale.\nNonostante fosse stato incoronato una seconda volta dal papa Giovanni VIII al concilio di Troyes, il 7 settembre 878 rifiut\u00f2 l'invito del papa stesso a recarsi in Italia a combattere i nemici del papa, saraceni e conti ribelli. Dopo avere confermato, nell'878, a Fourons, i termini del trattato di Meerssen con il cugino Ludovico III il Giovane, re dei Franchi Orientali, si apprestava a intraprendere una spedizione contro Bernardo di Gotia, che continuava a rifiutargli obbedienza, quando mor\u00ec.\nAncora secondo gli Annales Bertiniani Luigi, per una malattia (pare fosse avvelenamento) mor\u00ec l'11 aprile 879, diciotto mesi dopo la prima incoronazione di Compi\u00e8gne, nello stesso luogo, confermato anche dagli \"Annales Fuldenses\", che precisano che a Compiegne Luigi fu anche tumulato, lasciando il regno nelle mani dei suoi due figli di primo letto, Luigi e Carlomanno, nonch\u00e9 alla seconda moglie Adelaide incinta di un figlio, che diventer\u00e0 re dei Franchi occidentali con il nome di Carlo III di Francia. La morte di Luigi il Balbo \u00e8 ricordata anche da Reginone, che ce ne espone anche un ritratto: principe semplice e mite, amante della pace, della giustizia e della religione.\nDiscendenza.\nLuigi da Ansgarda ebbe 5 figli:\ne da Adelaide un figlio:"}
{"id": "93625", "revid": "108705725", "url": "https://it.wikipedia.org/wiki?curid=93625", "title": "Mena (nome)", "text": "Origine e diffusione.\nIl nome maschile e quello femminile hanno origini differenti:\nOnomastico.\nA seconda dei casi, l'onomastico si pu\u00f2 festeggiare lo stesso giorno dei nomi di cui costituisce un'abbreviazione, oppure in memoria di uno di questi santi:"}
{"id": "93626", "revid": "574302", "url": "https://it.wikipedia.org/wiki?curid=93626", "title": "Mango (disambigua)", "text": ""}
{"id": "93632", "revid": "2176804", "url": "https://it.wikipedia.org/wiki?curid=93632", "title": "Missile da crociera", "text": "Un missile da crociera (italianizzazione dell'inglese \"cruise missile\"; in italiano reso anche come missile cruise)\n\u00e8 un missile che percorre una traiettoria guidata. A differenza dai missili balistici, che percorrono una traiettoria prefissata, il missile cruise possiede un motore, che resta acceso per tutta la durata del volo, e delle ali che gli permettono di volare come un aeroplano e di controllare in ogni momento la sua rotta. Le versioni pi\u00f9 aggiornate possiedono un sistema di navigazione satellitare, che conferisce loro una grande accuratezza (possono colpire a meno di 1 metro di distanza dall'obiettivo).\nStoria.\nL'idea di un \"aerial torpedo\" nasce in Gran Bretagna nel 1909 con il film \"The Airship Destroyer\", dove dei siluri volanti teleguidati sono usati per abbattere navi volanti che bombardano Londra.\nNel 1916, Lawrence Sperry brevetta e costruisce un \"aerial torpedo\", un piccolo biplano che trasporta una carica di TNT, un autopilota Sperry e un controllo di quota barometrico. Da questi studi la US Army sviluppa la Kettering Bug. Tra le due guerre mondiali la Gran Bretagna sviluppa il Larynx che fa alcuni voli di prova negli anni venti.\nNell'Unione Sovietica, Sergey Korolev guid\u00f2 il progetto GIRD-06 dal 1932 al 1939, progettando un razzo a singolo stadio. Lo 06/III (RP-216) e lo 06/IV (RP-212) contenevano sistemi guida giroscopici. Il velivolo fu progettato per raggiungere 28 chilometri di altitudine e planare a una distanza di 280 chilometri, ma i test fatti tra 1934 e il 1936 raggiunsero solo i 500 metri di quota.\nLa Germania costru\u00ec il primo missile da crociera, durante la seconda guerra mondiale. La V-1, spesso definita bomba volante, conteneva un sistema di guida giroscopico ed era spinta da un motore pulsogetto, il cui suono caratteristico la fece definire \"bomba buzz\". La precisione era tale da permetterne l'uso solo su grandi bersagli (l'area di una citt\u00e0), mentre la gittata di 250 chilometri era corta rispetto ai bombardieri dell'epoca. Il vantaggio principale era la velocit\u00e0 (comunque non tale da non poter essere intercettata dai caccia dell'epoca) e l'espandibilit\u00e0. Il costo di produzione di una V-1 era una frazione di quello di una V-2, missile balistico supersonico, che trasportava una testata similare. Diversamente dalla V-2, la V-1 richiedeva rampe di lancio fisse, passibili di bombardamento. La Germania nazista, nel 1943, svilupp\u00f2 il Mistel, missile da crociera lanciato da un velivolo, dove un caccia pilotato era montato su un bombardiere non pilotato, atto a essere rilasciato in prossimit\u00e0 del bersaglio. Varianti \"da crociera\" della V-1 furono sviluppate solo sul finire del conflitto mondiale.\nSubito dopo la guerra, l'aviazione statunitense inizi\u00f2 lo sviluppo di 21 tipi di missili guidati, anche \"cruise\". Tutti i programmi furono cancellati nel 1948, tranne quattro: il BANSHEE, l'SM-62 Snark, l'SM-64 Navaho, e l'MGM-1 Matador. Il BANSHEE fu simile all'Aphrodite, e come l\"'Aphrodite\" fall\u00ec ed il programma fin\u00ec cancellato nell'aprile 1949.\nDurante la Guerra fredda gli Stati Uniti e l'Unione Sovietica sperimentarono diverse tipologie di missili, terrestri, sottomarini e aerei. Il maggiore fu quello della US Navy, da sottomarino, SSM-N-8 Regulus, basato sulla V1 (Fieseler Fi 103).\nIl primo missile terra-terra dell'USAF fu il MGM-1 Matador, trasportabile, alato ed in grado di trasportare testate nucleari, simile alla V-1. Il dispiegamento oltremare inizi\u00f2 nel 1954, nella Germania Ovest e pi\u00f9 tardi a Taiwan ed in Corea del Sud. Il 7 novembre 1956 i \"Matador\" nella Germania Ovest, capaci di colpire bersagli in Polonia, furono dispiegati in basi che cambiavano giornalmente. Questo in occasione della crisi della Rivoluzione ungherese del 1956.\nTra il 1957 e il 1961 gli Stati Uniti d'America perseguirono un programma di missile nucleare, il Progetto Pluto. Progettato per volare al di sotto dei radar nemici alla velocit\u00e0 di Mach 3, trasportando bombe a idrogeno. Il motore da fu completato nel 1961, ma nessun missile completo vide mai la luce; il progetto fu abbandonato per lo sviluppo degli ICBM.\nMentre i missili balistici furono preferiti per bersagli di terra, i missili da crociera furono visti dall'URSS come arma primaria contro unit\u00e0 navali. Grandi sottomarini (Classe Echo I/II e Classe Oscar I/II) vennero sviluppati per tale scopo, e grandi bombardieri (Tupolev Tu-22M, Tupolev Tu-95, e Tupolev Tu-160) furono equipaggiati con missili cruise tipo ALCM.\nDescrizione.\nIl nome di \"missile Cruise\" \u00e8 entrato in auge a partire dal 1979, con il dispiegamento in Europa dei cosiddetti \"euromissili\" che erano i missili Pershing II, balistici, e i missili GLCM Tomahawk (missili da crociera) con un raggio d'azione di circa 900\u20131\u00a0000 chilometri.\nDa allora il termine \"missile da crociera\" \u00e8 diventato sinonimo di questa tipologia di missile: in realt\u00e0, essi possono variare ampiamente in grandezza e gittata, da pochi chilometri a 3\u00a0000 chilometri.\nTra gli esempi di piccoli missili da crociera si possono citare (elenco incompleto):\nArmamento.\nIl missile \"Cruise\" pi\u00f9 conosciuto, l'americano Tomahawk, pu\u00f2 portare una testata ad esplosivo convenzionale, a submunizioni o un ordigno nucleare. La testata nucleare \u00e8, nel modello americano, la W-80 da 200 chilotoni.\nNe esistono varie versioni, adattate per il lancio da terra (GLCM, Ground Launch Cruise Missile), da aereo (ALCM, Air Launch Cruise Missile), da nave (SLCM, Sea Launch Cruise Missile). Pu\u00f2 essere lanciato anche da un sottomarino, ed infatti i sub classe Los Angeles e i britannici della classe Trafalgar li hanno utilizzati ripetutamente in operazioni belliche.\nIl russo Raduga SS-N-22 Sunburn, montato tra l'altro sulle potenti cacciatorpediniere della classe Sovremenny, ha una testata bellica da 300\u00a0kg ed una estesa autonomia.\nVersioni.\nNella sua versione in dotazione agli USA, il missile da crociera pu\u00f2 essere lanciato da una variet\u00e0 di piattaforme: da terra, da aerei, da navi e da sottomarini. La sigla che lo distingue cambia di conseguenza:\nUtilit\u00e0 tattica.\nIl missile cruise \u00e8 stato creato per aggirare le difese dell'avversario volando a bassa quota e rasente al terreno. Questo comportamento gli permette di aggirare le difese basate sul radar e sugli infrarossi, e ci\u00f2 rende molto difficile intercettarlo. Nel tempo i missili Cruise sono stati aggiornati costantemente, migliorandone soprattutto la precisione e la flessibilit\u00e0 di utilizzo.\nInfine costano relativamente poco (un Tomahawk costa circa 1 milione di dollari) e non hanno bisogno di infrastrutture particolarmente complesse per essere messi in opera.\nSistemi di guida.\nSistemi low-cost usano radioaltimetri, altimetri barometrici e orologi per navigare su una mappa digitale. Sistemi pi\u00f9 avanzati usano sistemi a guida inerziale, navigazione satellitare e \"terrain contour matching\" (TERCOM). L'uso di un algoritmo/dispositivo tipo \"automatic target recognition\" (ATR) aumenta l'accuratezza verso il bersaglio. Tipi \"Standoff Land Attack Missile\" presentano unit\u00e0 ATR della General Electric.\nIpersonici.\nUn missile da crociera ipersonico viaggia ad almeno 5 volte la velocit\u00e0 del suono.\nDispiegamento.\nVersioni con testate nucleari.\nStati Uniti.\nGli Stati Uniti hanno dispiegato quattro missili cruise nucleari, in epoche differenti:\nRussia.\nLa Russia ha missili Kh-55SM, simili agli americani AGM-129 con gittata di 3\u00a0000 chilometri, ma pi\u00f9 potenti, fino a 200 chilotoni. Equipaggiati con TERCOM, possono volare a meno di 110 metri di quota alla velocit\u00e0 subsonica, con errore (CEP) di 15 metri con sistema di navigazione inerziale. Sono lanciati da Tupolev Tu-95, Tupolev Tu-22M, o Tupolev Tu-160 (rispettivamente 16, 12, o 4 missili trasportabili). Una versione stealth, Kh-101 con la testata convenzionale di 1\u00a0000 chilogrammi e Kh-102 con la testata nucleare. Il primo \u00e8 stato usato per prima volta in Siria contro i terroristi ISIS. Hanno la gittata di circa 5\u00a0000 chilometri.\nFrancia.\nLa force de frappe include bombardieri di terra e di con il Air-Sol Moyenne Port\u00e9e. Due modelli sono in uso, ASMP e ASMP-A. 60 i missili in servizio, 50 terrestri e 10 navali.\nIsraele.\nLa difesa israeliana dispiega il Popeye Turbo ALCM e il Popeye Turbo SLCM con testate nucleare su sottomarini classe Dolphin.\nEfficienza nei sistemi odierni.\nI missili cruise sono estremamente costosi, milioni di dollari al pezzo. Durante la Operation Enduring Freedom gli Stati Uniti li utilizzarono talvolta per attaccare bersagli \"economici\", insinuando dubbi sulla loro efficacia. Per contro i missili cruise sono sicuri per l'uomo come gli UAV, meno cari in termini di perdita di vite umane; come dimostrato dalla Operation Odyssey Dawn.\nEsemplari.\nA medio raggio.\nGittata inferiore a 1000 chilometri\nA corto raggio.\nGittata di circa 300 chilometri."}
{"id": "93635", "revid": "5585", "url": "https://it.wikipedia.org/wiki?curid=93635", "title": "James Cagney", "text": "L'American Film Institute ha inserito Cagney all'ottavo posto tra le pi\u00f9 grandi star della storia del cinema.\nBiografia.\nCresciuto in una famiglia disagiata, sin da piccolo impegnato in mille lavoretti per sostenerla, riusc\u00ec comunque a diplomarsi alla scuola superiore Stuyvesant High School di New York nel 1918. Lavor\u00f2 in spettacoli di teatro come ballerino, e nei primi anni venti debutt\u00f2 a Broadway. Il 28 settembre 1922 spos\u00f2 la danzatrice Frances Willard Vernon (in arte \"Billie\"), con cui vivr\u00e0 felicemente fino alla sua morte. La coppia adotter\u00e0 due figli, James Francis Cagney III, e Cathleen \"Casey\" Cagney.\nQuando la societ\u00e0 cinematografica Warner Bros. acquist\u00f2 i diritti per realizzare un film dalla piece \"Penny Arcade\", in cui l'attore aveva recitato a Broadway, Cagney venne scelto assieme alla co-protagonista Joan Blondell; la commedia fu portata cos\u00ec dal palco allo schermo con il titolo \"La vacanza del peccatore\", girato nel 1930. Cagney firm\u00f2 cos\u00ec un contratto con la Warner. Di bassa statura, ma dotato di grande talento e agilit\u00e0, Cagney sar\u00e0 protagonista di molte pellicole, specializzandosi in ruoli di \"brutto ceffo\" in una serie di riusciti film polizieschi, come il celeberrimo \"Nemico pubblico\" (1931) di William A. Wellman, in cui dimostr\u00f2 un'eccezionale bravura impersonando un giovane gangster destinato ad una brutta fine, \"La bionda e l'avventuriero\" (1931) e \"L'affare si complica\" (1933). Abbandoner\u00e0 brevemente tali ruoli interpretando un barista in \"I giorni della vita\" (1948).\nAcclamate saranno le sue interpretazioni ne \"Gli angeli con la faccia sporca\" (1938) di Michael Curtiz, in cui interpret\u00f2 un gangster pentito che aiuta giovani scapestrati, in \"Ribalta di gloria\" (1942), sempre di Curtiz, sfavillante musical che lo port\u00f2 a vincere un premio Oscar per il ruolo dell\"'entertainer\" George M. Cohan, e ne \"La furia umana\" (1949) di Raoul Walsh, in cui giganteggi\u00f2 nel ruolo di un gangster psicopatico. Nel 1955 interpret\u00f2, a fianco di Doris Day, la parte di un gangster di buon cuore nel film \"Amami o lasciami\" di Charles Vidor, e sempre nel 1955 ebbe il ruolo del Capitano Morton nel film \"La nave matta di Mister Roberts\". Notevoli, in quegli anni, le sue interpretazioni anche nei film \"La legge del capestro\" (1956) di Robert Wise e \"L'uomo dai mille volti\" (1957) di Joseph Pevney.\nNel 1961 l'attore dimostr\u00f2 con ironia tutta la sua spumeggiante verve nel ruolo di un frenetico dirigente della Coca Cola nella commedia satirica \"Uno, due, tre!\", per la regia di Billy Wilder. Dopo questo film Cagney prefer\u00ec ritirarsi dallo schermo. Durante questa lunga pausa rifiut\u00f2 tutti i ruoli propostigli, tra cui una parte in \"My Fair Lady\" (1964), per dedicarsi alla pittura (arte nella quale sarebbe diventato molto bravo) e alla sua amata fattoria situata a Stanfordville, nello stato di New York. Far\u00e0 ritorno sullo schermo ben vent'anni dopo, nel 1981, nel dramma in costume \"Ragtime\" di Milo\u0161 Forman, concludendo degnamente una carriera che vanta oltre settanta film. Nel 1974 ricevette un riconoscimento alla carriera dall\"'American Film Institute\" e nel 1984 il suo amico Ronald Reagan lo decor\u00f2 con la \"Presidential Medal of Freedom\".\nLa sua salute peggior\u00f2 notevolmente dopo il 1979, e il suo ruolo in \"Ragtime\", come pure le sue successive partecipazioni televisive nel 1984, vennero realizzate in modo compatibile con la sua convalescenza. James Cagney mor\u00ec a Standfordville all'et\u00e0 di 86 anni di infarto, per complicazioni derivate dal diabete, e venne sepolto nel cimitero Gate of Heaven a Hawthorne. Come tributo ai suoi molti talenti ed interessi, al rito della sepoltura parteciparono il pugile Floyd Patterson, il ballerino Mikhail Baryshnikov, l'attore Ralph Bellamy ed il regista Milo\u0161 Forman."}
{"id": "93636", "revid": "15756", "url": "https://it.wikipedia.org/wiki?curid=93636", "title": "Phase-locked loop", "text": "Il phase-locked loop, comunemente noto con la sigla PLL, \u00e8 un circuito ampiamente utilizzato nell'elettronica per le telecomunicazioni. Esso costituisce un sistema di controllo automatico che consente di generare un segnale periodico la cui fase \u00e8 in relazione fissa con quella di un segnale di riferimento. Il PLL \u00e8 inoltre un classico esempio di applicazione all'elettronica del controllo in retroazione. A causa dell'uso comune della sigla, in letteratura non esiste una traduzione italiana univoca del termine: \u00e8 difatti possibile trovare le forme \"anello ad aggancio di fase\", \"circuito ad aggancio di fase\", \"maglia ad aggancio di fase\", oppure \"anello agganciato in fase\" (\u00e8 forse quella che pi\u00f9 esplica il suo significato.)\nFinalit\u00e0.\nTale tipo di circuito si usa per diversi scopi quali:\nSchema di base.\nUn PLL tipico \u00e8 composto generalmente da quattro moduli (visibili in figura):\nQuest'ultimo modulo \u00e8 presente solo quando si usa il PLL come \"moltiplicatore di frequenza\", cio\u00e8 quando si vuole ottenere un segnale a una frequenza multipla di quella di un segnale di riferimento.\nformula_1 rappresenta la frequenza del segnale di ingresso, formula_2 la frequenza del segnale di uscita e formula_3 la tensione in ingresso al VCO, che nel caso di utilizzo del PLL come demodulatore \u00e8 l'uscita che viene effettivamente considerata.\nAnalogia.\n\u00c8 possibile paragonare il funzionamento del PLL all'accordatura di uno strumento musicale a corda usando un diapason, che produce una frequenza di riferimento. La tensione della corda viene regolata fino a che non si sentono pi\u00f9 battimenti: ci\u00f2 infatti significa che la corda e il diapason vibrano alla medesima frequenza.\nNel caso del PLL, ci\u00f2 si ottiene aggiustando la tensione elettrica in ingresso al VCO, che controlla la frequenza generata in uscita, fino a quando quest'ultima coincide con la frequenza del segnale d'ingresso.\nStoria.\nLe prime ricerche nel campo dei PLL risalgono al 1932. In quegli anni, un gruppo di ricercatori britannici cercava di sviluppare un'alternativa al ricevitore supereterodina di Edwin Howard Armstrong, con l'intento di ottenere un sistema che avesse bisogno di meno circuiti di sintonia. Nacque cos\u00ec il ricevitore omodina o a conversione diretta, molto pi\u00f9 semplice del supereterodina, in quanto composto solo da un oscillatore, un miscelatore o mixer e un amplificatore.\nIl segnale dell'oscillatore locale viene sintonizzato direttamente con la frequenza che si desidera ricevere e miscelato in un mixer a prodotto con il segnale d'ingresso. In questa maniera il segnale risultante include direttamente l'informazione modulata originale. Il problema principale di tali ricevitori \u00e8 il controllo preciso della frequenza dell'oscillatore locale, necessario per sintonizzare adeguatamente il segnale modulato. Si pens\u00f2 quindi di applicare all'oscillatore un segnale automatico di correzione, in maniera da mantenerlo alla fase e frequenza desiderata. Tale tecnica, gi\u00e0 conosciuta per i servocontrolli, fu descritta in un articolo del 1932 dallo scienziato francese Henri de Bellescize, nel giornale \"L'Onde \u00c9lectrique\".\nInizialmente il sistema omodina non ebbe molta fortuna, poich\u00e9 il costo necessario per la creazione di un PLL con questa tecnica non giustificava i vantaggi che essa portava. Per il buon funzionamento del ricevitore \u00e8 necessaria infatti una grandissima linearit\u00e0 e una certa insensibilit\u00e0 agli offset di corrente continua, due caratteristiche che in quel periodo non erano ancora ottenibili.\nUna prima diffusione su vasta scala dei PLL la si ebbe nei ricevitori analogici per la televisione, dove un circuito con funzionalit\u00e0 simili fu usato per oltre tre decenni. Nei sistemi che utilizzano il segnale televisivo standard il controllo degli \"sweep\" (deflessioni) orizzontali e verticali \u00e8 realizzato tramite due generatori a dente di sega. Assieme a tali segnali sono trasmessi anche degli impulsi di temporizzazione che ne permettono la sincronizzazione, che inizialmente veniva effettuata mediante una tecnica di injection locking, funzionante per\u00f2 solo in assenza di forte rumore. Dalla fine degli anni trenta, utilizzando l'equivalente di un PLL, gli impulsi di temporizzazione vengono agganciati in maniera molto pi\u00f9 efficiente anche in presenza di rumore di fondo.\nUn'ulteriore importante applicazione dei PLL si svilupp\u00f2 con l'introduzione della televisione a colori negli Stati Uniti tra la fine degli anni quaranta e l'inizio degli anni cinquanta. La Federal Communications Commission decret\u00f2 infatti che il nuovo segnale televisivo dovesse mantenere la compatibilit\u00e0 con i vecchi sistemi in bianco e nero, non allocando quindi una nuova banda per permettere la trasmissione dell'informazione cromatica a parte. Fu quindi necessario trasmettere tale informazione all'interno della banda del segnale gi\u00e0 esistente, tramite una sottoportante a circa . L'informazione cromatica \u00e8 per\u00f2 di tipo vettoriale, in quanto l'ampiezza del segnale rappresenta la saturazione mentre la tonalit\u00e0 viene ricavata dalla differenza di fase del segnale rispetto alla sottoportante a . Ci\u00f2 rende necessaria la presenza di un circuito che consenta una perfetta sincronizzazione con la fase di un segnale di riferimento, applicazione tipica per un PLL.\nUn'applicazione dei PLL simile alla precedente \u00e8 necessaria anche per la trasmissione radiofonica in stereofonia a modulazione di frequenza. Anche in questo caso ci fu l'esigenza di garantire la compatibilit\u00e0 con il sistema precedente, cio\u00e8 quello monofonico. L'informazione stereofonica, cio\u00e8 la differenza tra il canale sinistro e quello destro, viene quindi codificata con una sottoportante alla frequenza di , modulata con la tecnica DSB-SC. In questa maniera il ricevitore, generando una copia della sottoportante, pu\u00f2 ottenere i canali destro e sinistro semplicemente sommando e sottraendo il segnale monofonico (che \u00e8 la somma dei due canali) al segnale differenza. La ricostruzione del segnale differenza risulta molto semplificata se per la demodulazione viene usato un PLL.\nLa grande popolarit\u00e0 di questo circuito per\u00f2 nacque con lo sviluppo delle tecnologie integrate, che permettono di realizzare a bassi costi su un unico circuito integrato un intero PLL.\nDal 1969, quando la Signetics introdusse una linea di circuiti integrati monolitici che contenevano un PLL completo sul chip, gli impieghi applicativi si sono moltiplicati. Pochi anni pi\u00f9 tardi la RCA introdusse il \"CD4046 CMOS Micropower Phase-Locked Loop\", che divenne un popolarissimo circuito integrato. Molte delle tecnologie all'avanguardia degli ultimi anni, tra le quali la telefonia cellulare, le comunicazioni wireless, il GPS e la televisione satellitare e sul digitale terrestre non sarebbero possibili senza l'utilizzo intensivo dei PLL.\nFunzionamento di base.\nSi trascuri per il momento il divisore di frequenza, che come gi\u00e0 accennato viene usato solo quando il PLL \u00e8 usato per produrre un'oscillazione a frequenza multipla rispetto a quella di riferimento. Il segnale in ingresso e quello in uscita vengono confrontati tra loro dal comparatore di fase, che restituisce in uscita un segnale di \"errore\" relazionato con lo sfasamento dell'uscita rispetto all'ingresso. Se si desidera che le due oscillazioni siano accordate (cio\u00e8 alla stessa frequenza), \u00e8 sufficiente che tale errore sia costante nel tempo.\nQuesto segnale di \"errore\", opportunamente filtrato, raggiunge l'oscillatore controllato in tensione (VCO) che viene quindi forzato a produrre un'oscillazione a una frequenza maggiore o minore a seconda dell'entit\u00e0 del segnale in ingresso. L'uscita del VCO viene poi confrontata con il segnale di riferimento, essendo l'anello chiuso in retroazione negativa. A regime, il sistema tender\u00e0 a raggiungere uno stato in cui l'uscita del VCO e il segnale di riferimento hanno la stessa frequenza, ottenendo cos\u00ec la sintonizzazione del PLL. La velocit\u00e0 di risposta del circuito dipende dalle caratteristiche del filtro e del comparatore di fase e dalla sensibilit\u00e0 del VCO. Si noti che la presenza del filtro passa-basso \u00e8 indispensabile per controllare la dinamica del sistema in retroazione e per eliminare componenti spurie in uscita dal comparatore di fase.\nRiconsiderando ora il divisore, esso ricava un segnale sottomultiplo di quello generato dal VCO, ovvero con frequenza \"scalata\" di N, e lo riporta all'ingresso del comparatore di fase. A regime, la frequenza del segnale in uscita dal divisore (formula_4) e di quello in ingresso (formula_1) saranno uguali. Dato che formula_6, a regime si avr\u00e0:\nquindi l'uscita del VCO oscilla a una frequenza multipla di quella dell'ingresso.\nEsiste un'ulteriore versione del PLL, detta \"a pompa di carica\", che sostituisce il comparatore di fase con un comparatore di fase e frequenza (\"phase-frequency detector\", PFD), seguito in cascata da un circuito che ha il compito di trasformare l'errore di fase in un segnale di tensione in ingresso al VCO, chiamato \"charge pump\" (pompa di carica).\nApplicazioni.\nI PLL sono usati principalmente per ottenere una sincronizzazione costante nel tempo e per assorbire le eventuali variazioni nella frequenza del segnale di riferimento. Nel campo delle telecomunicazioni vengono utilizzati sia nei ricevitori coerenti, dove cio\u00e8 \u00e8 necessario ricostruire la portante del segnale ricevuto, sia in quelli incoerenti. Nelle modulazioni coerenti infatti l'informazione \u00e8 contenuta nella differenza di fase tra il segnale inviato e la portante, che quindi deve essere riestratta in fase di ricezione per ricavare il segnale utile. Del resto, anche in modulazioni tradizionalmente incoerenti, come la FM, l'ASK e la FSK pu\u00f2 rendersi necessario, principalmente per motivi di reiezione del rumore, l'utilizzo di una versione coerente. Nei sistemi analogici, grazie all'uso delle PLL si riesce in effetti ad aumentare il rapporto segnale rumore e a ridurre il rumore introdotto dai battimenti, mentre in quelli numerici diventa possibile ridurre notevolmente gli effetti legati agli errori di campionamento quali l'ISI.\nAnche nei trasmettitori radio i PLL sono molto usati specie come moltiplicatori di frequenza, cio\u00e8 per sintetizzare le alte frequenze necessarie alla generazione del segnale da immettere nel canale (come somma di portante e segnale in banda base) a partire da un riferimento molto preciso ma a frequenza piuttosto bassa (generalmente fornito da un oscillatore al quarzo).\nDemodulatore FM.\nSe si vuole usare il PLL come demodulatore coerente, non \u00e8 necessario utilizzare il divisore. Iniettando in ingresso un segnale modulato in frequenza, a regime anche l'uscita avr\u00e0 la medesima modulazione poich\u00e9 i due segnali sono agganciati in frequenza. Dato che l'ingresso del VCO \u00e8 proprio il segnale che indica al componente come deve variare la frequenza, esso non \u00e8 altro che il segnale modulante. \u00c8 sufficiente quindi portare in uscita il segnale di ingresso del VCO a regime per avere l'informazione demodulata.\nSintetizzatore di frequenza.\nSe si vuole usare un PLL come sintetizzatore di frequenza, \u00e8 invece necessaria la presenza di un divisore programmabile. Collegando in ingresso un oscillatore molto preciso, ad esempio al quarzo, in uscita si otterr\u00e0 un segnale a frequenza \"N\" volte pi\u00f9 alta rispetto all'ingresso ma con la medesima precisione (un oscillatore al quarzo pu\u00f2 mantenere la deriva della propria frequenza di risonanza entro un intervallo di poche parti per milione). Volendo variare la frequenza di oscillazione, \u00e8 sufficiente variare tramite un segnale di controllo il modulo del divisore di frequenza.\nTale applicazione \u00e8 molto utile in vari campi della trasmissione \"wireless\", dal GSM al CDMA, dove i PLL sono usati per la conversione in entrambi i sensi. La sfida \u00e8 riuscire a integrare sempre di pi\u00f9 i componenti del PLL su un unico \"chip\", in modo da ridurre il costo e la dimensione dei terminali cellulari. Tale tendenza si scontra con i requisiti imposti dagli standard, che rendono in alcuni casi necessaria la presenza di componenti discreti, e con l'impossibilit\u00e0 fisica di integrare alcune parti (tra tutte, il cristallo-quarzo).\nClock recovery.\nNel caso si usi una modulazione coerente nel sistema di comunicazione, come detto \u00e8 necessario ricostruire l'andamento temporale del clock per effettuare la demodulazione. Tale processo \u00e8 detto estrazione del clock o \"clock recovery\" e pu\u00f2 essere effettuato mediante un PLL.\nSempre in assenza del divisore, usando in ingresso il flusso di bit ricevuto, l'uscita del PLL a regime osciller\u00e0 in fase con il valore medio statistico del flusso di bit, che \u00e8 tipicamente una sequenza di 1 e 0 alternati. L'uscita del PLL non \u00e8 quindi altro che una replica del clock del segnale di partenza.\nCi\u00f2 permette di ricostruire la temporizzazione di un flusso di bit anche se esso non contiene informazioni sul clock.\nGenerazione e distribuzione del clock.\nPer ottenere un \"clock\" preciso a frequenza di centinaia di megahertz o addirittura di alcuni gigahertz \u00e8 necessario usare un PLL, che riesce ad agganciare il \"clock\" a un segnale di riferimento accurato ma a frequenze molto pi\u00f9 basse, dell'ordine delle decine di megahertz. I moduli di moltiplicazione del divisore in questo caso possono essere anche molto elevati, vicini alle centinaia o alle migliaia.\nPer ottenere una distribuzione del segnale pi\u00f9 precisa, il \"clock\" di riferimento \u00e8 quindi collegato a un PLL. L'uscita di questo pilota poi i circuiti driver che si occupano di distribuire il \"clock\" ai vari circuiti sequenziali. Una delle uscite del driver \u00e8 riportata all'ingresso del PLL in modo da controllare la precisione del segnale di \"clock\" distribuito nel circuito. Dal punto di vista della teoria dei sistemi si pu\u00f2 affermare che il PLL agisce come un filtro di Kalman.\nDeskewing.\nUn clock trasmesso in parallelo con il flusso di dati permette di avere un riferimento per il campionamento. Poich\u00e9 il segnale di temporizzazione viene amplificato prima di essere dato in ingresso ai flip-flop, sar\u00e0 presente un ritardo (dipendente dalla temperatura, dalla tensione) tra il fronte del clock e la finestra temporale in cui \u00e8 possibile ricevere i dati. Questo ritardo limita il massimo bitrate ottenibile nel protocollo. Per eliminare questo fenomeno, \u00e8 possibile includere un PLL nel ricevitore, in modo da agganciare il flusso di dati al \"clock\". I PLL usati in questo caso sono chiamati DLL, cio\u00e8 \"delay-locked loop\".\nSpettro disperso.\nTutti i sistemi elettronici emettono segnali indesiderati su frequenze radio e quindi sono potenziali sorgenti di interferenza verso altri sistemi che usano frequenze analoghe. Esiste un intero campo di studio, la compatibilit\u00e0 elettromagnetica, e svariate agenzie (tra cui la statunitense FCC e l'italiano CEI) che si occupano di questo problema. Le interferenze si manifestano generalmente sotto forma di picchi molto pronunciati alla frequenza di lavoro del dispositivo e a poche armoniche successive. Il PLL pu\u00f2 essere usata anche in questo campo, per ridurre le interferenze con ricevitori ad alto fattore di merito. Variando infatti la frequenza di lavoro di una piccola quantit\u00e0 (circa l'1%) lo spettro di frequenze in cui l'interferenza si sviluppa \u00e8 molto pi\u00f9 ampio, ma i picchi divengono meno pronunciati. Un singolo ricevitore radio quindi, che tipicamente ha una banda molto limitata, capta solo una piccola parte della potenza totale degli interferenti e ci\u00f2 riduce drasticamente il rumore. Tale tecnica \u00e8 detta \"spettro disperso\" (spread spectrum) ed \u00e8 alla base del funzionamento dei dispositivi che operano nella banda libera intorno ai 2.4\u00a0GHz, come le comunicazioni wireless.\nUlteriori applicazioni.\nTra le ulteriori applicazioni si citano:\nAnalisi dei vari blocchi.\nUn PLL \u00e8 un sistema composto per la gran parte da circuiti intrinsecamente non lineari, come il VCO, il comparatore di fase e il divisore di frequenza. Per poterne creare un modello matematico di facile manipolazione \u00e8 quindi necessario linearizzare tali componenti in un punto di riposo e studiarne un modello alle variazioni. Per fare ci\u00f2, risulta conveniente utilizzare come variabili di ingresso e uscita rispettivamente la fase del segnale di riferimento formula_8 e quella del segnale di uscita del VCO formula_9. Si studier\u00e0 quindi il comportamento dei vari blocchi considerando le variazioni di fase dei segnali rispetto a dei valori di riferimento.\nEssendo inoltre il PLL un sistema in retroazione, le tecniche pi\u00f9 adatte a descriverlo sono quelle dei controlli automatici, in quanto permettono di combinare il funzionamento dei vari componenti in un modello unico. Per fare ci\u00f2, \u00e8 necessario applicare alle relazioni matematiche trovate la trasformata di Laplace.\nComparatore di fase.\nIl primo blocco del PLL \u00e8 un comparatore di fase o \"phase detector\" (PD), cio\u00e8 un circuito in grado di fornire un'uscita non nulla se i due segnali che ha in ingresso sono sfasati, ossia genera un'uscita che \u00e8 una funzione dell'errore di fase. Il comparatore di fase pu\u00f2 essere realizzato in vari modi, con implementazioni sia di tipo analogico che di tipo digitale.\nImplementazione analogica.\nIn versione analogica, un comparatore di fase non \u00e8 altro che un miscelatore, ossia un circuito che produce in uscita un segnale pari al prodotto dei due ingressi. Si immagini di avere due ingressi del tipo formula_10 e formula_11 dove formula_12 \u00e8 un termine di differenza di fase tra i due segnali. L'uscita formula_13 di un miscelatore con guadagno di conversione formula_14 sar\u00e0 quindi:\ncio\u00e8 la somma di due sinusoidi a pulsazioni pari alla somma e alla differenza delle pulsazioni dei segnali di ingresso. Per mantenere solo la sinusoide con la pulsazione differenza, il comparatore di fase \u00e8 sempre seguito da un filtro passa-basso che elimina la sinusoide con pulsazione pari alla somma delle pulsazioni.\nSi consideri ora il caso di formula_16. L'uscita del comparatore di fase diventa:\ncio\u00e8 la tensione d'uscita \u00e8 uguale alla somma di una componente alternata, oscillante ad una frequenza doppia rispetto ai segnali di ingresso, e di una componente continua, la quale \u00e8 funzione dello sfasamento tra i segnali\nTale relazione pu\u00f2 essere linearizzata in un punto di riposo stabile, ad esempio formula_19. Cos\u00ec facendo si ottiene la caratteristica del comparatore di fase:\ndove formula_21 \u00e8 lo scostamento della differenza di fase dal valore di riposo pari a formula_22. Tale segnale viene poi mandato al VCO che verr\u00e0 quindi forzato ad aumentare o diminuire la frequenza di oscillazione.\nSi pu\u00f2 dimostrare che se formula_23 l'uscita del comparatore di fase seguita dal filtro \u00e8 in media nulla su intervallo di tempo dell'ordine dell'inverso della banda del filtro. Tale segnale contiene per\u00f2 delle componenti armoniche a una pulsazione formula_24. Se tale pulsazione \u00e8 minore della banda del filtro, dopo un certo tempo il VCO riesce comunque ad agganciare il segnale di ingresso.\nSono possibili diverse implementazioni per questo mixer. Tra queste, le pi\u00f9 frequenti sono la cosiddetta cella di Gilbert (detta anche moltiplicatore a quattro quadranti) oppure un mixer a ponte di diodi doppiamente bilanciato (vedi figura).\nLa presenza della componente a pulsazione formula_25 (chiamata \"frequenza immagine\") crea problemi in quanto non pu\u00f2 mai essere completamente cancellata dal filtro. La presenza di questa componente spuria modula il VCO, che quindi non oscilla pi\u00f9 a una frequenza molto precisa. Ci\u00f2 causa un segnale di uscita spettralmente non puro, per via della presenza di due \"code\" spettrali ai lati della riga alla pulsazione voluta. Questo \u00e8 un effetto indesiderato, perch\u00e9 non permette pi\u00f9 di usare il PLL come riferimento preciso di oscillazione.\nImplementazione digitale.\nTra i circuiti digitali pi\u00f9 usati come comparatore di fase va citata la porta logica di tipo \"OR esclusivo\" (XOR) che presenta una tabella di verit\u00e0 adatta per evidenziare le differenze:\nSi vede infatti che quando i due segnali di ingresso hanno fasi opposte l'uscita \u00e8 alta, mentre quando la fase \u00e8 la stessa l'uscita \u00e8 bassa. Complessivamente, considerando due segnali in ingresso con la stessa frequenza ma con fase diversa, l'uscita del comparatore sar\u00e0 un treno di impulsi a frequenza doppia di quella delle onde in ingresso. Il \"duty cycle\" degli impulsi sar\u00e0 proporzionale allo sfasamento tra le due onde. Si pu\u00f2 quindi anche in questo caso scrivere:\ndove formula_27 \u00e8 una costante ottenibile dalla linearizzazione della caratteristica del comparatore e formula_21 \u00e8 come in precedenza lo scostamento della differenza di fase dal valore di riposo, in questo caso pari a formula_29 in un caso ideale. Questa approssimazione \u00e8 possibile solo considerando la presenza del filtro passa-basso, al quale arriva in ingresso il treno di impulsi, che viene convertito in una tensione lentamente variabile a causa della banda passante stretta del filtro.\nSi noti che per utilizzare la funzione \"OR esclusivo\" come comparatore di fase \u00e8 necessario usare una porta logica di tipo differenziale, assegnando al valore logico 0 una tensione di uscita negativa. Se si assegnasse infatti al valore logico 0 una tensione nulla il VCO riceverebbe in ingresso una tensione o crescente o costante. Non sarebbe quindi possibile abbassarne la frequenza generata e il PLL non riuscirebbe ad agganciare segnali di ingresso in ritardo di fase con quelli di uscita ma solo quelli in anticipo.\nAnche la funzione \"OR esclusivo\", come il mixer analogico, fornisce in uscita un valore medio nullo se le due onde hanno frequenze diverse e anche in questo caso il VCO riesce ad agganciare l'ingresso solo se formula_24 \u00e8 minore della banda passante del filtro.\nUn'implementazione digitale molto simile a quella con la funzione \"OR esclusivo\" si pu\u00f2 ottenere con un flip-flop di tipo JK sensibile al fronte. Un fronte sull'ingresso J porta l'uscita nello stato formula_31 mentre un fronte sull'ingresso K lo porta nello stato formula_32. Il vantaggio \u00e8 che il treno di impulsi ha una frequenza pari alla frequenza di ingresso e non pari al doppio come avviene nel caso della porta logica \"OR esclusivo\".\nOscillatore controllato in tensione.\nIl VCO all'interno del PLL \u00e8 tipicamente un oscillatore di tipo LC. Questi oscillatori sono composti da un parallelo di un induttore e di un condensatore, che vanno in risonanza a una certa frequenza pari a:\nAlla risonanza infatti il parallelo presenta un'impedenza infinita e c'\u00e8 uno scambio di energia tra l'induttanza e la capacit\u00e0, che teoricamente causa un'oscillazione periodica. A causa delle non-idealit\u00e0 dei componenti per\u00f2, questa oscillazione verrebbe smorzata dalla presenza di perdite, rappresentabili circuitalmente come una resistenza in serie all'induttanza. Risulta quindi necessario creare un blocco circuitale che presenti una resistenza negativa, in modo da compensare le perdite. Questo viene fatto tipicamente mediante bipoli di tipo non lineare, ad esempio con la connessione incrociata di due transistor.\nUn'importante caratteristica degli oscillatori \u00e8 il loro fattore di merito (o di qualit\u00e0) formula_34, cio\u00e8:\ndove formula_36 \u00e8 la frequenza di risonanza, formula_37 \u00e8 la resistenza serie che schematizza le perdite del parallelo LC e formula_38 \u00e8 la banda passante del circuito. Si vorrebbe un fattore di qualit\u00e0 molto elevato, poich\u00e9 significa avere meno rumore e banda passante pi\u00f9 stretta, ma con implementazioni integrate raramente si ottengono valori di formula_34 maggiori di 10.\nPer variare la frequenza di oscillazione, l'unica maniera \u00e8 variare il valore della capacit\u00e0, poich\u00e9 quello dell'induttanza \u00e8 praticamente impossibile da modificare. Al posto delle capacit\u00e0 fisse si utilizzano quindi dei varactor, cio\u00e8 dei diodi polarizzati in inversa, che sono caratterizzati da una capacit\u00e0 non lineare funzione della tensione inversa applicata. Variando quindi una tensione di controllo a uno dei capi del diodo \u00e8 possibile ottenere un oscillatore con frequenza variabile.\nIl VCO ha quindi una pulsazione di oscillazione di riposo (chiamata \"pulsazione di free-running\" formula_40) che viene variata a seconda della tensione formula_41 che viene data in ingresso al circuito. Considerando il segnale in uscita, esso sar\u00e0 quindi del tipo:\ndove formula_43 \u00e8 una costante ottenuta dalla linearizzazione della caratteristica del varactor. Si pu\u00f2 quindi affermare che, se si prende come ingresso la tensione e come uscita la fase, il VCO si comporta come un integratore. Sollecitandolo quindi con una rampa, esso produrr\u00e0 un'oscillazione a frequenza fissa determinata dalla velocit\u00e0 della rampa medesima.\nRiferimento di frequenza.\nUtilizzando il PLL come sintetizzatore di frequenza \u00e8 necessario porre in ingresso un segnale di riferimento con una frequenza molto ben controllata e stabile.\nTipicamente si sceglie di usare un oscillatore al quarzo. Il quarzo \u00e8 infatti un materiale piezoelettrico, cio\u00e8 in grado di trasformare oscillazioni meccaniche in oscillazioni elettriche e viceversa. Dal punto di vista elettrico, un quarzo \u00e8 equivalente alla rete elettrica visibile in figura, che ha un comportamento induttivo per un range di frequenze molto stretto. Sostituendo l'induttanza di un oscillatore di Colpitts con il quarzo, si ottiene cos\u00ec un oscillatore con una frequenza molto bene determinata, perch\u00e9 compresa nella fascia di frequenze in cui il quarzo ha un comportamento induttivo. Il quarzo \u00e8 inoltre caratterizzato da valori del fattore di qualit\u00e0 formula_34 molto elevati, quindi il segnale di uscita del oscillatore sar\u00e0 poco rumoroso. Il problema di tali oscillatori \u00e8 che il quarzo \u00e8 un componente discreto, che non pu\u00f2 essere integrato, e ci\u00f2 aumenta il costo e la complessit\u00e0 del progetto, bench\u00e9 il quarzo di per s\u00e9 abbia un costo abbastanza contenuto.\nUn altro tipo di oscillatori al quarzo sono i \"Surface acoustic wave\" (SAW), che sono pi\u00f9 costosi ma anche pi\u00f9 accurati degli oscillatori di tipo tradizionale. Essi si basano sulla trasduzione di onde acustiche, di tipo meccanico, in onde di tipo elettrico mediante l'impiego di un piezoelettrico.\nSe il PLL \u00e8 usato all'interno di un microprocessore, \u00e8 possibile usare come riferimento di frequenza un cosiddetto \"oscillatore ad anello\", cio\u00e8 una maglia con un numero dispari di invertitori logici. Tale circuito non ha un singolo stato stabile per le tensioni interne alla maglia, perci\u00f2 una transizione continua a propagarsi indefinitamente all'interno dell'anello. La frequenza pu\u00f2 essere controllata variando la tensione di alimentazione oppure il carico capacitivo di ogni stadio.\nDivisore di frequenza.\nCome detto in precedenza, se si vuole usare un PLL per produrre un segnale oscillante preciso ad alta frequenza a partire da uno a frequenza pi\u00f9 bassa \u00e8 necessario inserire tra l'uscita e l'ingresso un divisore di frequenza per formula_45, che non \u00e8 altro che una macchina a stati finiti che genera un solo fronte in uscita per ogni formula_45 fronti in ingresso. In questo modo, si ottiene a regime un segnale in uscita con una frequenza pari a formula_45 volte quella di ingresso.\nDivisore intero.\nIn molte applicazioni si desidera ottenere un segnale oscillante preciso ma a frequenza variabile, ad esempio per effettuare la sintonia di un ricevitore radio. Non potendo modificare il segnale di riferimento di ingresso (esso infatti deve essere il pi\u00f9 stabile possibile per avere una buona purezza spettrale) si usa un divisore programmabile, nel quale il valore formula_45 pu\u00f2 essere variato tramite un segnale di controllo fornito da un microcontrollore.\nI sintetizzatori di frequenza di questo tipo, che sono detti \"a N intero\" poich\u00e9 consentono solo la divisione per un numero intero, permettono una variazione di frequenza minima pari alla frequenza del segnale di riferimento.\nAlcuni PLL includono un divisore anche tra il segnale di riferimento e l'ingresso di riferimento del comparatore di fase. Se tale divisore ha modulo formula_49, a regime varr\u00e0 la relazione:\nIn questa maniera, fissato il segnale di riferimento, \u00e8 comunque possibile ottenere variazioni minime di frequenza pi\u00f9 basse, pari a formula_51. Il problema di questo modo di procedere \u00e8 che se si vuole variare di poco la frequenza di un segnale molto veloce (ad esempio variare di poche decine o centinaia di kilohertz un segnale a un gigahertz) il divisore che collega l'uscita all'ingresso deve avere formula_52. Ci\u00f2 rende il divisore praticamente impossibile da realizzare e inoltre crea molti problemi di purezza spettrale, in quanto un valore elevato di formula_45 aumenta il rumore sul segnale di uscita.\nDivisore frazionario.\nPer risolvere tale problema, al posto dei divisori interi si usano i cosiddetti \"divisori frazionari\". Essi sono composti da un contatore per formula_49 e da un \"divisore a modulo duale\" (\"dual modulus\"), ossia da un circuito capace di dividere, in base ad un segnale esterno di controllo, per due distinti valori (ad esempio formula_55/formula_56, ma sono comuni anche divisori per formula_55/formula_58). Il contatore conta i fronti in uscita al divisore e al formula_59-esimo fronte manda un segnale al divisore facendolo dividere per formula_60. Al formula_49-esimo fronte, il divisore torna a dividere per formula_55. Il segnale che arriva al comparatore di fase sar\u00e0 quindi in media diviso per:\nquindi \u00e8 possibile mantenere fisso il valore formula_55, lasciandolo anche molto piccolo (ci\u00f2 permette di usare segnali di riferimento a frequenza pi\u00f9 alta), mentre il valore di formula_49 pu\u00f2 essere variato dal microcontrollore per ottenere la variazione di frequenza voluta.\nIl contatore per formula_49 \u00e8 solitamente detto \"swallow counter\".\nDa notare che di solito i PLL combinano i meccanismi di divisione intera e frazionaria. Nei dispositivi commerciali \u00e8 comune trovare un divisore intero (fatto da un contatore programmabile, per esempio 10 o 12 bit), pi\u00f9 un divisore frazionario composto da swallow counter e contatore a modulo duale.\nIl fatto che la divisione non venga eseguita in maniera precisa come nel caso del divisore intero ma solo come risultato di una media provoca la presenza di un rumore di quantizzazione aggiuntivo sul segnale all'uscita del divisore.\nModulatore delta-sigma.\nIl rumore di quantizzazione introdotto dal divisore frazionario pu\u00f2 essere anche molto significativo perch\u00e9 spesso si concentra in una banda vicina a quella del segnale utile. Per risolvere questo problema si utilizzano i cosiddetti modulatori formula_67. Diversamente dai divisori frazionari normali, in cui la sequenza di divisioni per formula_55 o formula_60 \u00e8 periodica, nei modulatori delta-sigma la sequenza, pur ottenendo in media lo stesso risultato, \u00e8 di tipo pseudo-casuale. Il vantaggio \u00e8 che in questo caso il rumore di quantizzazione viene spostato verso le alte frequenze e pu\u00f2 quindi essere agevolmente eliminato con un opportuno filtro.\nRappresentazione nel dominio di Laplace.\nFissati i vari componenti appena descritti, resta da scegliere il filtro che deve controllare la dinamica della retroazione. Modellando un PLL come un sistema dinamico lineare stazionario, il suo comportamento si pu\u00f2 descrivere come gi\u00e0 detto tramite una funzione di trasferimento, ovvero usando il rapporto tra la trasformata di Laplace del segnale in uscita e la trasformata di Laplace del segnale di ingresso. Si pu\u00f2 quindi scrivere:\nPer poter descrivere l'intero PLL \u00e8 quindi necessario trasformare secondo Laplace tutte le relazioni ingresso-uscita dei singoli componenti. Si ottiene quindi per il comparatore di fase:\nL'azione del comparatore di fase risulta quindi completamente di tipo proporzionale.\nPrendendo come ingresso la tensione e in uscita la fase, il VCO come detto funziona come un integratore. Si ottiene quindi:\nL'azione di controllo operata dal VCO \u00e8 quindi di tipo PI, cio\u00e8 proporzionale-integrativa.\nInfine, il divisore ha una caratteristica del tipo formula_73. Essendo la frequenza la derivata della fase, la relazione pu\u00f2 essere scritta equivalentemente come:\nApplicando le regole per il calcolo della funzione di trasferimento di un sistema in retroazione, si ottiene (omettendo per semplicit\u00e0 la dipendenza dalla variabile formula_75):\ndove formula_77 \u00e8 la trasformata di Laplace della fase in uscita dal VCO, mentre formula_78 \u00e8 la trasformata di Laplace della fase del segnale in ingresso (tipicamente quello di riferimento). Ponendo formula_79 si ottiene il caso di un PLL senza divisore di frequenza.\nPLL del primo ordine.\nA seconda della funzione di trasferimento del filtro passa basso si ottengono PLL con comportamenti diversi. I PLL pi\u00f9 semplici sono quelli in cui la funzione di trasferimento del filtro \u00e8 una costante formula_80 (cio\u00e8 il filtro in realt\u00e0 \u00e8 un amplificatore o un attenuatore a banda larga). Applicando la formula precedentemente citata per la funzione di trasferimento complessiva della PLL si ottiene:\nTali PLL sono detti \"PLL del primo ordine\" poich\u00e9 la funzione di trasferimento complessiva del sistema \u00e8 del prim'ordine (cio\u00e8 ha un solo polo). Il guadagno formula_14 e la banda passante formula_83 risultano essere:\nquindi c'\u00e8 una relazione di proporzionalit\u00e0 inversa tra il guadagno e la banda del sistema.\nErrore di fase a regime.\nSi ponga in ingresso al PLL una rampa di fase, cio\u00e8 una variazione istantanea di frequenza (funzione gradino) che pu\u00f2 essere rappresentata con una funzione di trasferimento:\nSi vuole calcolare la differenza di fase tra l'ingresso e l'uscita quando il PLL \u00e8 a regime. Nel dominio di Laplace essa vale:\nApplicando il teorema del valore finale, si ottiene:\ncio\u00e8 il PLL mantiene un errore a regime non nullo, tanto pi\u00f9 piccolo quanto pi\u00f9 grande \u00e8 il guadagno formula_14. Per ottenere un errore di fase nullo sarebbe quindi necessario un guadagno infinito, ovviamente impossibile da realizzare. Inoltre, formula_14 non pu\u00f2 essere aumentato a piacere, poich\u00e9 \u00e8 inversamente proporzionale alla banda. Se si vuole ridurre il rumore presente sul segnale d'ingresso alle alte frequenze \u00e8 infatti necessario avere un sistema a banda abbastanza stretta, e quindi un guadagno limitato.\nPLL del secondo ordine.\nI \"PLL del secondo ordine\" sono caratterizzati da una funzione di trasferimento complessiva a due poli (in base alla definizione di sistema del secondo ordine). Per ottenere tale funzione di trasferimento \u00e8 necessario utilizzare un filtro passa-basso del primo ordine come il seguente:\ndove formula_91 \u00e8 la frequenza di taglio del filtro. Tale filtro pu\u00f2 essere ottenuto ad esempio con una semplice rete di tipo RC, con funzione di trasferimento:\ndove la frequenza di taglio \u00e8 pari a formula_93.\nIn tale maniera si ottiene per il PLL una funzione di trasferimento complessiva pari a:\ndove:\n\u00e8 il prodotto dei guadagni dei vari blocchi.\nSi trascuri il prefattore formula_45 che \u00e8 una sorta di \"guadagno di fase\" del PLL. Confrontando il risultato ottenuto con la forma classica di un sistema del secondo ordine (oscillatore smorzato), ossia:\ndove:\nsi ricava:\nSe si vuole un sistema che abbia una risposta veloce ma senza sovraelongazioni, \u00e8 necessario scegliere formula_101, pari allo \"smorzamento critico\". Ci\u00f2 conduce a:\ncio\u00e8 una relazione ben precisa tra il prodotto dei guadagni e la banda del filtro passa basso.\nErrore di fase a regime e tempo di assestamento.\n\u00c8 possibile ripetere anche in questo caso il procedimento eseguito per un PLL del primo ordine. Si ottiene:\ncio\u00e8 anche in questo caso il PLL mantiene un errore a regime non nullo, tanto pi\u00f9 piccolo quanto pi\u00f9 elevato \u00e8 il guadagno formula_14. Come per i PLL del primo ordine, risulta utile aumentare formula_14, tenendo conto della sua proporzionalit\u00e0 con la banda del filtro formula_91, che va mantenuta non troppo elevata in modo da filtrare in maniera efficiente l'uscita del comparatore di fase.\nPer quanto riguarda invece il tempo di assestamento formula_107 del PLL, cio\u00e8 il tempo necessario al sistema per andare a regime, sar\u00e0 circa:\nche significa che pi\u00f9 \u00e8 stretta la banda del filtro pi\u00f9 aumenta il tempo di assestamento. Per questo tipo di PLL \u00e8 quindi necessario operare un'ulteriore scelta di compromesso tra tempi di risposta veloci (che richiedono bande larghe) e un buon filtraggio del segnale del comparatore di fase (che richiede bande strette).\nFiltro con zero.\n\u00c8 possibile modificare il filtro passa basso per ottenere diverse funzioni di trasferimento sempre del secondo ordine. Con due resistenze e un condensatore si pu\u00f2 creare una rete con la relazione ingresso-uscita:\nQuesto filtro ha due costanti di tempo:\nSostituendo tale funzione di trasferimento in quella totale del PLL (trascurando il divisore di frequenza) si ottengono i seguenti valori per la frequenza naturale e per lo smorzamento:\nRispetto al PLL del secondo ordine \u00e8 possibile scegliere indipendentemente i valori per formula_98 e formula_99, dimensionando opportunamente le due resistenze e il condensatore. Si ricava infatti:\nIn base ai valori voluti di formula_98 e formula_99 e alle caratteristiche del comparatore di fase e del VCO \u00e8 quindi possibile ricavare formula_117 e formula_118, e da essi i valori dei passivi del filtro.\nI filtri reali utilizzati nei PLL possono essere anche molto pi\u00f9 complessi di questi, in modo da avere migliori prestazioni per quanto riguarda la riduzione del rumore di fase oppure di quello del segnale in ingresso.\nPLL a pompa di carica.\nEsiste un ulteriore tipo di PLL molto usato, detto \"PLL a pompa di carica\". Questo circuito al posto del comparatore di fase impiega un circuito digitale pi\u00f9 complesso, chiamato comparatore di fase e frequenza (\"phase and frequency detector\", PFD). Tale circuito, diversamente dai comparatori di fase classici, ha dei segnali d'uscita non nulli anche se le due frequenze in ingresso sono diverse. Il PFD ha due uscite, \"UP\" e \"DOWN\", che possono avere alternativamente un segnale alto. Tali uscite sono collegate a un circuito chiamato pompa di carica (\"charge pump\") che crea un segnale adatto a controllare il VCO. Il resto del circuito \u00e8 simile a un PLL tradizionale.\nI PLL a pompa di carica hanno svariati vantaggi rispetto ai PLL tradizionali. Come detto, l'uscita del PFD \u00e8 non nulla anche in presenza di segnali a frequenze diverse. In questa maniera non \u00e8 necessario mantenere la banda del filtro passa basso particolarmente alta per permettere al PLL di agganciare segnali con variazioni improvvise di frequenza. Avere una banda stretta \u00e8 infatti importante perch\u00e9 permette di ridurre il rumore del segnale di riferimento in uscita. La pompa di carica inoltre ha la funzione di ulteriore integratore del segnale (oltre al VCO), permettendo quindi di avere un errore a regime nullo nel caso di una rampa di fase (gradino di frequenza).\nComparatore di fase e frequenza e pompa di carica.\nIl comparatore di fase e frequenza \u00e8 una macchina a stati finiti progettata per confrontare le frequenze e le fasi dei due segnali in ingresso. Una delle pi\u00f9 semplici implementazioni del circuito \u00e8 quella che utilizza due flip-flop di tipo D, come si pu\u00f2 vedere nello schematico a destra. Nella figura sottostante si vede invece il diagramma degli stati, dove per formula_119 e formula_120 non si intendono i livelli ma i fronti positivi dei segnali ingresso, in quanto il PFD \u00e8 appunto sensibile al fronte. Le uscite UP e DOWN del PFD pilotano un circuito chiamato pompa di carica, di cui esistono essenzialmente due versioni:\nUn esempio di PLL a pompa di carica \u00e8 il CA4046 della RCA\nNel caso invece di due segnali non accordati in frequenza, il VCO riceve in ingresso delle rampe di durata sempre maggiore che lo forzano ad aumentare la frequenza. Tale aumento di frequenza riduce progressivamente la durata delle rampe (in quanto si riduce la differenza di frequenza) e si riesce cos\u00ec a raggiungere la condizione di equilibrio.\nDead band.\nUna caratteristica dei PLL a pompa di carica \u00e8 la cosiddetta \"dead band\" o \"dead zone\" (letteralmente \"banda morta\"). Si tratta di un intervallo di possibili differenze di fase tra i due segnali in ingresso al PFD che non producono una tensione di correzione all'ingresso del VCO, causando quindi un offset tra il segnale di riferimento del PLL e quello di uscita.\nLe pompe di carica di tipo \"bang-bang\" sono di pi\u00f9 semplice realizzazione, per\u00f2 hanno lo svantaggio di avere sempre una \"dead band\". Quando infatti le fasi del segnale di riferimento e di quello retroazionato sono abbastanza vicine, a causa di non-idealit\u00e0 dei componenti la pompa di carica attiva o nessuna o entrambe le correnti in uscita, con effetto complessivo nullo. Ci\u00f2 causa un significativo \"jitter\" sul segnale di uscita del PLL, perch\u00e9 anche a regime l'offset di fase oscilla tra i due valori estremi della \"dead band\" senza produrre alcuna correzione.\nPer quanto riguarda le pompe di carica di tipo proporzionale, alcune di queste hanno una \"dead band\" alcune no. \u00c8 possibile infatti in questo caso risolvere il problema della \"dead band\" tramite alcune tipologie di progetto che producono delle uscite UP e DOWN non nulle anche se la differenza di fase \u00e8 nulla. Queste uscite sono molto piccole e fanno in modo che la pompa di carica produca impulsi di corrente positivi e negativi uguali anche se il segnale di uscita \u00e8 agganciato con quello di riferimento, creando cos\u00ec una specie di equilibrio dinamico. Se gli ingressi sono invece leggermente sfasati, l'impulso UP o DOWN sar\u00e0 un po' pi\u00f9 intenso e la PLL pu\u00f2 correggere l'offset. Le PLL con questo tipo di sistema di controllo non hanno una dead band e, a parit\u00e0 di altri fattori, hanno un \"jitter\" pi\u00f9 basso, determinato dalle limitazioni degli altri componenti.\nModello matematico.\nL'uscita della pompa di carica di tipo \"bang-bang\" \u00e8 quindi un treno di impulsi di corrente che caricano il condensatore. \u00c8 possibile ricavare un modello matematico di prima approssimazione per il PFD e la \"charge pump\" considerando un tempo di osservazione molto maggiore del periodo dei segnali in ingresso. In questa maniera si pu\u00f2 affermare che la corrente che carica il condensatore \u00e8 proporzionale alla variabile formula_121, dove formula_122 e formula_123 sono le fasi dei due segnali in ingresso. Detta come in precedenza formula_124 questa differenza di fase, si pu\u00f2 scrivere nel dominio di Laplace:\ndove formula_126 \u00e8 l'uscita della pompa di carica, che si comporta quindi come un ulteriore integratore oltre al VCO. Si noti che tale relazione \u00e8 valida anche per una pompa di carica di tipo proporzionale, solo che in questo caso non \u00e8 necessario considerare un tempo di osservazione molto maggiore del periodo dei segnali.\nSe si vuole ottenere un PLL stabile, \u00e8 necessario porre in serie alla capacit\u00e0 una resistenza R, in quanto dalla teoria dei controlli automatici si sa che un doppio integratore in retroazione \u00e8 instabile. La funzione di trasferimento del PFD con la pompa di carica diventa quindi:\n\u00c8 possibile a questo punto applicare gli strumenti dei controlli automatici per dimensionare correttamente la corrente formula_128, la capacit\u00e0 formula_129 e la resistenza formula_37. Si ottiene la seguente funzione di trasferimento complessiva:\ncio\u00e8 sempre un sistema del secondo ordine con la pulsazione naturale e lo smorzamento pari a:\ne con uno zero in formula_133.\nSe viene usata una pompa di carica di tipo \"bang-bang\", questo tipo di PLL presenta un difetto. La serie della resistenza e della capacit\u00e0, essendo infatti alimentata dalla pompa di carica con impulsi di corrente, produce sull'ingresso del VCO dei gradini di tensione che possono creare una modulazione indesiderata del VCO. Per risolvere tale problema, spesso viene inserita un'ulteriore capacit\u00e0 in parallelo alla serie formula_134 che funge da filtro. La scelta del valore di capacit\u00e0 deve essere fatta con cura, per evitare di rendere il PLL instabile.\nTracking.\nIl problema del \"tracking\" consiste nel determinare quali sono le variazioni della frequenza di ingresso che il PLL riesce a seguire in uscita, cio\u00e8 qual \u00e8 la gamma di possibili segnali che il PLL riesce ad agganciare. Tali limitazioni sono dovute in parte alle non idealit\u00e0 e, in alcuni casi, alle caratteristiche intrinseche dei componenti usati per il circuito. Esistono due tipi diversi di tracking, statico e dinamico.\nTracking statico.\nIl \"tracking statico\" si riferisce alla capacit\u00e0 da parte del PLL di agganciarsi, entro un range di frequenze pi\u00f9 o meno ampio, al segnale di ingresso indipendentemente dalla velocit\u00e0 con cui la frequenza di tale segnale viene variata. Tale propriet\u00e0 \u00e8 dovuta in parte alle non idealit\u00e0 del VCO e del comparatore di fase, in parte alle loro caratteristiche intrinseche.\nUna prima limitazione in particolare \u00e8 dovuta alla banda di sintonia (\"tuning range\") del VCO, cio\u00e8 alla differenza tra la massima e la minima frequenza alla quale esso pu\u00f2 oscillare. Ovviamente, il PLL non potr\u00e0 oscillare a frequenze non comprese nella banda di sintonia del VCO.\nUn ulteriore problema \u00e8 l'impossibilit\u00e0 da parte del comparatore di generare output di valore arbitrario, in quanto la caratteristica dei comparatori di fase \u00e8 tipicamente non-lineare e per ingressi troppo elevati tende a saturare. A causa di ci\u00f2, se la massima uscita del comparatore di fase non consente al VCO di raggiungere il suo picco di frequenza, il PLL avr\u00e0 una banda di sintonia effettiva inferiore a quella dell'oscillatore controllato.\nPer risolvere il secondo di questi problemi (il primo \u00e8 irrisolvibile, in quanto dipende dalle caratteristiche intrinseche del VCO) \u00e8 possibile inserire un integratore a valle del comparatore di fase, in modo che l'ingresso al VCO non sia pi\u00f9 limitato, dato che l'integrale nel tempo di una quantit\u00e0 limitata pu\u00f2 essere illimitato. Tale soluzione viene adottata ad esempio nei PLL a pompa di carica.\nTracking dinamico.\n\"Tracking dinamico\" significa che il PLL non riesce ad agganciare un segnale solo nel caso di variazioni dell'ingresso eccessivamente rapide (come ad esempio un gradino di frequenza).\nTale fenomeno \u00e8 dovuto al fatto che i comparatori di fase danno uscita nulla in media se i due segnali al loro ingresso hanno frequenze diverse (formula_23). L'uscita del comparatore conterr\u00e0 comunque delle componenti armoniche alla frequenza formula_136. Se tale frequenza ricade nella banda passante del filtro (formula_91) allora tale componente armonica raggiunger\u00e0 il VCO, che dopo un certo tempo aggancer\u00e0 il segnale di ingresso. Se invece formula_138, il segnale di errore non raggiunger\u00e0 mai il VCO, che non potr\u00e0 agganciare l'ingresso. formula_91 indica quindi la massima variazione di frequenza istantanea che il PLL pu\u00f2 agganciare.\nPer risolvere questo problema, \u00e8 necessario usare un comparatore di fase e frequenza che dia segnale non nullo anche se le frequenze di ingresso sono diverse. Tale soluzione \u00e8 adottata nei PLL a pompa di carica, che non risentono infatti del tracking dinamico.\nRumore e jitter.\nUn fattore di merito importante per i PLL \u00e8 la purezza spettrale, cio\u00e8 il fatto di avere in uscita una riga spettrale molto precisa alla frequenza di lavoro e contributi trascurabili alle altre frequenze. In realt\u00e0, a causa del rumore di fase, la riga spettrale in uscita di un PLL non \u00e8 precisa ma presenta componenti spurie. Tale fenomeno, nel dominio del tempo, causa degli sfasamenti casuali dell'onda rispetto all'uscita ideale in assenza di componenti spurie (\"jitter\"). Alcune tecnologie sono in grado di ridurre questo fenomeno. Ad esempio i migliori PLL implementati con circuiti digitali sono quelli realizzati in tecnologia ECL, che per\u00f2 consumano molta potenza. Altre tecnologie a consumi pi\u00f9 ridotti, come TTL o CMOS, danno invece risultati peggiori.\nUn'altra importante propriet\u00e0 dei PLL \u00e8, come gi\u00e0 detto, che la differenza di fase tra il segnale di ingresso e quello di uscita sia vicina allo zero. La differenza media nel tempo tra le fasi tra i due segnali del PLL a regime \u00e8 detta \"offset statico di fase\" o \"errore di fase a regime\". La varianza tra le due fasi \u00e8 invece detta \"tracking jitter\".\nUn ultimo importante fattore di merito \u00e8 la cosiddetta \"reiezione del rumore di alimentazione e di substrato\". Si vuole infatti che la fase e la frequenza del segnale di uscita del PLL non risentano dei rapidi impulsi di tensione che si vengono a creare sulle linee di alimentazione n\u00e9 del rumore della tensione del substrato su cui il PLL \u00e8 fabbricato.\nPer migliorare le caratteristiche di rumore, come detto in precedenza, \u00e8 fondamentale una progettazione molto accurata dei singoli componenti e in particolare del filtro. Un ulteriore accorgimento possibile \u00e8 quello di usare un oscillatore injection locked in cascata al VCO.\nModello matematico per il rumore di fase.\n\u00c8 possibile applicare le tecniche dei controlli automatici anche per studiare come si trasferisce sul segnale di uscita il rumore di fase dovuto al VCO oppure al riferimento di frequenza in ingresso. Si noti che il rumore di fase non \u00e8 un rumore di tipo additivo sulla tensione ma si manifesta come una componente aleatoria di fase in eccesso formula_140.\nRumore di fase dell'ingresso.\nSi immagini di avere un VCO non rumoroso ma di avere il riferimento di frequenza affetto da componenti spurie, modellabili come rumore di fase. In questo caso il segnale di ingresso potr\u00e0 essere descritto come:\ndove formula_142 \u00e8 la componente di rumore di fase dovuta al riferimento di frequenza. Si vuole ora valutare il segnale di uscita (in presenza di un divisore di frequenza di modulo formula_45):\ne in particolare il rapporto tra le due quantit\u00e0 formula_145 e formula_142, cio\u00e8 come il rumore di fase in ingresso viene riportato in uscita. \u00c8 possibile quindi trasformare le due grandezze con la trasformata di Laplace, ottenendo formula_147 e formula_148. La funzione di trasferimento del rumore di fase dal riferimento all'uscita sar\u00e0 quindi uguale a quella calcolata in precedenza per i segnali utili del PLL, cio\u00e8:\nNel caso di un sistema con una funzione di trasferimento come quella del PLL a pompa di carica precedentemente descritta si ricava:\ncon formula_99 e formula_98 uguali a quelli precedentemente calcolati. Si noti quindi come il rumore di fase del riferimento sia amplificato con un guadagno pari a formula_45 in una banda circa pari a formula_98 mentre al di sopra venga attenuato. Questo dimostra come l'uso di divisori con moduli molto elevati sia peggiorativo per le specifiche di rumore.\nRumore di fase del VCO.\nAnalogamente a quanto fatto precedentemente si pu\u00f2 considerare un riferimento di frequenza non rumoroso e un VCO che produce in uscita una componente spuria formula_155 (si trascuri in questo caso il divisore di frequenza):\nLa fase di questo segnale \u00e8 composta da due contributi. Il primo \u00e8 formula_157 che \u00e8 quello che ci si aspetta nel caso ideale, che \u00e8 gi\u00e0 presente nel modello lineare tempo invariante del PLL precedentemente calcolato. L'altro contributo, formula_155, \u00e8 una \"fase in eccesso\", che quindi pu\u00f2 essere modellata tramite un ingresso di rumore che si va a sommare all'uscita di un VCO non rumoroso. \u00c8 possibile ora calcolare la funzione di trasferimento tra questo ingresso e l'uscita:\nSempre nel caso del PLL a pompa di carica si ottiene:\ncio\u00e8 il PLL riduce il rumore di fase del VCO fino a una banda all'incirca pari a formula_98, mentre al di sopra viene riportato in uscita senza correzioni. Ci\u00f2 dimostra l'importanza di mantenere pi\u00f9 elevata possibile tale banda, in quanto il VCO tipicamente ha componenti di rumore di fase non trascurabili, avendo un fattore di merito in genere non molto elevato. Tale esigenza si scontra con la necessit\u00e0 di effettuare un filtraggio dell'uscita del PD o del PFD, che spesso presenta componenti indesiderate, che quindi richiederebbe una pulsazione formula_98 piuttosto bassa.\nDirect Digital Synthesis.\n\u00c8 possibile progettare un circuito completamente digitale per la sintesi di frequenza, ottenendo un risultato simile a quello di un PLL. Questa tecnica \u00e8 detta \"Direct Digital Synthesis\" (DDS).\nI sintetizzatori di frequenza digitali utilizzano tre componenti di base: un accumulatore, una memoria a sola lettura (\"Read Only Memory\", ROM) e un convertitore digitale-analogico (\"Digital-to-Analog Converter\", DAC). L'accumulatore ha in ingresso un segnale di comando a una certa frequenza formula_163. A ogni periodo di tale segnale l'uscita \u03a6 dell'accumulatore viene incrementata, fino a che non raggiunge la saturazione (\"buffer overflow\"). L'andamento di \u03a6 quindi \u00e8 lineare a tratti, generando una forma d'onda simile a un dente di sega che controlla l'indirizzo di memoria della ROM, che contiene una tabella di corrispondenza nella quale ogni cella di memoria contiene un valore numerico di ampiezza di una sinusoide. Tali valori vengono mandati al convertitore digitale-analogico che crea cos\u00ec in uscita un segnale analogico di ampiezza corrispondente. Si noti come anche in questo caso per variare la frequenza del segnale in uscita sia sufficiente modificare il segnale di ingresso.\nQuesta tecnica, bench\u00e9 sia di semplice progettazione e permetta di variare la frequenza molto velocemente, presenta problemi maggiori rispetto a un PLL per quanto riguarda il rumore di fase, a causa dell'errore di quantizzazione dovuto all'assenza di un oscillatore vero e proprio. Per questo motivo i circuiti DDS non sono adatti per l'impiego come sintetizzatori ad alta frequenza.\nSpesso viene quindi usata una tecnica mista DDS-PLL. Il circuito DDS si usa per creare un segnale sinusoidale a frequenza non molto elevata, ma in grado di seguire variazioni dell'ingresso molto rapide. L'uscita del DDS viene poi miscelata con un segnale ad alta frequenza proveniente da un PLL, ottenendo un segnale a una frequenza pari alla somma di quelle dei due segnali. In questo modo si ottiene una soluzione intermedia tra un PLL puro, a risposta pi\u00f9 lenta ma spettralmente pi\u00f9 precisa, e un circuito DDS puro, pi\u00f9 responsivo ma con un rumore di fase pi\u00f9 elevato."}
{"id": "93639", "revid": "104485", "url": "https://it.wikipedia.org/wiki?curid=93639", "title": "Handicap (disambigua)", "text": "Handicap (termine in lingua inglese traducibile con \"svantaggio\", o anche \"menomazione\", \"impedimento\"), \u00e8 impiegato in diversi ambiti."}
{"id": "93646", "revid": "91533", "url": "https://it.wikipedia.org/wiki?curid=93646", "title": "Techno", "text": "La techno \u00e8 un genere musicale nato a Detroit, negli Stati Uniti d'America, negli anni ottanta e appartenente alla electronic dance music.\nStoria.\nProto-techno.\nIl termine \"proto-techno\" identifica tutti gli artisti che hanno anticipato il genere techno. Fra i primi di essi si possono segnalare i musicisti krautrock fra cui i Kraftwerk, che avrebbero fatto uso di ritmi metronomici motorik in lunghe composizioni come \"Autobahn\" (1974) e album come \"Trans-Europe Express\" (1977), i Cluster di \"Cluster\" (1971) e Manuel G\u00f6ttsching, il cui \"E2-E4\" (1984) viene considerato da molti un esempio di techno \"ante litteram\". Altri artisti che avrebbero precorso la techno includono pionieri elettronici come Mort Garson (\"Leave the Driving to Us\", 1968) e Laurie Spiegel (\"Drums\", 1975). La proto-techno identifica inoltre quegli artisti di Detroit che, negli anni ottanta, avrebbero pi\u00f9 direttamente posto le basi della musica techno. Fra di essi vi sono i Cybotron, la cui formula sonora sarebbe stata portata a definizione dal loro membro Juan Atkins, considerato uno dei \"padri\" della techno.\nTechno di Detroit.\nLe origini del nome sono da ricercarsi a Detroit e a Berlino, agli inizi degli anni ottanta. \"Techno\" \u00e8 l'abbreviazione di \"technologic\", in quanto trattasi di musica che fa dell'utilizzo di strumenti tecnologici una peculiarit\u00e0 principale.\nLa differenza sostanziale tra techno (abbreviazione di technologic) e house (da Warehouse, storico locale di Chicago) \u00e8 che mentre techno definisce un genere da ballo la cui eredit\u00e0 musicale va a ricercarsi nei Kraftwerk ed in altre realt\u00e0 musicali europee legate in qualche modo al rock, con la caratteristica dell'utilizzo di suono sintetico (generato da segnali e non vibrazioni acustiche), house definisce invece quella musica che nasce invece dal matrimonio tra drum machine e campionamenti di dischi gi\u00e0 incisi appartenenti alla scena disco. Questa differenza \u00e8 l'unica riscontrabile tra quelle che dividono il mondo di techno e house insieme a quella geografica, connotata dall'appartenenza alla scene musicale di Detroit (techno) e Chicago (house) a cavallo dei primi anni ottanta. \nAnni novanta.\nNegli anni novanta quando la musica elettronica da ballo arriva in Europa con il fenomeno londinese della acid house, quello della hardcore che contrariamente a quanto si crede nacque prima in Germania e si diffuse solo dopo nei Paesi Bassi, la progressive in Italia (anni 80/90), e quando dagli Stati Uniti cominciano ad arrivare produzioni da ballo molto pi\u00f9 morbide e di chiara matrice funk, il nome techno viene usato per definire, rispetto a quello di house, produzioni pi\u00f9 aggressive, in linea con la produzione di \"etichette\" come la belga Bonzai, che fa da padrone della scena per tutti i primi anni novanta.\nBisogner\u00e0 aspettare la fine degli anni novanta, quando le produzioni dance pi\u00f9 dure cominceranno ad essere chiamate tramite definizioni di sottocategoria (trance, hardstyle, hardcore, progressive) e solo allora techno ritorna la definizione usata per definire la musica elettronica da ballo totalmente indipendente dalle scene musicali black come il funk o la disco, esattamente come si definiva la scena madre della Detroit anni ottanta. Con i Prodigy, band inglese che si impone sul mercato globale come vera e propria band techno tra il 1994 ed il 1998, i critici musicali dell'ambito rock realizzano quanto forte sia il legame tra questa musica e la loro e cercano di appropriarsi intellettualmente della techno coniando, per esempio, il termine big beat, termine nel quale rientrano band quasi esclusivamente techno come i Prodigy, Chemical Brothers ed altre.\n Allo stesso modo, band di musica elettronica come i Prodigy, vengono fuori dalla scena techno in quanto star dei rave parties inglesi. Il legame tra la definizione di techno e il rave \u00e8 ormai indissolubile: alla fine degli anni 2000, pertanto, non si parla pi\u00f9 di musica techno in discoteca a meno che non vi sia un forte collegamento tra il dj e le origini del genere musicale, ad esempio Jeff Mills o altri dj che per storia e appartenenza musicale riprendono la scena della Detroit degli anni ottanta.\nI fondatori.\nMeritano spazio coloro che vengono considerati i fondatori della musica techno, ovvero Derrick May, Juan Atkins e Kevin Saunderson\nDei tre, Juan Atkins fu il primo ad entrare in contatto con la musica, con il gruppo Cybotron.\nIl primo brano dei Cybotron, \"Alleys of Your Mind\" usc\u00ec nel 1981, si tratta di una traccia con impostazione electro influenzata dal synth-pop europeo.\nJuan Atkins e Rick Davis (l'altro componente dei Cybotron) erano infatuati dalle teorie del sociologo, futurologo, Alvin Toffler, in particolare nelle teorie del Toffler, esposte nel libro: \"La terza ondata\". Il duo dei Cybotron erano affascinati dalle dichiarazioni del Toffler laddove sosteneva che il futuro sarebbe appartenuto ai \"tecno-rinnegati della societ\u00e0\": ribelli capaci di asservire la societ\u00e0 ai propri scopi.\nQueste tematiche sono riprese nel primo Album dei Cybotron: \"Enter\" del 1983, in cui sono inclusi i brani: \"Clear\", \"Cosmic Cars\". Subito dopo l'uscita dell'Album, il gruppo fa uscire un 12' pollici dal titolo evocativo, \"Techno city\" (1984).\nRick Davis decide di far entrare nei Cybotron un chitarrista tale John Howesley che Davis (grande amante di Jimi Hendrix) ribattezz\u00f2 John 5 (Rick Davis si faceva chiamare \"3070\" e Juan Atkins \"One\"), per una svolta rock della band. A questo punto, Juan Atkins, affascinato dalle strumentazioni elettroniche se ne and\u00f2 e fond\u00f2 la sua band personale ribattezzata da lui stesso: Model 500 (un adeguato appellativo non \"etnico\") e la sua etichetta discografica a sua volta ribattezzata: \"Metroplex\", con la quale registr\u00f2 il brano che segn\u00f2 la nascita della techno: \"No UFO's\" (1985).\nJuan Atkins, conosce Derrick May e Kevin Saunderson i quali solidarizzano per le comuni preferenze musicali. Questo \"bizzarro\" trio di afroamericani che vivevano in un sobborgo di Detroit (Belleville), amavano il suono europeo: dal synth-pop inglese dei Visage, Gary Numan, Human League ai teutonici Kraftwerk fino a gruppi italiani italo disco come Capricorn e Klein &amp; M.B.O.\nSu queste basi, il trio si divise in vari pseudonimi ed attivit\u00e0 imprenditoriali:\nDerrick May fond\u00f2 la Transmat Records con la quale incise sotto pseudonimo di Rhythim Is Rhythim \"Nude Photo\" e la celebre \"Strings of Life\"; Kevin Saunderson fond\u00f2 la KMS Records e realizz\u00f2 vari lavori con vari pseudonimi da Kreem a Reese &amp; Santonio fino al progetto Inner City che rese famosa a livello mondiale la techno di Detroit con il brano \"Big fun\" (1988).\nLa definizione di musica Techno venne ufficializzata nel 1988 dalla Virgin Records che decise d'interessarsi della musica house di Detroit, infatti fino ad allora, i brani della scena di Detroit erano catalogati \"house\". La prima stesura dell'album raccolta che poi divenne, \"Techno - The New Dance Sound of Detroit\", era in un primo momento \"The House Sound of Detroit\", ma Juan Atkins propose il titolo definitivo con l'appellativo \"techno\".\nI media cominciarono ad interessarsi alla scena musicale techno di Detroit e in una intervista a Derrick May, egli propose la definizione di techno in una battuta: \"Questa musica \u00e8 come Detroit, uno sbaglio completo. \u00c8 come George Clinton ed i Kraftwerk bloccati in un ascensore\". Rilanci\u00f2 Juan Atkins con la dichiarazione: \"Voglio che la mia musica suoni come due computer intercomunicanti, non voglio che sembri una band reale. Deve suonare come se l'avesse fatta un tecnico. Ecco cosa sono io: un tecnico con sentimenti umani\".\nStruttura.\nUn brano techno \u00e8 strutturato in maniera semplice: si tratta solitamente della sovrapposizione progressiva di loop della lunghezza di 1/2, 1, o 2 o pi\u00f9 battute, generalmente seguendo numeri pari. Il numero delle battute che costituiscono il loop aumenta a seconda della complessit\u00e0 del brano ricercata dal compositore. \u00c8 fondamentale la sezione percussiva: un suono basso sintetico che emula la grancassa di batteria tiene generalmente i tempi forti, suoni invece posti sulle frequenze medio-acute tengono i tempi deboli. Bisogna tuttavia stabilire di quale techno si sta parlando poich\u00e9 se si considerano i primi brani catalogati con tale nome si tratta spesso di brani elettronici sintetici di diverse fattezze strutturali, spesso anche senza base percussiva.\nSottogeneri.\nDetroit techno.\nLa Detroit techno, madre della techno come oggi la conosciamo, \u00e8 un genere lontano dal mainstream, e proprio questo ha fatto s\u00ec che si preservasse intatta. Si riconoscono dunque anche nei brani pi\u00f9 recenti elementi quali suoni percussivi di Roland TR-909, accordi minori - settime con forti riverberi.\nAlla fine degli anni ottanta a Detroit ci sono due locali come punto di riferimento della scena elettronica: il \"Music Institute\" e lo \"Shelter\". In quest'ultimo confluiscono dj ed artisti dai nomi come John Acquaviva, Kenny Larkin, Dan Bell ed il Canadese Richie Hawtin che insieme daranno vita all'etichetta discografica \"+ 8\". Nel Music Institute vedranno muoversi i primi passi i componenti della futura etichetta e collettivo musicale: \"Underground Resistance\".\nLa prima ondata della Detroit techno era influenzata dall'electro, dal synth-pop, mentre la seconda ondata si sentiva pi\u00f9 vicina ai suoni industrial, della Electronic Body Music (o EBM) e di gruppi quali: Meat Beat Manifesto, Nitzer Ebb e Front 242. Su queste basi ed influenze musicali scaturivano suoni pi\u00f9 aspri e duri ed inoltre, il collettivo \"Underground Resistance\" si presentava con fogge paramilitari prese a prestito dall'immagine dei \"Public Enemy\" e dai \"Front 242\" conditi con slogan insurrezionali. Con i loro primi dischi e con brani come \"Predator\", \"Elimination\" (su Sonic EP, 1990) e soprattutto con \"Riot\" prende forma un suono in sintonia con l'Euro-Hardcore europeo. Questa alleanza viene sancita con la pubblicazione della raccolta Album: \"Revolution for Change\" (1992) dove sono inclusi tutti i loro classici del primo periodo.\nIl collettivo musicale Underground Resistance (o UR) aveva l'asse portante in: \"Mad\" Mike Banks, Jeff Mills e Robert Hood. Nel 1992 sia Jeff Mills che Robert Hood abbandonano l'avventura Underground Resistance per intraprendere una fortunata carriera musicale solista, lasciando UR al solo Mad Mike Banks.\nHood, prima di pubblicare un disco dopo la sua dipartita dagli UR aspett\u00f2 un anno, con \"Waveform Transmission Vol. 2\" sotto lo pseudonimo di The Vision, poi seguito nel 1994 dal doppio album \"Internal Empire\" ed infine a breve distanza da \"Minimal Nation\", questi ultimi firmati a nome dello stesso Robert Hood. Questi lavori divennero punto di riferimento per il successivo movimento musicale elettronico della \"minimal techno\".\nMad Mike Banks, continu\u00f2 le produzioni UR, con una marcata influenza derivata da letture fantascientifiche, ricerca di altri mondi, riscoperta delle radici.\nSul primo versante rientrano i lavori dei fantomatici Drexciya e della saga Red Planet. I Drexciyani sarebbero dei soldati anfibi che lottano per la liberazione del popolo afroamericano, il tutto condito da musiche electro alla luce della techno pi\u00f9 cerebrale. I Drexciya da Gerald Donald (poi nei Dopplereffekt), e dal fantomatico James Stinson collaborano anche nel gruppo The Martian, il gruppo di Will Thomas che con la saga Red Planet riporta all'ordine del giorno il suono Cosmic Jazz della Sun Ra Orchestra con le lenti Techno: ne scaturisce una sorta di blues interstellare.\nAncora pi\u00f9 marcatamente jazz \u00e8 il progetto Galaxy 2 Galaxy con il quale Mike Banks mette a frutto le sperimentazioni di techno jazz dell'EP \"Nation to Nation\" (1991) e riesce a produrre due brani che lo fanno entrare nella storia e cio\u00e8 \"Hi-tech Jazz\" e \"Journey of the Dragons\". Il maggiore successo di UR arriver\u00e0 nel 1999 con il gruppo di DJ Rolando, i The Aztec Mystic. I quali realizzarono con il brano \"Jaguar\" il maggior successo commerciale dell'UR.\nA Detroit agli albori della seconda ondata esistevano due collettivi musicali: Underground Resistance e Plus 8. La Plus 8 era in gran parte formata da canadesi (John Acquaviva e Dan Bell) momentaneamente trasferiti a Detroit per l'effervescenza musicale della citt\u00e0 dei motori, ma continu\u00f2 la sua epopea techno nell'Ontario in Canada. L'unico membro di Detroit della Plus 8 era Kenny Larkin, il quale sganciatosi dalla Plus 8, realizz\u00f2 l'album storico su Warp Records \"Azimuth\" (1994), seguito poi da \"Metaphor\" (1995), due album di rara bellezza.\nSi ricordano per finire gli Octave One e Carl Craig, il quale a suo nome e con vari pseudonimi divenne il portavoce e l'innovatore della Detroit techno, dirottando la musica techno verso atmosfere pi\u00f9 cerebrali ed in taluni casi ai confini con il Jazz. Si ricorda di Craig i progetti musicali Innerzone Orchestra e Paperclip People.\nChicago techno.\nLa citt\u00e0 statunitense Chicago \u00e8 stata la culla, oltre che della musica house, anche di un tipo di techno particolare, caratterizzato dalla elevata velocit\u00e0 e da una ritmica particolarmente \"dritta\" anche denominata stomping techno.\nHardgroove.\nUn genere di techno caratterizzata dall'uso esteso di loop percussivi, spesso con richiami tribali-latin. La stesura \u00e8 caratterizzata dall'alternarsi di pause (senza cassa, spesso) e riprese. Il suono \u00e8 denso, e la relativa continuit\u00e0 delle tracce fa s\u00ec che alcuni dj possano mixare anche tre o pi\u00f9 dischi contemporaneamente.\nHard techno o Schranz.\nTechno di origine tedesca, molto veloce (dai 145 ai 170 BPM), in parte simile all'hardgroove, ma con suoni pi\u00f9 distorti, l'attuale scena pi\u00f9 underground ha contaminazioni industrial. Inizialmente presente solo nei paesi del nord-est Europa e nella stessa Germania, con il passare degli anni cresce anche in Paesi come Spagna, Belgio, Francia e Italia, anche se raramente viene proposta nei club italiani.\nL'Hardtechno ha posto le basi per la Tekno, musica principalmente suonata nei Rave. La principale differenza fra i due generi sono i suoni pi\u00f9 minimali, cupi e una maggiore velocit\u00e0 (da 170 a 200 BPM).\nAcid.\nUno stile di EDM proprio della scena underground, in particolar modo in nord America, nord Europa e Giappone. Nata casualmente nel 1987, sconvolge completamente la struttura propria dell'house 'tradizionale', ma anche del disco music in generale.\nAlcuni stili della techno.\nHardcore.\nL'hardcore si caratterizza per l'elevata velocit\u00e0 (in media dai 160 battiti per minuto in su). Di solito la cassa, che ricopre un ruolo fondamentale, \u00e8 distorta, dandole un suono pi\u00f9 violento. Il termine hardcore associato a uno stile di musica che si genera da una costola della techno per poi seguire un percorso proprio, tuttavia esiste ancora la corrente hardstyle che rappresenta un ammorbidimento e un rallentamento in termini di bpm della hardcore. Il genere nasce in Inghilterra all'inizio degli anni novanta. Era caratteristico per le battute \"spezzate\" e per questo veniva definito anche \" break\". In realt\u00e0 da quando la hardcore super\u00f2 le 140 battute per minuto si distacc\u00f2 totalmente dal mondo dance. Durante l'inizio degli anni novanta per\u00f2 l'hardcore veniva definita come una sonorit\u00e0 che faceva parte di molte produzioni di alcuni gruppi dance inglesi,belgi e tedeschi come Pragha Khan, 2 Unlimited e L.A.Style.\nHardstyle.\nL'hardstyle, inizialmente aveva molti caratteri in comune con la musica techno (reverse bass, melodie lineari e senza ritornelli) era solo un po' pi\u00f9 veloce tuttavia dopo l'anno 2003 ha incominciato ad avere influenze dalla musica hardcore e hardtrance e ad essere caratterizzata da casse molto potenti ma non distorte (caratteristica tipica della musica hardcore), melodie a volte molto suggestive e velocit\u00e0 intorno ai 140\u2014150 battiti per minuto.\nOriginariamente i precursori di questo stile sono stati i dj Lady Dana e Pavo nei Paesi Bassi, Warmdusher e Melanie De Tria in Germania e Vortex e Technoboy in Italia\nOra la musica hardstyle per alcuni versi \u00e8 simile alla musica hardcore, ma \u00e8 pi\u00f9 melodica, lenta e ha un ritmo pi\u00f9 lineare e pulito.\nIn questi anni sta avendo molto successo soprattutto nei Paesi Bassi, dove i parties hardstyle sono tra i pi\u00f9 esclusivi dell'ambiente dance europeo, ma anche in Francia, Germania, Italia, Inghilterra ed inoltre la musica hardstyle \u00e8 molto ascoltata in tutto il mondo.\nHard-house.\nDiretto antenato della schranz, il genere hard-house \u00e8 una deriva iperveloce di techno e house fiorita a Chicago, anche se molti produttori hanno piuttosto trovato asilo e successo in nord Europa grazie a etichette come R&amp;S, belga, o Djax-It-Up Beats, olandese. Un altro splendido esponente del genere \u00e8 il newyorkese Joey Beltram: storiche sono le sue produzioni sulla prima delle etichette appena citate, ma anche per la Tresor di Berlino. Prima di darsi ad un'incantevole deep house anche Glenn Underground veniva citato come modello, per gli innesti acidi che furoreggiavano in alcune tracce licenziate dalla Djax-It-Up Beats di Miss Djax.\nIn Inghilterra cruciale fu poi l'esperienza di un dj come Dave Clarke, proveniente dall'hip hop, come testimonia lo stile raffinatissimo nel mixing, denso di scratch e controtempi pur senza scendere sotto i 140\u00a0bpm, ma che deve la fama alla cosiddetta trilogia Red: tre e.\u00a0p. dalla cover rossa con cui a met\u00e0 degli anni novanta sconvolse ogni dancefloor e rave party con suoni rovesciati, memori di certe soluzioni del maestro Kevin Saunderson, su cassa drittissima e pesante. Completano le borse dei djs che aderiscono a questo stile i vinili di inglesi come Surgeon, Mark Broom, Dave Angel (ora di nuovo segregato nell'underground ma a met\u00e0 degli anni '90 esploso anche su major con le raccolte Classics e Globetrotting). Memorabili incroci di techno e house recano anche il marchio di un'etichetta come Soma Quality Recordings, gestita dal leggendario duo scozzese degli Slam. Ma chi negli ultimi anni ne ha decretato lo standard \u00e8 Dj Rush, da Chicago, idolatrato in Belgio, Paesi Bassi, Germania per i suoi dj set infuocati e le sue produzioni che restano durissime senza perdere l'anima funky della techno.\nSchranz.\nLa schranz \u00e8 uno stile derivato della techno. Viene suonata con due o tre vinili contemporaneamente cos\u00ec da alternare suoni al battito del basso. Questo genere generalmente non viene suonato in vere e proprie discoteche, ma in festival e rave. Precursore di questo genere \u00e8 Chris Liebing che insieme a Speedy j ha fondato una collaborazione prettamente schranz chiamata Collabs 3000 dopo di che si \u00e8 dedicato a sonorit\u00e0 prettamente techno. Questo genere \u00e8 molto diffuso nell'Europa dell'est, in paesi come la Repubblica Ceca, Slovenia e ad ovest in Germania, Paesi Bassi e Belgio. In Italia questo genere di musica \u00e8 poco diffuso o addirittura sconosciuto in alcune regioni. Questo movimento comunque si sta diffondendo sempre di pi\u00f9 anche in territorio italiano.\nMinimal.\nLa minimal \u00e8 uno stile della techno nato in risposta alle produzioni sempre pi\u00f9 dense e strutturate, tendenti ad un'eccessiva saturazione della traccia. In sostanza un ritorno ad un suono pi\u00f9 puro e funzionale, senza progressioni melodiche o multistratificazioni nel programming ed \u00e8 basata su ritmiche e suoni essenziali, brani sostenuti da una battuta non marcata ma con una linea di basso ben definita, inserti glitch, loop dissonanti e strutture scarne che lo rendono un genere dance pi\u00f9 pulito, ma non per questo meno ipnotico di altri. In realt\u00e0 il minimalismo pi\u00f9 riuscito non \u00e8 un asciugamento melodico tout court: troppo spesso produzioni aride, seriali, ripetitive vengono accostate ai veri e propri capolavori compositivi dei maestri del genere. Capolavori del sottinteso, non dell'assenza.\nHands up.\n\u00c8 un genere musicale realizzato in Germania e si potrebbe definire un sottogenere della musica techno nato intorno al 2003, le melodie sono allegre simili alla trance e avvolte molto simili alla italo dance, la velocit\u00e0 e intorno ai 146\u00a0Bpm ed e di raro che essa va oltre il suo numero prestabilito.\nL'uso di voci femminili e molto frequente e alternativo, mentre in alcune produzioni i loop sono messi a sequenza corrispettiva.\nIniziali portavoce di questo stile furono i produttori/DJ dalla storica scena di Detroit come Hawtin, Craig, Hood e Larkin. Altri importanti artisti sono Daniel Bell, Ricardo Villalobos, Jeff Milligan, Sleeparchive e negli ultimi tempi anche insospettabili eroi della techno pi\u00f9 hard, come Marco Carola, Chris Liebing, Misstress Barbara, convertitisi dopo aver constatato come questo genere di nicchia, quasi d'avanguardia, abbia esponenzialmente conquistato ogni club inflazionando il mercato di uscite (a discapito forse di altri generi, che diventano difficili da suonare dato il rarefarsi di nuove produzioni). Ma fondamentali restano esperienze sonore come quella, quasi integralista, di un combo poco avvezzo alle piste da ballo come i finlandesi Pan Sonic, in origine Panasonic, prima della causa legale che li costrinse a cambiare nome (non senza recuperare la \"A\" perduta come titolo del primo album immediatamente successivo), e di etichette come la Basic Channel che sperimentava tecniche dub sul suono techno, o la Raster Noton, spintasi ai confini dell'isolazionismo. Altre etichette specializzate, Kompakt, M_nus, Force Inc, Poker Flat, Perlon e S\u00e4hk\u00f6. e non solo.\nGeneri musicali correlati alla techno music.\nElectro.\nLa definizione di \"electro\", nonostante per alcuni delimiti un sotto-genere della musica techno, \u00e8 una delle macro-definizioni di genere della musica elettronica da ballo, in quanto viene usata fin dai primi anni ottanta per definire la musica dei produttori Afrika Bambaataa e Westbam (uno dei creatori della Love Parade di Berlino) che per primi si trovavano a fare musica da ballo che aveva fortissimi legami con la struttura strumentale dell'Hip Hop e poi prescindevano, per motivi geografici e storici, dalle definizioni di techno (Detroit) e house (Chicago).\nSi tratta infatti di considerare che electro \u00e8 l'abbreviazione di Electronic come techno \u00e8 l'abbreviazione di technologic, differentemente da house che prende invece nome da Warehouse, locale storico di Chicago. Non a caso il nome electro ritorna di moda poi in Germania a cavallo tra gli anni novanta e 2000 quando si necessita di una definizione per la musica elettronica da ballo di eredit\u00e0 culturale tedesca (Kraftwerk) in un momento in cui nomi come techno e house, definiscono ormai scene ben delimitate e formalmente differenti.\nHands up.\n\u00c8 un sotto-genere della musica dance molto simile alla italo dance nato in Germania intorno al 2002 con loop usati in brani hardstyle e hardcore, le melodie sono molto avvolgenti e melodiche prese in prestito dalla trance, con velocit\u00e0 intorno ai 145-160 BPM.\nI bassi sono molto forti e martellanti, ed \u00e8 molto evoluta in Germania; spesso al genere vengono usati alcuni vocoder femminili. In molte compilation italo dance vengono inseriti alcuni pezzi di questo genere musicale a causa della forte somiglianza di entrambi, attualmente il fenomeno Hands up risulta poco conosciuto in Italia.\nGeneri musicali derivati dalla techno music.\nTrance.\nLa trance \u00e8 un genere musicale che prende ispirazione non tanto dal synth-pop/elettropop ma dalla scena, sempre tedesca, di matrice psichedelica del rock chiamata anche krautrock, tra i cui esponenti principali vediamo Tangerine Dream e Klaus Schulze, annoverati dalla critica musicale di ambito rock come la parte teutonica del progressive rock.\nLa musica trance, che prende il nome dalla musica rituale che fin dall'antichit\u00e0 \u00e8 stata utilizzata a scopi religiosi e mistici, fonde 4 matrici differenti in un unico genere musicale:\nQuesto genere ha vissuto quattro ere principali ed ora si trova nella quarta. Il primo periodo, 1992-1997, \u00e8 il periodo nel quale molte produzioni techno incominciano ad essere definite trance per via dell'uso dell'armonia di stampo classico. Si tratta comunque di produzioni techno, per cui la trance \u00e8 di fatto una selezione di produzioni techno con caratteristiche simili tra loro. Tra i primi brani techno ad essere classificati come trance troviamo, per esempio, \"The Age Of Love\" di Jam &amp; Spoon.\nIl secondo periodo, 1997-2002, \u00e8 il periodo nel quale i produttori che avevano per anni selezionato un genere di techno music con determinate caratteristiche incominciano a produrre musica originale che dia spazio a tali aspettative senza per forza ricondursi a generi musicali precedenti. \u00c8 il periodo di brani come \"For An Angel\" di Paul van Dyk, brani che si catalogano esclusivamente come trance dando modo al pubblico di identificare il genere, sempre nell'ambito techno.\nIl terzo periodo, 2002-2006, \u00e8 il periodo mainstream, periodo nel quale la trance ha ormai assunto determinate caratteristiche, viene influenzata dal gusto di massa e quindi separata dal contesto techno che per tradizione appartiene alla scena underground. Dischi come \"Sandstorm\" di Darude arrivano ai primi posti delle classifiche di vendita europee. Da questo periodo emerger\u00e0 la figura di DJ Ti\u00ebsto nei Paesi Bassi che diventer\u00e0 il primo dj del mondo secondo la classifica internazionale.\nIl quarto periodo della trance music, chiamato il periodo digitale, si contraddistingue per l'avvento di massa di produzioni discografiche anche casalinghe da ogni parte del mondo e l'avvento di decine e decine di sottocategorie volte a definire un particolare insieme timbrico o atteggiamento mentale nei confronti del genere.\nHard trance.\nSi definisce cos\u00ec quel genere di musica trance che segue l'onda di quelle produzioni che nei primi anni novanta diedero alla techno music il nuovo genere trance, distaccandosi di molto. Precursori della sottocategoria sono produzioni dell'etichetta belga Bonzai Records e le produzioni di Emmanuel Top Il confine con la hardcore \u00e8 molto labile in quanto produzioni hardtrance valide sono anche suonate da dj hardcore ed etichette hardcore che ricercano la bellezza dei suoni piuttosto che la violenza timbrica come nel caso della Supreme Intelligence.\nGoa.\nLa goa \u00e8 il nome con cui si definiscono le produzioni techno tendenti gi\u00e0 dai primi anni novanta alla trance che tuttavia vengono utilizzate non per i club ma per i rave parties. La differenza sostanziale tra il rave party techno ed il rave party goa \u00e8 che mentre il primo avviene per mezzo e dentro una realt\u00e0 urbana industriale, il secondo deve avvenire nell'ambito di una realt\u00e0 a contatto con la natura. Il nome \"Goa\", pertanto, proviene dal piccolo Stato indiano di Goa, famoso per essere stato colonizzato da hippies inglesi ed aver ospitato i primi parties in mezzo alla natura per mezzo di generatori di corrente, solitamente in spiaggia. Oggi la trance \u00e8 l'unico genere musicale insieme alla goa che detiene sia una scena club che una scena rave.\nHardcore.\nL'hardcore nasce nei Paesi Bassi e si distingue per le sonorit\u00e0 potenti e aggressive. L'hardcore si ottiene inizialmente tramite due processi musicali: il primo \u00e8 la velocizzazione e distorsione di samples provenienti generalmente da produzioni hip hop, il secondo \u00e8 la produzione sintetica di suoni tramite una drum machine e quindi distorti.\nDa sottogenere della musica techno l'hardcore \u00e8 diventata un vero e proprio genere musicale elettronico da ballo dotato di caratteristiche, suoni ed una scena musicale propria, che comprende tra l'altro anche un'estetica ben definita. Tra i vari sottogeneri di ci\u00f2 che si definisce hardcore, troviamo la Frenchcore, l'hardstyle, la speedcore, la happy hardcore e la gabber."}
{"id": "93649", "revid": "2225", "url": "https://it.wikipedia.org/wiki?curid=93649", "title": "Robert Baden Powell", "text": ""}
{"id": "93656", "revid": "1543377", "url": "https://it.wikipedia.org/wiki?curid=93656", "title": "Melanippo (nome)", "text": "Origine e diffusione.\nDeriva dal nome greco \u039c\u03b5\u03bb\u03b1\u03bd\u03b9\u03c0\u03c0\u03bf\u03c2 (\"Melanippos\"); \u00e8 composto dai termini \u03bc\u03b5\u03bb\u03b1\u03c2 (\"melas\", \"nero\", da cui anche Melania) e \u2018\u03b9\u03c0\u03c0\u03bf\u03c2 (\"hippos\", \"cavallo\", presente anche in Filippo e Ippolito), e pu\u00f2 quindi essere interpretato come \"cavallo nero\". Lo stesso significato, secondo alcune fonti, avrebbe il nome Melasippo.\nNella sua forma base, il nome \"Melanippo\" \u00e8 portato da numerosi personaggi della mitologia greca, fra cui un tebano citato anche nella \"Divina Commedia\". Di tradizione mitologica \u00e8 anche la forma femminile, Melanippe, anch'essa portata da diverse figure, fra le quali un'amazzone e una figlia di Eolo; la variante maschile del nome \"Melanippia\" coincide con il nome di una festivit\u00e0 che si celebrava a Sicione, proprio in onore di quest'ultima figura mitologica.\nLe varianti in \"Menal-\" sono dovute a una corruzione dell'originale, tuttavia sono ben attestate, tanto che la forma \"Menalippo\" \u00e8 usata da Dante nell'\"Inferno\" per riferirsi a Melanippo di Tebe.\nOnomastico.\nL'onomastico pu\u00f2 essere festeggiato il 2 settembre in ricordo di san Menalippo, martire con i santi Diomede, Giuliano, Filippo, Eutichiano, Esichio, Leonide, Eutichio, Filadelfo e Pantagape."}
{"id": "93659", "revid": "2225", "url": "https://it.wikipedia.org/wiki?curid=93659", "title": "Lord Baden-Powell", "text": ""}
{"id": "93660", "revid": "125771453", "url": "https://it.wikipedia.org/wiki?curid=93660", "title": "Stefano protomartire", "text": "Venerato come santo da tutte le Chiese che ammettono il culto dei santi, fu il protomartire, cio\u00e8 il primo cristiano ad aver dato la vita per testimoniare la propria fede in Ges\u00f9 Cristo e per la diffusione del Vangelo. Il suo martirio \u00e8 descritto negli Atti degli Apostoli dove appare evidente sia la sua chiamata al servizio dei discepoli sia il suo martirio, avvenuto per lapidazione, alla presenza di Paolo di Tarso che in seguito si convert\u00ec lungo la via di Damasco.\nSanto Stefano \u00e8 venerato come \"protodiacono e protomartire\". Il primo epiteto \u00e8 dovuto al fatto che fu il primo e forse il pi\u00f9 importante dei diaconi eletti in Gerusalemme. Il secondo \u00e8 associato al suo nome sebbene il suo martirio sia cronologicamente preceduto da quello di Giovanni Battista, morto per decapitazione.\nIl canone biblico vigente non fornisce alcuna informazione biografica o genealogica, malgrado il valore teologico della testimonianza resa dal santo dal nome greco israelita.\nLa morte per lapidazione.\nLa lapidazione era la pena contemplata dalla legge mosaica per le colpe ritenute pi\u00f9 gravi, quali la blasfemia e l'adulterio. Nel Nuovo Testamento, essa ricorre negli episodi della Pericope dell'adultera e in (vv. 31-32). Ges\u00f9 viene processato sommariamente dai capi dei Giudei per aver affermato di essere il figlio di Dio e per aver resuscitato Lazzaro ().\nLa datazione della morte.\n\u00c8 possibile fissare con una certa sicurezza la data della sua morte per la modalit\u00e0 con cui avvenne: il fatto che non sia stato ucciso mediante crocifissione (ovvero con il metodo usato dagli occupanti romani), bens\u00ec tramite lapidazione, tipica esecuzione giudaica, significa che la morte di Stefano \u00e8 avvenuta nel 36 d.C., durante il periodo di vuoto amministrativo seguito alla deposizione di Ponzio Pilato, il quale si era irrimediabilmente inimicato la popolazione per l'eccesso di violenza usata per sedare la cosiddetta rivolta del monte Garizim. In quel periodo a comandare in Palestina era quindi il Sinedrio, che eseguiva le condanne a morte tramite lapidazione, secondo la tradizione locale. In particolare, nella Bibbia \u00e8 scritto che Stefano si inimic\u00f2 alcuni liberti, cosiddetti probabilmente perch\u00e9 discendenti di quegli Ebrei che Pompeo aveva schiavizzato (69 a.C.) e che poi avevano ottenuto la libert\u00e0. Una esecuzione di questo tipo, cos\u00ec come la morte di Giacomo sempre per lapidazione, erano contrarie al diritto romano, in quanto nelle province dell'impero i romani si riservavano in esclusiva i processi capitali e la pena di morte.\nIl culto.\nIn un discorso tenuto nel 425, sant'Agostino riferisce che, subito dopo il ritrovamento a Gerusalemme del corpo di santo Stefano, nel 415, iniziarono a verificarsi miracoli nei suoi luoghi di culto. Ci parla dell'\"antichissima memoria di Santo Stefano\" esistente ad Ancona fin dall'epoca del martirio, sorta in seguito all'arrivo in citt\u00e0 di un marinaio che avrebbe assistito alla lapidazione del protomartire, e ne avrebbe testimoniato la fede e il coraggio; e viene pure citato un luogo di culto africano del Santo: Uzala, nei pressi dell'odierna Tunisi.\nPapa Onorio I don\u00f2 nel 628 parte delle reliquie di santo Stefano, in particolare anche l'avambraccio del santo contenuto in un cofano bizantino d'argento, a san Bertulfo abate dell'antica abbazia di San Colombano di Bobbio, avambraccio poi donato nel 1217 alla dipendenza bobbiese della rinascente abbazia di Santo Stefano di Genova (che possedeva anche il feudo imperiese di Santo Stefano al Mare).\nSi racconta che molti miracoli sarebbero avvenuti semplicemente toccando le reliquie, addirittura solo attraverso il contatto con la polvere della sua tomba; poi la maggior parte delle reliquie furono razziate dai crociati nel XIII secolo, cosicch\u00e9 ne arrivarono effettivamente parecchie in Europa, sebbene non si sia riusciti a identificarle dai tanti falsi proliferati nel tempo per cui il numero delle reliquie supera la realt\u00e0 anatomica di un corpo umano, a Venezia (una leggenda narra che nella chiesa di Santo Stefano vi sia tutto il corpo del santo), Costantinopoli, Napoli, Besan\u00e7on, Ravenna, padre Bernardino di Lioni (nel 1834) attesta che si conservavano nel Santuario di Materdomini di Nocera Superiore alcune reliquie del santo poi trafugate, ma soprattutto a Roma, dove nel XVIII secolo si veneravano il cranio nella basilica di San Paolo fuori le mura, un braccio nella chiesa di Sant'Ivo alla Sapienza, un secondo braccio nella chiesa di San Luigi dei Francesi, un terzo braccio nella basilica di Santa Cecilia in Trastevere; inoltre quasi il corpo intero nella basilica di San Lorenzo fuori le mura.\nInoltre, una parte di queste reliquie venne portata a Minorca, nelle Baleari, dove per\u00f2 si crearono tensioni con gli ebrei ivi residenti, sfociate in veri e propri scontri, culminati con la distruzione della sinagoga, prima della successiva pacificazione. \n\u00c8 attestata anche la traslazione di alcuni resti mortali del santo (frammento del cranio) nella cittadina di Putignano (Bari), traslazione compiuta dall'abbazia di Monopoli al fine di preservarle dai concreti rischi delle scorribande saracene: le connotazioni temporali, quelle dell'anno 1394, danno anche origine al Carnevale della cittadina pugliese.\nAl rinvenimento delle reliquie di santo Stefano \u00e8 legata anche la dedicazione della seconda cattedrale di Concordia Sagittaria. Adesso il cranio del Santo \u00e8 conservato nel museo del duomo di Caorle dove, probabilmente, furono gli abitanti della vicina Concordia Sagittaria a trasportarlo poich\u00e9 si erano rifugiati nella laguna caorlotta.\nPer il fatto di essere stato il primo dei martiri cristiani, la sua festa liturgica si celebra il 26 dicembre, cio\u00e8 immediatamente dopo il Natale che celebra la nascita di Cristo. Il colore della veste indossata dal sacerdote durante la Messa in questo giorno \u00e8 il rosso, come in tutte le occasioni in cui si ricorda un martire.\nIl 3 agosto si celebra anche la festa della \"Invenzione\" (cio\u00e8 \"rinvenimento\", dal latino \"invenio\") delle reliquie di santo Stefano, giorno in cui questo ritrovamento sarebbe avvenuto. Tuttora in alcune localit\u00e0 si ricorda il protomartire anche in questo giorno, a Santo Stefano al Mare (Imperia) di cui \u00e8 patrono, a Vimercate (Monza-Brianza), a Putignano (Bari) di cui \u00e8 protettore e dove si conserva un frammento del suo cranio, a Concordia Sagittaria e in tutta la diocesi di Concordia-Pordenone, a Selci, delle quali \u00e8 patrono e presso Taurisano (Lecce), di cui \u00e8 patrono. Anche la Chiesa ortodossa ricorda il santo in questa data.\nA Laveno Mombello esiste una chiesa dedicata proprio a questo avvenimento.\nPatronati.\nSanto Stefano \u00e8 il patrono dei seguenti comuni italiani:"}
{"id": "93664", "revid": "399", "url": "https://it.wikipedia.org/wiki?curid=93664", "title": "Storia della scienza", "text": "La storia della scienza riguarda le vicende, i personaggi e le scoperte che hanno contribuito al progresso scientifico. Essa ha prodotto quella che oggi \u00e8 considerata la scienza moderna, ossia un corpo di conoscenze empiricamente controllabile, una comunit\u00e0 di studiosi e una serie di tecniche per investigare l'universo note come metodo scientifico, che si \u00e8 evoluto a partire dai loro precursori, risalendo fino alla preistoria. La rivoluzione scientifica vide l'introduzione del moderno metodo scientifico a guidare il processo di valutazione della conoscenza. Questo cambiamento \u00e8 considerato cos\u00ec fondamentale che le indagini ad esso precedenti sono per lo pi\u00f9 considerate \"prescientifiche\". Molti, tuttavia, ritengono che la filosofia naturale antica possa rientrare all'interno del campo di competenza della storia della scienza.\nCulture protostoriche.\nNei tempi preistorici, la conoscenza della natura e dei suoi segreti veniva tramandata principalmente tramite la tradizione orale, e si presentava come strettamente imparentata con la religione. Si trattava di un sapere essenzialmente pratico, basato perci\u00f2 su abilit\u00e0 di tipo tecnologico e matematico, che porteranno allo sviluppo di civilt\u00e0 avanzate come quella indiana, mesopotamica ed egiziana, dove secondo Erodoto avrebbe avuto origine la matematica..\nLa nascita della scrittura permise la conservazione della conoscenza e la sua trasmissione con maggior accuratezza. I progressi dell'agricoltura, che portarono a una maggior disponibilit\u00e0 di cibo, rese possibile alle diverse civilt\u00e0 di dedicarsi ad altri compiti oltre a quelli necessari per la sopravvivenza, perlopi\u00f9 di carattere mistico-religioso: notevoli impulsi in tal senso vennero dati allo studio dell'astronomia, e della medicina.\nMolte civilt\u00e0 antiche raccolsero cos\u00ec informazioni astronomiche sistematiche in maniera dettagliata attraverso l'osservazione del cielo ed avanzatissime tecniche di calcolo. Vennero ideati calendari funzionali alla semina e alla raccolta dei campi, nonch\u00e9 alle feste religiose.\nLe conoscenze di base riguardanti l'anatomia umana si basavano sullo studio della flora e della fauna macrobiotiche, da cui si selezionavano i rimedi pi\u00f9 opportuni ritenuti capaci di aiutare l'ammalato a liberarsi dagli spiriti malvagi. L'alchimia fu ampiamente praticata da numerose civilt\u00e0.\nMondo antico.\nNel periodo compreso tra il VI secolo a.C. e il V secolo la scienza occidentale fu espressione delle scoperte e delle teorie elaborate in seno a due grandi civilt\u00e0: quella della Grecia antica e quella di Roma antica. Per cogliere la consistenza della scienza antica \u00e8 necessario riferirsi ai principali autori ed opere dell'epoca come, per il mondo greco, ad Epicuro con le sue epistole dottrinali (Lettera ad Erodoto, Lettera a Meneceo, e la Lettera a Pitocle) ed a Tito Lucrezio Caro per il mondo latino, con il \"De rerum natura\" scritto nel I secolo a.C. Tra i personaggi di rilievo spicca Archimede, che intu\u00ec le leggi che regolano il galleggiamento dei corpi, scopr\u00ec e sfrutt\u00f2 i principi di funzionamento delle leve, e ide\u00f2 numerose macchine e dispositivi come la vite di Archimede.\nScienze teoriche e scienze pratiche.\nLo sviluppo della filosofia greca port\u00f2 a concepire il mondo come una totalit\u00e0 (\u03ba\u03cc\u03c3\u03bc\u03bf\u03c2) governata da una legge ad esso immanente, ritenuta intellegibile dalla mente umana. Se i primi pensatori ionici si concentrarono sulla ricerca del principio originario (\"arch\u00e8\") a cui ricondurre tutti i fenomeni naturali, con Pitagora viene data la priorit\u00e0 al concetto intellegibile, ossia alla forma teorica da cui \u00e8 possibile dedurre per via matematica e geometrica l'ordine della natura. Una tale impostazione sar\u00e0 fatta propria da Parmenide, Platone e Aristotele. Per Platone, il Demiurgo ha plasmato la natura secondo modelli geometrici imperituri, ai quali occorre rifarsi per poterla comprendere.\nPer Aristotele la natura non \u00e8 un semplice meccanismo sottoposto a leggi di causa-effetto (come sostenuto dagli atomisti) ma \u00e8 dominata da uno scopo, un fine che ogni essere naturale \u00e8 chiamato a realizzare. Lo studio della qualit\u00e0 prevale sulla quantit\u00e0, e la materia che se ne occupa \u00e8 la metafisica, che culmina con la teologia, scienza teorica per eccellenza che mira alla contemplazione fine a se stessa. Essa \u00e8 la \u00abfilosofia prima\u00bb che si occupa dell'\u00abessere in quanto tale\u00bb (\u039f\u1f50\u03c3\u03af\u03b1) nel significato di Dio, ed \u00e8 distinta da Aristotele dalle scienze di basso profilo che si occupano invece delle realt\u00e0 sensibili e mutevoli.\nAristotele tuttavia, pur assegnando la priorit\u00e0 alla metafisica, teneva in grande considerazione la sperimentazione, utilizzando anche quella operata dai suoi allievi, primo tra tutti Teofrasto. In tal modo Aristotele sintetizz\u00f2 il sapere scientifico dell'epoca in osservazioni di grande acutezza, che sarebbero state poi modelli d'autorit\u00e0 per la filosofia della natura almeno sino al XVII secolo. Svolgendo una grande opera di sistematizzazione, i suoi resoconti sulle tipologie, forme, abitudini e caratteristiche di animali e piante risulteranno un esempio indiscusso di \"metodo descrittivo\".\nMedioevo.\nIn Medio Oriente.\nNel Medio Oriente, dove la filosofia greca era sopravvissuta per un certo periodo sotto i califfati, tra l'VIII e il XIII secolo fior\u00ec l'et\u00e0 dell'oro della cultura araba. Il centro di questo fermento scientifico fu Baghdad, che all'epoca era fra le citt\u00e0 pi\u00f9 grandi del mondo, prendendo avvio dalla sponsorizzazione di mecenati delle traduzioni in arabo di tutti i pi\u00f9 importanti testi delle varie discipline scientifiche delle civilt\u00e0 greca, indiana, persiana ormai decadute , nonch\u00e9 dalla costruzione delle prime cartiere copiate dalla Cina . \nLa tolleranza multireligiosa e il pellegrinaggio annuale alla Mecca facilitarono i contatti e gli scambi tra gli studiosi che elaborarono scoperte originali che influenzarono i secoli a venire in tutto il mondo.\nNelle prime versioni islamiche del metodo scientifico, l'etica giocava un ruolo importante. Durante questo periodo si svilupparono i concetti di citazione e di \"peer review\". Le conoscenze mediche, astronomiche e matematiche portarono allo sviluppo dell'alchimia. In matematica Muhammad ibn Musa Khwarizmi invent\u00f2 l'algoritmo (che prese il nome da questo studioso persiano). Egli diede il nome anche all'algebra, che deriva da \"al-jabr\", inizio del titolo di una delle sue opere.\nAl-Batani (850-929) contribu\u00ec all'astronomia e alla matematica, Razi alla chimica. Tra le principali invenzioni vi furono l'acciaio di Damasco e la batteria di Bagdad. L'alchimia sar\u00e0 di ispirazione per Roger Bacon e Isaac Newton. In astronomia Al-Batani miglior\u00f2 le misure fatte da Ipparco e preserv\u00f2 il testo greco \"H\u00e8 Megal\u00e8 Syntaxis\", tradotto come Almagesto. Miglior\u00f2 anche la misura della precessione dell'asse terrestre.\nApogeo della scienza islamica fu nel periodo tra l'XI ed il XII secolo con la presenza di due importanti personaggi, Ibn Sina (980-1037) persiano noto come Avicenna e Ibn Rushd (1126-1198) di Cordova noto come Averro\u00e8. Queste due personalit\u00e0 della cultura islamica ebbero dei nemici molto agguerriti come Ghazali (1058-1111), ma furono ostacolati fortemente anche dall'opposizione delle autorit\u00e0 religiose musulmane.\nIn Oriente.\nIn Cina i progressi tecnici e scientifici si susseguono tra il X e l'XI secolo: tra le altre cose, i cinesi inventarono il razzo, il cannone, il fucile mentre continuarono ad utilizzare l'energia idraulica, a costruire ponti sospesi e trivellazioni profonde da cui estraevano gas e petrolio. Inventarono la stampa e la carta moneta, il sismografo e la sismologia. Il sostrato filosofico su cui si innestava la scienza cinese era rappresentato dal Taoismo, che diede anche notevoli impulsi allo studio di arti mediche come l'agopuntura.\nNell'et\u00e0 moderna la scienza cinese risent\u00ec tuttavia di diversi impedimenti, tra cui una burocratica organizzazione imperiale. Inizi\u00f2 cos\u00ec il suo declino che si protrarr\u00e0 fino al XVII secolo.\nNotizie sui progressi scientifici indiani vennero dai missionari gesuiti inviati in India da Papa Gregorio XIII durante il XVI secolo per informarsi sul calendario indiano: essi riportarono notizie sulla scuola di astronomia del Kerala, che si esprimeva nella lingua malayalam. Fondata dal matematico indiano Madhava (1340-1425), discepolo di Bhaskara, questa scuola scopr\u00ec intorno al 1350 il concetto di serie infinita, con i metodi di integrazione numerica e la serie del pi greco, nonch\u00e9 importanti funzioni trigonometriche, fondamentali strumenti della matematica moderna.\nIn Europa.\nIn Occidente, la storia della scienza dall'antichit\u00e0 classica fino ai tempi della rivoluzione scientifica prosegue con l'indagine sul funzionamento dell'universo, indagine rivolta aristotelicamente allo studio delle qualit\u00e0, ossia delle caratteristiche che contraddistinguono gli elementi nella loro intima essenza (come il fuoco, l'aria, l'acqua e la terra) al di l\u00e0 del loro aspetto meccanico e quantitativo: una disciplina nota come filosofia naturale; coloro che ne prendevano parte erano chiamati filosofi della natura. In molti casi lo studio sistematico del mondo naturale, promosso per lo pi\u00f9 da comunit\u00e0 monastiche, continuer\u00e0 a basarsi sulla distinzione tra scienze teoriche e scienze pratiche.\nCon la caduta dell'Impero romano d'Occidente, gran parte dell'Europa perse contatto con le conoscenze gi\u00e0 acquisite nel passato. Mentre l'Impero Bizantino aveva ancora centri di studio quali Alessandria d'Egitto e Costantinopoli, la conoscenza in Europa occidentale si concentr\u00f2 nei monasteri, fino alla nascita delle prime universit\u00e0 medioevali nel XII e XIII secolo. Nonostante ci\u00f2, anche il Medioevo fu ricco di invenzioni, come gli occhiali, l'organo a canne per scopi liturgici, i primi orologi da torre, i martelli idraulici per meglio sfruttare la forza dei mulini a vento, la bussola ideata da Flavio Gioia.\nLa nascita delle Universit\u00e0 in Occidente fu un evento decisivo per lo sviluppo della filosofia scolastica, che oltre alla teologia si proponeva lo studio della natura per conoscere le leggi iscritte da Dio nella creazione, le quali avrebbero consentito di elevare sempre pi\u00f9 in alto l'intelligenza umana. In quest'ambito valevano come \"auctoritas\" anche filosofi dell'epoca greca e persino pensatori di origine islamica. Due furono in particolare le scuole di pensiero, attestate peraltro su posizioni alquanto distanti tra di loro, che elaborarono ognuna un proprio metodo scientifico: quella di Parigi, facente capo ad Alberto Magno, seguito dal suo discepolo Tommaso d'Aquino, e quella di Oxford, dove fu attivo Ruggero Bacone. Costoro, pur restando fedeli al metodo aristotelico, si occuparono di filosofia della natura basandosi sulle osservazioni degli eventi e contestando alcuni elementi anti-scientifici del pensiero greco. Tommaso in particolare, noto per aver riformulato in chiave nuova la concezione aristotelica della verit\u00e0 come corrispondenza dell'intelletto alla realt\u00e0, svilupp\u00f2 il concetto di \"analogia\" e di \"astrazione\", il cui utilizzo \u00e8 rintracciabile tuttora in pi\u00f9 recenti scoperte scientifiche.\nNei secoli successivi al XIII, nelle Universit\u00e0 di tutta Europa tanto venne seminato e molto maturer\u00e0 lentamente ma con una particolare accelerazione e discontinuit\u00e0 dopo l'invenzione della stampa, che diverr\u00e0 un efficace vettore per la diffusione delle idee, dei lavori di ricerca e delle scoperte scientifiche, fino alla fioritura del Rinascimento.\nRinascimento europeo.\nIl Rinascimento \u00e8 il periodo storico della civilt\u00e0 compreso tra il XV ed il XVI secolo in cui tutti gli aspetti della cultura europea, partendo dall'Italia, conobbero un forte moto di discontinuit\u00e0 rispetto al periodo precedente, accompagnato da un'eccezionale fioritura culturale.\nI fattori che determinano la rinascita intellettuale dell'Europa sono tuttavia rintracciabili gi\u00e0 nel basso Medioevo, in particolare nello sviluppo di nuove arti e mestieri che faranno del Rinascimento il primo periodo di fondazione della scienza moderna. Tra le attivit\u00e0 che caratterizzano quest'epoca \u00e8 da annoverare l'alchimia, a cui Clive Staples Lewis attribuisce una funzione di stimolo al progresso scientifico: \u00abTroverete persino gente che scrive del XVI secolo come se la magia fosse una sopravvivenza medioevale, e la scienza la novit\u00e0 venuta a spazzarla via. Coloro che hanno studiato l'epoca sono pi\u00f9 informati. Si praticava pochissima magia nel Medioevo: XVI e XVII secolo rappresentano l'apice della magia. La seria pratica magica e la seria pratica scientifica sono gemelle\u00bb.\nIl tratto comune degli intellettuali rinascimentali, da Marsilio Ficino a Erasmo da Rotterdam, da Pico della Mirandola a Leonardo da Vinci, fu la riscoperta dei lavori dei filosofi dell'antichit\u00e0. Questo forn\u00ec una base solida su cui si fond\u00f2 il successivo lavoro scientifico. Il contatto con il mondo islamico, in Sicilia e in Spagna, consent\u00ec l'accesso a copie dei trattati romani e greci che erano andati perduti, nonch\u00e9 all'opera dei filosofi del Medio oriente. Le traduzioni e i commenti di Aristotele ad opera dello studioso islamico Averro\u00e8 ebbero notevole influenza in Europa. Le opere di Marco Polo e le Crociate accesero l'interesse per la geografia e lo sviluppo della stampa intorno al 1450 permise alle nuove idee di raggiungere velocemente molte persone.\nRivoluzione scientifica.\nLa scienza moderna inizi\u00f2 in Europa in un periodo di grandi cambiamenti. La riforma protestante, la scoperta dell'America da parte di Colombo, la caduta di Costantinopoli, l'Inquisizione spagnola, nonch\u00e9 la riscoperta di Aristotele nel XII/XIII secolo, fecero presagire grandi cambiamenti sociali e politici. Perci\u00f2 si cre\u00f2 un ambiente adatto, nel quale fosse possibile mettere in discussione la dottrina scientifica, in modo simile a quello in cui Lutero e Calvino misero in discussione la dottrina religiosa. Si not\u00f2 come i lavori di Tolomeo in astronomia, Galeno in medicina e Aristotele in fisica non fossero sempre in accordo alle osservazioni sperimentali. Per esempio, una freccia che vola attraverso l'aria dopo aver lasciato l'arco contraddice l'affermazione di Aristotele secondo cui lo stato naturale di tutti gli oggetti \u00e8 a riposo (Nicola d'Oresme). Allo stesso modo, Vesalio, studiando cadaveri umani, riscontr\u00f2 inesattezze nell'anatomia descritta da Galeno.\nIl desiderio di controllare le verit\u00e0 fino ad allora indiscutibili e cercare le risposte per le nuove domande che ne sorsero, produsse un periodo di grandi avanzamenti scientifici, che ora \u00e8 noto come rivoluzione scientifica. L'inizio della rivoluzione scientifica \u00e8 posto convenzionalmente da molti storici (come Howard Margolis) al 1543, quando fu stampato il \"De Revolutionibus Orbium Coelestium\" di Niccol\u00f2 Copernico. La tesi di questo libro \u00e8 che la Terra si muove intorno al Sole. La rivoluzione culmin\u00f2 con la pubblicazione di \"Philosophiae Naturalis Principia Mathematica\" di Isaac Newton nel 1687.\nAltre scoperte scientifiche importanti furono fatte durante questo periodo da Galileo Galilei, Christiaan Huygens, Johannes Kepler e Blaise Pascal. Nella filosofia della scienza furono invece attivi Francis Bacon, Sir Thomas Browne, Ren\u00e9 Descartes e Thomas Hobbes. Si svilupparono le basi del metodo scientifico: il nuovo modo di pensare metteva l'accento sulla sperimentazione e sulla ragione calcolante, non pi\u00f9 rivolta alla ricerca delle essenze metafisiche, inducendo a considerare \"scienza\" solo quel complesso di conoscenze ottenute dall'esperienza e a questa funzionali. Secondo una celebre formula di Galilei, il libro della natura \u00e8 scritto in leggi matematiche, e per poterle capire \u00e8 necessario eseguire esperimenti con gli oggetti che essa ci mette a disposizione.\nScienza moderna e progresso scientifico.\nIl pensiero scientifico, divenuto fattore fondamentale della crescita della conoscenza umana, rappresent\u00f2 il modello preminente per la comprensione del mondo naturale. Durante il XIX secolo emersero personalit\u00e0 che, dedicandosi al loro lavoro, professavano di essere veri e propri professionisti della scienza, e sorsero contemporaneamente diverse istituzioni che se ne occuparono in modi e attivit\u00e0 che sarebbero continuate attraverso il XX secolo fino ai giorni nostri.\nLo sviluppo dei movimenti empiristi e razionalistici in ambito filosofico, confluiti nell'Illuminismo e nel Positivismo, furono stimolati ed a loro volta favorirono gli sviluppi del pensiero scientifico moderno, inducendo diversi pensatori come Auguste Comte a parlare di progresso scientifico inarrestabile.\nDurante il XX secolo il ruolo della scienza nella societ\u00e0 \u00e8 cresciuto in effetti in maniera notevole, tanto da essere divenuto funzionale alle istituzioni statali civili e militari, nonch\u00e9 assetto centrale dei processi produttivi, tecnologici ed economici mondiali.\nNel frattempo sono affiorate per\u00f2 anche nuove riflessioni sul modo di intendere il progresso scientifico, in contrapposizione all'atteggiamento ottimista del positivismo ottocentesco. \u00c8 stato rilevato come il carattere della scienza rimanga pur sempre fallibilista, soprattutto da parte di autori come Charles Sanders Peirce e Karl Popper. Per quest'ultimo il progresso scientifico non consiste nell'accumulo di verit\u00e0, ma in una progressiva eliminazione degli errori, che non consente mai di stabilire una conoscenza come certa e acquisita: non \u00e8 definendo nuove verit\u00e0, ma solo imparando dagli errori che si evolve la scienza, in maniera analoga all'evoluzione biologica. \nStoria della tecnica.\nNell'et\u00e0 contemporanea \u00e8 sorto pure un campo di studi della storia che esamina come si \u00e8 evoluta nei millenni la comprensione del rapporto fra scienza e tecnica da parte dell'umanit\u00e0, e come questa comprensione abbia permesso di generare nuove tecnologie.\nQuesto campo della storia studia anche l'impatto culturale, economico e politico delle innovazioni scientifiche. Studiare l'evoluzione di una tecnologia o di una scienza attraverso il suo sviluppo storico consente di comprenderne i concetti sul nascere e nel divenire.\n\u00c8 un approccio da consigliare a chi insegna, per far comprendere la genesi delle idee alla base di ci\u00f2 che si sta illustrando.\nStorici e storiografia della scienza.\nStoria e storiografia sono due termini usati distintamente per separare l'opera dello scienziato dall'opera dello storico della scienza, due ruoli che non sempre e non necessariamente sono stati ricoperti dalla stessa persona.\nLa storiografia di fatto restituisce la storia della scienza al pubblico, e nello stesso tempo ne costituisce la fonte non primaria.\nFra le principali fonti storiografiche italiane due Bollettini hanno avuto rilievo internazionale nel recente passato. Per il mondo accademico italiano, a queste si pu\u00f2 aggiungere la rivista \"Giornale di matematiche\" fondata a Napoli nel 1863.\nIl \"Bullettino di bibliografia e di storia delle scienze matematiche e fisiche\" di Baldassarre Boncompagni, fu la prima rivista in Europa interamente dedicata alle scienze, alla storia della matematica e storia della fisica, antica (greca, araba, egiziana, ecc.) e moderna. \nLa prima edizione usc\u00ec in stampa nel 1868, e continu\u00f2 per venti ininterrotti anni a cadenza mensile. Presto divenne un punto di riferimento per scienziati, docenti e studenti di scuole superiori e universit\u00e0.\nIl bollettino era rivisto e diretto personalmente da Boncompagni, ed era diviso in due sezioni: pubblicazioni, ed una seconda con decine di pagine che presentavano un accurato indice bibliografico di articoli, libri, atti di congressi, inediti carteggi epistolari fra scienziati. Il bollettino terminava con un indice dei nomi, e delle recenti pubblicazioni europee quali atti annuari, altri bollettini.. Per le opere fornisce citazioni puntuali, storia delle traduzioni esistenti, estremi di archiviazione nelle biblioteche e collezioni private.\nSu questa tradizione propriamente italiana, si colloca il \"Bollettino di Storia delle Scienze Matematiche\", rivista universitaria fondata nel 1928, e di rilievo internazionale. Come il precedente, \u00e8 una rivista multilingue, estesa a tutte le scienze esatte, pubblica inediti storici (carteggi, ricerche di archivio, ecc.), e pubblicazioni vere e proprie. L'Unione Matematica Italiana lo ha pubblicato sotto il nome attuale dal 1981 fino al 2000, e dopo un cambio di propriet\u00e0, continua ancora a diffondere saggi e articoli in italiano, inglese, francese, tedesco o latino; ricerche d'archivio, e in generale agli strumenti per la ricerca storica.\nGli articoli sono \"peer-rewieved\"."}
{"id": "93668", "revid": "120538531", "url": "https://it.wikipedia.org/wiki?curid=93668", "title": "Anticoagulante", "text": "Un anticoagulante \u00e8 un composto capace di rallentare o interrompere il processo di coagulazione del sangue, agendo sull'emostasi secondaria.\nUtilizzo degli anticoagulanti in medicina di laboratorio.\nL'impiego di sostanze anticoagulanti \u00e8 indispensabile per l'esecuzione di tutte le analisi che devono essere effettuate su \"sangue intero\", come l'esame emocromocitometrico, la velocit\u00e0 di eritrosedimentazione (VES), l'allestimento di strisci ematici su vetrino per eseguire la formula leucocitaria o l'esame morfologico di globuli rossi e globuli bianchi.\nIn commercio sono disponibili provette che contengono diversi tipi di anticoagulante, la cui scelta nella diagnostica di laboratorio \u00e8 molto importante al fine di evitare interferenze nell'esecuzione degli esami richiesti o di conservare al meglio la morfologia degli elementi cellulari per le indagini ematologiche.\nUtilizzo clinico degli anticoagulanti.\nGli anticoagulanti si utilizzano anche \"in vivo\" come farmaci per regolare la fluidit\u00e0 del sangue e vengono impiegati sia a scopo preventivo, quando si verificano in un paziente particolari condizioni che predispongono all'insorgenza di trombosi, ad esempio dopo una frattura ossea, dopo un intervento chirurgico o in corso di fibrillazione atriale, sia a scopo terapeutico, quando la trombosi si \u00e8 gi\u00e0 verificata ed \u00e8 necessario impedire il distacco o l'estensione del trombo.\nSono possibili interazioni farmacologiche tra erbe ed anticoagulanti orali:\nNell'aprile 2020 \u00e8 stato avviato in Italia uno studio sull'eparina a basso peso molecolare contro il Covid-19 che ha visto coinvolti 300 pazienti. L'obiettivo della ricerca \u00e8 stato quello di valutare la sicurezza e l'efficacia dell'anticoagulante (un biosimilare dell'enoxaparina sodica), somministrato a diversi dosaggi, nel migliorare il decorso della malattia.\nEfficacia e misura nel sangue dell'INR.\nL'effetto degli anticoagulanti \u00e8 molto variabile tra i diversi individui e pu\u00f2 variare nel tempo anche per lo stesso individuo. In pratica, la quantit\u00e0 del farmaco necessaria per persona pu\u00f2 essere molto diversa, con dosi anche dieci volte maggiori tra un individuo e\nl'altro. Cambiando l'ordine di grandezza, la componente soggettiva \u00e8 un elemento tanto rilevante che, per valutare l'efficacia del farmaco, \u00e8 necessario fare riferimento non alla quantit\u00e0 assunta, come avviene comunemente, ma ad un esame di laboratorio che misura il tempo che il sangue impiega a coagulare (tempo di attivit\u00e0 protrombinica).\nIl tempo di protrombina (TP) \u00e8 misurato con l'indice percentuale INR (\"Index Normalized Ratio\") che rappresenta l'indice pi\u00f9 sicuro e corretto di cui disponiamo. L'INR \u00e8 il rapporto tra il tempo di protrombina del paziente e il tempo di protrombina di una miscela di plasmi normali elevato alla potenza dell'ISI (\"International Sensitivity Index\"): il risultato \u00e8 un numero che identifica la sensibilit\u00e0 del singolo kit utilizzato in laboratorio.\nIl tutto \u00e8 espresso dalla formula: Valori minori di 2 indicano sangue troppo denso, mentre valori maggiori di 3,5 indicano sangue troppo fluido, oltre 4 il rischio di sanguinamenti anche mortali. Nella fibrillazione atriale, in genere, \u00e8 invece sufficiente arrivare a un'attivit\u00e0 protrombinica in media del 40 per cento, o a un INR di 2-2,5.\nAi pazienti cui vengono somministrati anticoagulanti \u00e8 richiesta l'analisi del sangue per misurare il tempo di protrombina.\nAnticoagulanti di uso comune in laboratorio.\nEparina.\nL'eparina \u00e8 considerata l'anticoagulante naturale per eccellenza, in quanto presente a bassi livelli nel sangue e nei tessuti. Agisce inibendo la trombina e altri fattori della coagulazione. Il campione che si ottiene impiegando questo anticoagulante \u00e8 utilizzabile praticamente per ogni tipo di analisi biochimica, compresa la determinazione dei gas ematici. Causando per\u00f2 la formazione di aggregati leucocitari e soprattutto piastrinici non pu\u00f2 essere utilizzato per l'esame emocromocitometrico.\nEDTA.\nL'acido etilendiamminotetracetico (EDTA) \u00e8, con il precedente, uno degli anticoagulanti pi\u00f9 frequentemente usato ed \u00e8 reperibile sotto forma di sali di sodio o di potassio.\nCome altri anticoagulanti esplica la sua azione sequestrando lo ione calcio, indispensabile per il processo di coagulazione, e formando con esso composti insolubili. \u00c8 l'anticoagulante di scelta per eseguire l'esame emocromocitometrico e solo in rari casi pu\u00f2 essere utilizzato per indagini biochimiche. Risulta pertanto un anticoagulante irreversibile del calcio.\nCitrato.\nIl citrato di sodio, utilizzato soprattutto come sale sodico, come l'EDTA sequestra il calcio e lo rende insolubile, impedendo la coagulazione. Non essendo tossico \u00e8 utilizzato per rendere incoagulabile il sangue destinato alle trasfusioni. Inoltre \u00e8 l'anticoagulante d'elezione impiegato per la misura della VES, per lo studio dei fattori della coagulazione (fibrinogeno, PT, APTT, ecc.) e della funzionalit\u00e0 piastrinica.\nNon pu\u00f2 essere utilizzato per la determinazioni di parametri biochimici. Risulta quindi essere un chelante reversibile del calcio tramite utilizzo di CaCl2, cloruro di calcio.\nFluoruro di sodio.\nIl fluoruro di sodio, oltre che impedire la coagulazione mediante chelazione dello ione calcio, \u00e8 una sostanza che, inibendo la glicolisi, stabilizza la concentrazione del glucosio ematico nel tempo: la glicolisi, infatti, consuma circa 6-7\u00a0mg/dl di glucosio ogni ora nei soggetti con ematocrito normale. \u00c8 quindi l'anticoagulante da preferirsi per la raccolta dei campioni di sangue sui quali si debba determinare la glicemia con metodo chimico e non enzimatico. Non trova praticamente altre applicazioni.\nOssalati.\nGli ossalati sono i chelanti del calcio utilizzati pi\u00f9 raramente. L'ossalato di potassio, che \u00e8 altamente tossico, viene utilizzato come anticoagulante per i campioni di sangue destinati alla determinazione del lattato.\nSodiopolietansulfonato.\nIl sodiopolietansulfonato \u00e8 un anticoagulante usato prevalentemente nell'emocoltura.\nAnticoagulanti utilizzati in clinica.\nEparina.\nL'eparina \u00e8 un glicosaminoglicano presente fisiologicamente nei granuli secretori delle mastcellule. Le molecole interagiscono con l'antitrombina circolante fornendo una difesa antitrombotica naturale.\nIn terapia viene somministrata per via parenterale, perch\u00e9 non viene assorbita dalla mucosa intestinale. Con la somministrazione endovenosa (in infusione continua o a boli intermittenti) l'azione antitrombotica ha inizio immediatamente; con la somministrazione sottocutanea (possibile nel caso di eparina calcica o eparine a basso peso molecolare) l'inizio dell'azione \u00e8 ritardato di una-due ore.\nL'utilizzo dell'eparina \u00e8 possibile anche quando sono controindicati gli anticoagulanti orali, ad esempio in gravidanza, in quanto la molecola non attraversa la placenta.\nTra le complicanze, la pi\u00f9 frequente \u00e8 rappresentata dalle manifestazioni emorragiche, che sono dose-dipendenti e possono riguardare sia la sede di iniezione (ecchimosi o ematomi), sia sedi distanti (epistassi, ematuria ecc.). La complicanza pi\u00f9 temibile \u00e8 la Trombocitopenia indotta da eparina (sindrome HIT): si tratta, paradossalmente, di una complicanza protrombotica potenzialmente fatale che si osserva nel 3% dei pazienti trattati con Eparina Non Frazionata (ENF) e nello 0,5% di quelli trattati con Eparina a Basso Peso Molecolare (EBPM). Il suo riscontro \u00e8 assai pi\u00f9 frequente nei pazienti chirurgici rispetto ai pazienti internistici.\nAnticoagulanti orali.\nLa terapia anticoagulante costituisce il trattamento d'elezione nella prevenzione primaria e secondaria dell'ictus nei pazienti con fibrillazione atriale (valvolare e non valvolare), e della embolia polmonare in pazienti con trombosi venosa: in particolare con anticoagulanti orali indiretti se c'\u00e8 un rischio moderato o alto di trombosi venosa.\nDabigatran e inibitori del fattore X da Marzo 2008 sono autorizzati in Europa per la prevenzione primaria del rischio di tromboembolismo venoso in soggetti adulti sottoposti a chirurgia sostitutiva elettiva del ginocchio o dell'anca, invece delle pi\u00f9 note iniezioni sottocutanee di eparina a livello dell'addome.\nWarfarin, acenocumarolo, fenprocumone.\nWarfarin, acenocumarolo, fenprocumone derivano dal dicumarolo, una variante di cumarina. Sono detti \"anticoagulanti indiretti\" in quanto non bloccano la cascata della coagulazione ma inibiscono a monte la formazione dei fattori della coagulazione vitamina K dipendenti (fattore II, VII, IX e X). La loro azione completa si raggiunge dopo alcuni giorni dall'inizio della somministrazione, ma la quantit\u00e0 da somministrare va monitorata attraverso la verifica periodica dell'INR, data la grande variabilit\u00e0 nell'assorbimento della molecola (da soggetto a soggetto, e con dosi giornaliere anche molto diverse nell'arco della stessa settimana) e l'interferenza con un grandissimo numero di sostanze (farmaci e alimenti). Anche controllando l'INR nel sangue con una frequenza di due-tre volte al mese, solo il 60% dei pazienti in cura con Warfarin viene mantenuto in un INR ideale tra 2.0 e 3.0..\nQuesto tipo di antiaggreganti (dicumar\u00f2lici) e la vitamina K sono antagonisti competitivi: la vitamina K pu\u00f2 essere utilizzata in caso di sovradosaggio di questi farmaci (prima che inizi una emorragia) per ridurne l'effetto. Viceversa, occorre prestare attenzione all'assunzione di alimenti ricchi di vitamina K, per le interazioni col farmaco (microgrammi\u00a0=\u00a01/1000\u00a0mg, per 100\u00a0g/parte edibile a crudo:\nLa cottura non rimuove quantit\u00e0 significative di vitamina K dagli alimenti, e quindi non cambia il rischio di interazione col farmaco. Di contro, gi\u00e0 a viene distrutta la vitamina C, presente in molti di questi alimenti, a bilanciare il possibile effetto coagulante della vitamina K. La vitamina C ha una dazione contro i coaguli (formate da lipidi, colesterolo, calcio, macrofagi e talora cellule morte o malte da questo rimosse), perch\u00e9 in generale capace di legare bene il calcio: favorisce l'assorbimento del calcio dagli alimenti durante la digestione -mentre resta da provare se in particolare favorisca anche l'assorbimento dal sangue verso ossa e tessuti-, e libera i capilalri ostruiti quando l'infezione \u00e8 in corso.\nCome le altre vitamine liposolubili, la vitamina K si accumula nell'organismo, per cui oltre alla dose/die probabilmente non superata, \u00e8 importante anche la quantit\u00e0 di cibi ingeriti nel riferimento di una settimana. Nel caso di pomodori e finocchi, la cottura ha un parziale effetto di inattivazione della vitamina K.\nUna interazione pi\u00f9 importante alimenti-anticoagulanti \u00e8 con l'aglio e cipolla, inibitori del trombossano -che con l'ADP \u00e8 necessario per le piastrine che per ultime si accumulano nel coagulo fino a formare il tappo emostatico. L'aglio contiene ajoene e adenosina, la cipolla adenosina (i cui recettori regolano l'afflusso di sangue nelle coronarie). Inoltre, contengono zolfo biodisponibile: il corretto bilanciamento degli aminoacidi a base di zolfo (Sulfur amino acids -SAAs) quali cisteina, omocisteina, metionina e taurina, \u00e8 considerato un fattore di rischio cardiovascolare. Tuttavia, in merito alle propriet\u00e0 di fluidificazione della circolazione sanguigna occorre considerare che la dilatazione dei vasi sanguigni dipende principalmente da arginina e ornitina, che non contengono zolfo nella loro molecola, n\u00e9 sembrano direttamente influenzate dall'interazione con gli aminoacidi sulfurei.\nL'acido acetilsalicilico non appartiene alla classe dei farmaci anticoagulanti, ma svolge comunque un effetto antiaggregante e di fluidificazione del sangue ed \u00e8 usato spesso con effetto potenziante in associazione con farmaci anticoagulanti (per esempio Clopidogrel). Oltre all'interazione fra anticoagulanti e alimenti ricchi di vitamina K (che riducono l'efficacia di alcuni farmaci), di contro non \u00e8 trascurabile l'effetto potenziante degli alimenti ricchi di acido salicilico. Tra i vegetali con il pi\u00f9 alto livello salicilico abbiamo:,\nLe dosi di ASA nei farmaci sono ben pi\u00f9 alte, dell'ordine di 0,6-0,9 g/die nei bambini e di 1-3\u00a0g/die negli adulti, perci\u00f2 difficilmente vengono variate in modo significativo dalle quantit\u00e0 di salicilati assunte tramite l'alimentazione (anche mangiando etti dei cibi a pi\u00f9 alto contenuto di salicilati, ne apportiamo qualche mg), e diviene quindi trascurabile l'interazione fra cibi con salicilati e farmaci contenenti ASA.\nNon lo \u00e8 invece l'interazione fra cibi con salicilati (mg/\u00a0100\u00a0g\u00a0parte edibile) e farmaci anticoagulanti cumarinici, dato che sono assunti in dosi dello stesso ordine di grandezza (2,5-5 mg/die), oltre al fatto che \u00e8 oggetto di studio e non del tutto chiaro in che modo l'ASA potenzi l'effetto di alcuni anticoagulanti, e il relativo effetto collaterale di emorragia interna, in particolare di emorragia cerebrale e/o su soggetti anziani, che sono poi anche quelli pi\u00f9 esposti all'opposto rischio trombotico.\nDabigatran.\nDi recente introduzione, il dabigatran \u00e8 un inibitore diretto della trombina. Somministrabile per via orale, non necessita di monitoraggio mediante controlli periodici dell'INR n\u00e9 di aggiustamenti posologici. La sua efficacia e la sua sicurezza sono risultate pari o superiori a quelle di dosi aggiustate di warfarin in pazienti con fibrillazione atriale non valvolare, seguiti per almeno due anni in uno studio clinico."}
{"id": "93669", "revid": "74801", "url": "https://it.wikipedia.org/wiki?curid=93669", "title": "Liberale d'Altino", "text": "Leggenda agiografica.\nCome per altri santi paleocristiani, anche nel caso di Liberale le agiografie che ci sono pervenute sono considerate del tutto leggendarie.\nNacque ad Altino da una nobile famiglia appartenente al rango equestre. Cresciuto secondo i principi cristiani, fu battezzato dal vescovo Eliodoro e ne divenne un fervente seguace. A una vita ascetica, fondata sulla meditazione, la preghiera e il sacrificio personale, associava l'aiuto a poveri e ammalati. Risolse inoltre una contesa fra Altinati e Trevigiani sorta attorno al castello di San Lorenzo in Prandecino (attuale Rovar\u00e8, frazione di San Biagio di Callalta) appartenente a un tal Prando. Quest'ultimo si impegn\u00f2 a demolirlo dopo essere stato miracolosamente guarito dal santo.\nFu inoltre un tenace avversario della dottrina ariana. Quando Eliodoro si fece eremita, lasci\u00f2 la diocesi di Altino al vescovo Ambrogio che tuttavia si mostr\u00f2 incapace nell'arginare la minaccia eretica. Liberale, deciso a ritrovare il vecchio vescovo, pens\u00f2 prima di consultare il lume di Dio e, pregando, gli apparve un angelo che lo avvisava della morte imminente. Nonostante ci\u00f2, part\u00ec per la Laguna alla ricerca del maestro ma, giunto sull'isola di Caltrazio, non lo trov\u00f2 e mor\u00ec poco dopo il 27 aprile 437. Riconosciuto subito come santo, clero e popolo trasferirono il suo corpo in un'arca nella chiesa dell'isola, dedicata a San Lorenzo (presso l'attuale Motta di San Lorenzo).\nCulto.\nUna tradizione filo-trevigiana afferma che le reliquie di san Liberale, assieme a quelle dei santi Teonisto, Tabra e Tabrata, furono trasferite a Treviso nel 452, quando Altino fu distrutta dagli Unni di Attila. Nel XIV secolo, tuttavia, alcuni religiosi dichiaravano che i corpi dei quattro santi si trovavano a Torcello, ma queste affermazioni dovevano essere false, in quanto numerosissimi documenti testimoniano con molta chiarezza la presenza a Treviso almeno dal 1082. I resti si trovano tuttora nella cripta del Duomo di San Pietro ed \u00e8 patrono della citt\u00e0 e della sua diocesi.\nL'odierna critica agiografica, invece, ritiene che Liberale non fosse altinate e che le sue reliquie sarebbero giunte probabilmente da Roma o dal Nordafrica.\nLiberale \u00e8 anche patrono di Castelfranco Veneto: cos\u00ec infatti vollero i cittadini trevigiani che fondarono il fortilizio da cui si \u00e8 sviluppata l'attuale citt\u00e0."}
{"id": "93671", "revid": "810736", "url": "https://it.wikipedia.org/wiki?curid=93671", "title": "Greg Bear", "text": "Con i suoi libri l'autore ha esplorato praticamente ogni branca della fantascienza, dalla space opera alle opere relative all'apocalisse tecnologica. Come disse l'autore stesso Bear ha distrutto e ricostruito la Terra innumerevoli volte.\nDal 1968 al 1973 ha studiato alla San Diego State University laureandosi in fisica e matematica. Nel 1975 ha sposato Christina M. Nielson, da cui ha poi divorziato nel 1981. Il 1983 \u00e8 stato l'anno del suo secondo matrimonio con Astrid Anderson, figlia dell'autore di fantascienza Poul Anderson.\nL'autore ha vinto varie volte il premio Hugo e il premio Nebula (destinati agli autori di fantascienza) con i suoi romanzi e i suoi racconti brevi. Ha lavorato a Hollywood con Steven Spielberg e Phil Tippett (effetti speciali di Star Wars).\n\u00c8 stato scelto insieme a Gregory Benford e David Brin per scrivere la trilogia della \"Second Foundation Trilogy\" continuazione del Ciclo della Fondazione di Isaac Asimov.\nOpere.\nSerie \"Quantum Logic\".\nLa serie \"Quantum Logic\" si compone di due segmenti: \"Queen of Angels\" e \"Quantico\". La serie completa \u00e8 cos\u00ec composta (in ordine di pubblicazione):\nGli ultimi due romanzi si collocano in un futuro prossimo e costituiscono il \"prequel\" della serie \"Queen of Angels\".\nRomanzi di Halo.\nGreg Bear ha scritto alcuni romanzi appartenenti al \"franchise\" di Halo:"}
{"id": "93673", "revid": "2176804", "url": "https://it.wikipedia.org/wiki?curid=93673", "title": "Criteri di congruenza dei triangoli", "text": "In geometria, i criteri di congruenza dei triangoli sono un postulato e due teoremi tramite i quali \u00e8 possibile dimostrare la congruenza fra triangoli, nel caso alcuni loro angoli o lati siano congruenti.\nI criteri di congruenza sono tre, a cui se ne pu\u00f2 aggiungere un quarto che altro non \u00e8 che una formulazione alternativa del secondo.\nPrimo criterio.\nQuesto criterio va preso come postulato. Euclide, negli Elementi, ne d\u00e0 una dimostrazione, effettuata tramite il trasporto di segmenti e di angoli (I, 4). Questo metodo, tuttavia, non \u00e8 valido, come \u00e8 stato mostrato dalla matematica moderna, quindi l'intera dimostrazione viene invalidata, come ha fatto notare David Hilbert. Questo criterio costituisce l'assioma III.6 degli assiomi di Hilbert.\nEsso non pu\u00f2 essere generalizzato nella forma \"due triangoli sono congruenti se hanno un angolo, uno dei lati ad esso adiacenti e il lato ad esso opposto ordinatamente congruenti\", come si fa nel \"secondo criterio\".\nViene chiamato anche \"Criterio LAL\" (Lato-Angolo-Lato).\nSecondo criterio.\nSe si ammette valido il quinto postulato di Euclide, si pu\u00f2 dimostrare che la somma degli angoli interni di un triangolo \u00e8 sempre uguale ad un angolo piatto; per questo motivo, se si conoscono due angoli di un triangolo \u00e8 sempre possibile determinarne il terzo, e quindi il criterio \u00e8 generalizzabile in: \"Due triangoli sono congruenti se hanno ordinatamente un lato e due angoli qualsiasi congruenti\".\nIl secondo criterio (nella sua formulazione originale) \u00e8 per\u00f2 dimostrabile senza far uso del quinto postulato di Euclide. Per questo i libri di testo sono soliti riportare entrambe le formulazioni, e spesso la seconda (quella che fa uso del teorema sulla somma degli angoli interni di un triangolo) viene detta \"secondo criterio generalizzato\".\nViene chiamato anche \"Criterio ALA\" (Angolo-Lato-Angolo).\nDimostrazione.\nSi considerino i triangoli ABC e A'B'C'.\nPer ipotesi, AC e A'C' sono congruenti, come gli angoli in A e in A' e gli angoli in C e in C'.\nOra ammettiamo, per assurdo che i due triangoli non siano congruenti. Allora AB &gt; A'B' o AB &lt; A'B'. Si consideri il caso in cui AB &gt; A'B' (sarebbe analogo considerare l'altro caso.)\nAllora esiste un punto P interno ad AB tale che AP sia congruente ad A'B'.\nI triangoli APC e A'B'C' avrebbero:\nCos\u00ec, per il \"primo criterio\", il triangolo APC sarebbe congruente ad A'B'C'. Allora l'angolo formula_1 sarebbe congruente con quello in C'. Ma, per ipotesi, anche formula_2 \u00e8 congruente all'angolo in C'. Cos\u00ec per la propriet\u00e0 transitiva della congruenza, formula_1 sarebbe congruente con formula_2 che \u00e8 ovviamente assurdo. Dunque non rimane altro che negare l'ipotesi che i due triangoli non siano congruenti, ovvero la tesi.\nGeneralizzazione.\nAltri testi, seguendo la linea dimostrativa degli Elementi di Euclide, dimostrano anche un ulteriore criterio, il quale afferma che \"due triangoli sono congruenti se hanno ordinatamente congruenti due angoli e un lato\". Spesso questa formulazione viene detta \"quarto criterio di congruenza\" o \"generalizzazione del secondo criterio di congruenza\".\nTerzo criterio.\nIn \"Elementi I, 8\" Euclide d\u00e0 una dimostrazione di questo teorema utilizzando il movimento rigido. Come avviene per la proposizione I, 4 (primo criterio di congruenza), la dimostrazione euclidea non \u00e8 valida, ma la matematica moderna si avvale di un'altra dimostrazione per la quale questo criterio non va considerato postulato.\nViene chiamato anche \"Criterio LLL\" (Lato-Lato-Lato).\nDimostrazione.\nSiano ABC, A'B'C' due triangoli con AB = A'B', AC = A'C', BC = B'C'. Si costruisca, in B, nel semipiano creato da BC non contenente A un angolo uguale a quello in B' e il lato BA\" congruente a B'A' e si tracci la congiungente A\"C.\nOra i triangoli A'B'C' e A\"BC hanno due lati congruenti (BC = B'C' per ipotesi, BA\" = B'A' per costruzione), e congruente l'angolo tra essi compreso (A\"BC = A'B'C' per costruzione). Dunque sono congruenti per il primo criterio.\nIn particolare, A'C'=A\"C da cui, per la propriet\u00e0 transitiva, AC=A\"C.\nSi tracci quindi la congiungente AA\". Essendo il triangolo BAA\" isoscele (esso ha infatti due lati uguali , AB = A'B' per ipotesi, BA\" = B'A' per costruzione, quindi AB = BA\" per la propriet\u00e0 transitiva), gli angoli BA\"A e BAA\" sono congruenti. Per lo stesso motivo CAA\"=CA\"A. Ma quindi BA\"A+CA\"A=BAA\"+CAA\", perch\u00e9 somme di angoli congruenti, BAC=BA\"C .\nI triangoli ABC e A\"BC hanno allora due lati ed un angolo congruenti (AB=A\"B , AC=A\"C), BAC=BA\"C), quindi sono congruenti per il primo criterio. Ma anche A'B'C' \u00e8 congruente ad A\"BC, quindi, per la propriet\u00e0 transitiva, ABC = A'B'C' C.V.D.\nQuarto criterio.\nDimostrazione.\nSiano, per ipotesi, l'angolo A=A' e C=C' e il lato AB=A'B', la dimostrazione della tesi AC=A'C' (per la quale i triangoli sarebbero congruenti per il secondo criterio) deve essere eseguita per assurdo. Si nega quindi la tesi, ovvero AC\u2260A'C' e non \u00e8 limitativo supporre che AC&gt;A'C'. Per il postulato del trasporto dei segmenti, ci\u00f2 implica che esiste un estremo D su AC tale che AD=A'C'.\nUnisco D con B e considero il triangolo ADB; per il primo criterio i due triangoli ABD e A'B'C' sono congruenti e, in particolare, l'angolo D=C' e, quindi, per propriet\u00e0 transitiva, D=C. I due angoli D e C saranno quindi coincidenti.\nTriangoli rettangoli.\nNel caso dei triangoli rettangoli, un angolo \u00e8 sempre noto: quello retto. In pi\u00f9, grazie al teorema di Pitagora, avendo due lati \u00e8 sempre possibile determinare il terzo. Di conseguenza, i tre criteri possono essere semplificati:\nOccorre tener presente il fatto che, anche se il teorema di Pitagora rende banale l'ultima delle tre affermazioni precedenti, esso non \u00e8 per\u00f2 necessario ai fini della sua dimostrazione. Per la dimostrazione del teorema di Pitagora sono infatti necessari altri concetti oltre a quello di congruenza, e cio\u00e8 quello di equivalenza (pi\u00f9 precisamente, di equiscomponibilit\u00e0) oppure quello di similitudine.\nPer dimostrarlo senza il teorema di Pitagora, infatti, basta ottenere il secondo triangolo dal ribaltamento del primo sul cateto noto: le due ipotenuse possono essere considerate come lati obliqui di un triangolo isoscele, dimostrando che gli angoli alla base (cio\u00e8 quelli compresi tra l'ipotenusa e il cateto non conosciuto) sono congruenti. A questo punto basta applicare il secondo criterio di congruenza generalizzato e si \u00e8 dimostrato che i due triangoli rettangoli sono congruenti."}
{"id": "93676", "revid": "4717", "url": "https://it.wikipedia.org/wiki?curid=93676", "title": "Matrice di densit\u00e0", "text": ""}
{"id": "93682", "revid": "1935652", "url": "https://it.wikipedia.org/wiki?curid=93682", "title": "Jorge Medina Est\u00e9vez", "text": "Biografia.\nJorge Arturo Medina Est\u00e9vez \u00e8 nato il 23 dicembre 1926 a Santiago del Cile, omonima regione metropolitana ed arcidiocesi, nella Repubblica del Cile da Jorge Medina Valderrama e Sara Est\u00e9vez Vives.\nFormazione e ministero sacerdotale.\nHa compiuto gli studi primari e secondari al liceo Alem\u00e1n e la Facolt\u00e0 di diritto alla Pontificia universit\u00e0 cattolica del Cile. Aveva ottenuto anche il titolo di baccelliere in Lettere e in Biologia.\nFormatosi, nel seminario maggiore della capitale, ha ricevuto l'ordinazione sacerdotale il 12 giugno 1954, a Santiago del Cile, per imposizione delle mani di Pio Alberto Fari\u00f1a Fari\u00f1a, vescovo titolare di Citarizo ed ausiliare di Santiago del Cile; si \u00e8 incardinato, ventisettenne, come presbitero della medesima arcidiocesi. Nel 1955 ha conseguito la laurea in teologia. In seguito \u00e8 stato docente di filosofia nel seminario fino al 1965 e di teologia presso la Facolt\u00e0 di teologia Pontificia universit\u00e0 cattolica del Cile fino al 1994. Della facolt\u00e0 era stato, per alcuni anni, anche decano, e dal 1974 al 1985 aveva anche ricoperto l\u2019incarico di pro-gran cancelliere dell\u2019ateneo. Ha esercitato il ministero pastorale come canonico penitenziere della cattedrale di Santiago ed \u00e8 stato anche giudice del tribunale ecclesiastico della capitale. Aveva partecipato in qualit\u00e0 di perito al concilio Vaticano II, prestando servizio in alcune commissioni, specialmente in quella teologica. Ha anche collaborato con vari organismi della Curia romana tra cui la Commissione di preparazione del Codice di diritto canonico, a partire dagli anni 1964-1965, e la Commissione teologica internazionale dal 1969.\nMinistero episcopale.\nIl 18 dicembre 1984 papa Giovanni Paolo II lo ha nominato, cinque giorni prima che compisse cinquantotto anni, vescovo ausiliare di Rancagua assegnandogli contestualmente la sede titolare di Tibili. Ha ricevuto la consacrazione episcopale il 6 gennaio 1985, presso la Basilica di San Pietro in Vaticano, per imposizione delle mani dello stesso pontefice, assistito dai co-consacranti futuri cardinali Eduardo Mart\u00ednez Somalo, arcivescovo titolare di Tagora e sostituito per gli Affari Generale della Segreteria di Stato, e Duraisamy Simon Lourdusamy, arcivescovo emerito di Bangalore e segretario della Congregazione per l'evangelizzazione dei popoli; durante la stessa cerimonia hanno ricevuto l'ordinazione altri sei nuovi vescovi. Come suo motto episcopale il neo vescovo Medina Est\u00e9vez ha scelto \"Oportet illum crescere\", che tradotto vuol dire \"Egli deve crescere\".\nIl 25 novembre 1987 papa Giovanni Paolo II lo ha nominato, quasi sessantunenne, vescovo di Rancagua; \u00e8 succeduto al settantunenne Alejandro Dur\u00e1n Moreira, dimissionario per motivi di salute dopo aver guidato la diocesi per sedici anni. Ha preso possesso della diocesi durante una cerimonia svoltasi presso la Cattedrale della Santa Croce a Rancagua il 3 gennaio 1988.\nIl 16 aprile 1993 papa Giovanni Paolo II lo ha trasferito, sessantaseienne, a capo della sede di Valpara\u00edso; \u00e8 succeduto al settantacinquenne Francisco de Borja Valenzuela R\u00edos, dimissionario per raggiunti limiti d'et\u00e0 dopo dieci anni di governo pastorale. Ha preso possesso della nuova sede durante una cerimonia svoltasi presso la Cattedrale della Madonna del Carmine a Valpara\u00edso il 9 giugno seguente.\nIl 21 giugno 1996 papa Giovanni Paolo II lo ha nominato, sessantanovenne, pro-prefetto della Congregazione per il culto divino e la disciplina dei sacramenti, il dicastero che si occupa della compilazione e della traduzione dei testi liturgici di rito latino nonch\u00e9 della disciplina dei sette sacramenti, elevandolo in pari tempo alla dignit\u00e0 di arcivescovo \"ad personam\"; \u00e8 succeduto al settantacinquenne cardinale Antonio Mar\u00eda Javierre Ortas, S.D.B., dimissionario per raggiunti limiti d'et\u00e0. Contestualmente al trasferimento in Curia romana ha anche rinunciato al governo pastorale della diocesi di Valpara\u00edso.\nCardinalato.\nIl 18 gennaio 1998, al termine dell'Angelus domenicale, papa Giovanni Paolo II ha annunciato la sua creazione a cardinale nel concistoro del 21 febbraio seguente; settantunenne, \u00e8 stato il primo capo dicastero cileno in Curia romana a ricevere la porpora cardinalizia, mentre gli altri erano stati arcivescovi di Santiago del Cile. Durante la cerimonia gli sono stati conferiti la berretta, l'anello e la diaconia di San Saba, vacante dal 2 dicembre 1996, giorno della morte del cardinale belga Jean J\u00e9r\u00f4me Hamer, O.P., prefetto emerito della Congregazione per gli istituti di vita consacrata e le societ\u00e0 di vita apostolica. Ha preso possesso della sua diaconia durante una celebrazione successiva. Inoltre il 23 febbraio 1998 ha assunto ufficialmente il titolo di prefetto della Congregazione per il culto divino e la disciplina dei sacramenti.\nIl 1\u00ba ottobre 2002 papa Giovanni Paolo II ha accettato la sua rinuncia dalla guida della Congregazione per il culto divino e la disciplina dei sacramenti per raggiunti limiti d'et\u00e0, ai sensi del can. 354 del Codice di diritto canonico, divenendone prefetto emerito all'et\u00e0 di settantacinque anni; gli \u00e8 succeduto il settantaduenne cardinale Francis Arinze, fino ad allora presidente del Pontificio consiglio per il dialogo interreligioso.\nIl 24 febbraio 2005, a seguito della promozione all'ordine presbiterale del cardinale Luigi Poggi, archivista e bibliotecario emerito di Santa Romana Chiesa, \u00e8 divenuto cardinale protodiacono, ovvero il cardinale dell'ordine diaconale di pi\u00f9 antica creazione; ha cessato di esserlo il 2 gennaio 2007, quando gli \u00e8 succeduto Dar\u00edo Castrill\u00f3n Hoyos, presidente della Pontificia commissione \"Ecclesia Dei\".\nDopo la morte di papa Giovanni Paolo II, ha preso parte al conclave del 2005. Come cardinale protodiacono il 19 aprile 2005 ha avuto il compito di pronunciare dalla Loggia Centrale della Basilica di San Pietro in Vaticano l\"'Habemus Papam\", annunciando al mondo l'elezione al soglio pontificio del cardinale Joseph Ratzinger, prefetto della Congregazione per la dottrina della fede, con il nome di Benedetto XVI. In esso, per la prima ed unica volta in assoluto, prima di dare l'annuncio ha salutato la folla in italiano, spagnolo, francese, tedesco ed inglese (\"Fratelli e sorelle carissimi, Querid\u00edsimos hermanos y hermanas, Bien chers fr\u00e8res et s\u0153urs, Liebe Br\u00fcder und Schwestern, Dear brothers and sisters\"). Il 24 aprile seguente ha quindi imposto il pallio al neoeletto papa durante la solenne messa di inizio pontificato.\nIl 23 dicembre 2006, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970.\nHa preso parte come membro designato dal papa alla V conferenza episcopale latinoamericana con tema \"Discepoli e missionari di Ges\u00f9 Cristo in modo che i nostri popoli possono trovare il Lui la vita\", svoltasi dal 13 al 31 maggio 2007 presso Aparecida, in Brasile.\nIl 1\u00ba marzo 2008, durante un concistoro ordinario pubblico per il voto su alcune cause di canonizzazione, dopo averne fatto richiesta ha optato per l'ordine dei cardinali presbiteri mantenendo la diaconia di San Saba elevata a titolo presbiterale \"pro hac vice\", avendo trascorso un decennio come cardinale diacono, ai sensi del can. 350 \u00a7 5-6 del Codice di diritto canonico.\nDopo la rinuncia di papa Benedetto XVI, per via dell'et\u00e0 non ha potuto prendere parte al conclave del 2013, che si \u00e8 concluso con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco.\n\u00c8 uno dei cardinali che ha celebrato la Messa tridentina dopo la Riforma liturgica.\nHa fatto parte della Congregazione per il clero, della Congregazione per i vescovi, della Congregazione per la dottrina della fede, del Pontificio consiglio per la famiglia e della Pontificia commissione per l'America Latina.\n\u00c8 deceduto il 3 ottobre 2021 a Santiago del Cile all'et\u00e0 di novantaquattro anni. In seguito ai solenni funerali concelebrati il giorno successivo dal nunzio apostolico Alberto Ortega Mart\u00edn e dai cardinali Francisco Javier Err\u00e1zuriz Ossa e Ricardo Ezzati Andrello nella cattedrale di San Giacomo, \u00e8 stato sepolto all'interno della cripta dello stesso edificio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "93683", "revid": "125299277", "url": "https://it.wikipedia.org/wiki?curid=93683", "title": "Antonio Albanese", "text": "Biografia.\nI primi anni.\nNasce a Olginate, allora appartenente alla provincia di Como, ora a quella di Lecco, da genitori entrambi originari di Petralia Soprana (in provincia di Palermo).\nInizia la sua carriera nelle radio private locali all'inizio degli anni ottanta, su Onda Radio Olginate e Radio Cristal di Lecco, dove conduce un programma intitolato \"Magic Moment\" dedicato alla musica rock. Si iscrive alla Scuola d'arte drammatica Paolo Grassi di Milano, nella quale consegue il diploma nel 1991. Poco dopo, per\u00f2, capisce che la sua vera passione \u00e8 la comicit\u00e0: si esibisce nel piccolo teatro dello Zelig a Milano e sul palcoscenico della \"Zanzara d'oro\" a Bologna, ottenendo molti consensi grazie a simpatici monologhi con personaggi da lui inventati.\nPartecipa a \"Il TG delle vacanze\" su Canale 5 come inviato dalla montagna. Dopo questo debutto come attore di cabaret, partecipa nel 1992 al \"Maurizio Costanzo Show\". In seguito, \u00e8 ospite fisso del variet\u00e0 condotto da Paolo Rossi \"Su la testa!\" (datato 1992), con i personaggi Alex Drastico ed Epifanio.\nMai dire Gol.\nLa vera esplosione comica di Antonio Albanese avviene con la trasmissione \"Mai dire gol\", condotta dalla Gialappa's Band: in essa presenta e mette a punto una serie di personaggi (il gentile Epifanio, l'aggressivo Alex Drastico, il telecronista-ballerino Frengo e Stop, il giardiniere di Berlusconi, Pier Piero, gay e interista) divenuti famosi, i cui monologhi vengono successivamente riproposti nel volume \"Patapim e Patapam\" (1994).\nAbbandonata la storica e divertente trasmissione di Italia Uno, negli anni successivi si altern\u00f2 tra cinema e teatro, con lunghe trasferte per l'Italia, per poi tornare a Bologna, la citt\u00e0 dove ha vissuto con moglie e figlia. Ora vive a Milano.\nTra il 2004 e il 2005 rientr\u00f2 in due progetti simili a \"Mai dire gol\": \"Mai dire Domenica\" e \"Mai dire Luned\u00ec\", ideati ancora una volta dalla Gialappa's Band ma condotti dal Mago Forest. Qui Antonio Albanese interpreta quattro personaggi: Pier Peter (che si scopre poi essere il cugino di Pier Piero), strampalato economista innamorato del calciatore del Milan Gennaro Gattuso, il filosofo Mino Martinelli cocainomane presuntuoso, Cetto La Qualunque politico calabrese corrotto e depravato e Alain Tonn\u00e9 cuoco stravagante.\nAltri programmi televisivi.\nAltri programmi televisivi in cui Albanese \u00e8 stato protagonista sono \"Comici\" nel 2000 e \"Non c'\u00e8 problema\" (anche conduttore, trasmesso nel 2003 da Rai 3).\nHa fatto parte del cast del programma \"Che tempo che fa\", condotto da Fabio Fazio su Rai 3 interpretando il personaggio del politico corrotto Cetto La Qualunque, quello del Ministro della Paura, e nel cast de Il caso Scafroglia. Nella puntata dell'8 dicembre 2007 ha riproposto l'imitazione del personaggio di nome Ivo Perego, industriale lombardo con un figlio che ama la moda. Lo stesso personaggio \u00e8 apparso poi successivamente pi\u00f9 volte nella trasmissione.\nIl cinema.\nAttivo anche nel cinema, Albanese esordisce nel 1996 con \"Uomo d'acqua dolce\", diretto e interpretato da lui stesso. Nello stesso anno, Albanese continua con il cinema con \"Vesna va veloce\" per la regia di Carlo Mazzacurati. Diviene in seguito anche regista, con la collaborazione dello sceneggiatore Vincenzo Cerami. Nel 1999 scrive e partecipa al film \"La fame e la sete\".\nInizialmente, i film di Albanese sono un campo nel quale dar vita a gag esilaranti delle quali i suoi personaggi sono i protagonisti; in seguito realizza un cinema pi\u00f9 d'autore, senza ignorare le caratteristiche della sua comicit\u00e0. Nel 2000 gira con Fabrizio Bentivoglio \"La lingua del santo\" di Carlo Mazzacurati. La consacrazione avviene nel 2005, quando Pupi Avati gli affida il ruolo da protagonista ne \"La seconda notte di nozze\", in cui recita a fianco di Katia Ricciarelli.\nNel 2007 interpreta un uomo di Genova che perde il lavoro e si trova in una condizione difficile con la moglie, interpretata da Margherita Buy, nel film di Silvio Soldini \"Giorni e nuvole\". Nel 2009 ha un ruolo di co-protagonista con Kim Rossi Stuart nel film di Francesca Archibugi \"Questione di cuore\", e come con Soldini il registro della recitazione di Albanese assume toni fortemente drammatici. Il 21 gennaio 2011 esce nelle sale il suo film \"Qualunquemente\", uno dei maggiori successi dell'anno al botteghino, seguito l'anno successivo dal sequel \"Tutto tutto niente niente\".\nNel 2013 \"L'intrepido\", regia di Gianni Amelio. Il film racconta la storia di Antonio Pane che fa un lavoro strano: \u00e8 il 'rimpiazzo', cio\u00e8 sostituisce persone assenti dal proprio posto in ogni tipo di attivit\u00e0. Nel 2014 fa un cameo nel film \"La sedia della felicit\u00e0\", diretto da Carlo Mazzacurati. Nel 2016 recita accanto a Carlo Verdone nel film \"L'abbiamo fatta grossa\". Nel 2017 \u00e8 protagonista del film \"Mamma o pap\u00e0?\", recitando accanto a Paola Cortellesi.\nA fine 2017 torna in coppia con Paola Cortellesi nel film \"Come un gatto in tangenziale\", che si rivela un grande successo al botteghino. Nel 2018, 16 anni dopo l'ultimo film, torna dietro la macchina da presa per dirigere il film \"Contromano\". Il 21 novembre 2019 \u00e8 stato distribuito nelle sale il nuovo film di Antonio Albanese, \"Cetto c'\u00e8, senzadubbiamente\", che chiude la trilogia del personaggio di Cetto La Qualunque da lui interpretato.\nIl teatro.\nPer quanto concerne il teatro, oltre all'esperienza allo Zelig di Milano, Albanese ha recitato nei seguenti spettacoli: \"Misty\" e \"Uomo\" (1992); \"Salone Meraviglia\" (marzo 1994, con Stefano Bicocchi in arte Vito); \"Gi\u00f9 al Nord\" (1997); \"Concerto apocalittico per Grilli, Margherite, Blatta e Orchestra\" (1999); \"Psicoparty\" nel 2005.\nNel 2009 ha ricoperto il ruolo di regista nell'opera \"Le convenienze ed inconvenienze teatrali\" di Gaetano Donizetti presso il Teatro alla Scala di Milano (Accademia del Teatro alla Scala); \"Personaggi\" (2011). Nel 2013, il 13 dicembre, cura la regia del Don Pasquale di Donizetti al Teatro Filarmonico di Verona, opera inaugurale della stagione.\nI personaggi.\nIng. Ivo Perego.\nIl personaggio si ispira allo stereotipo dell'industriale della Brianza dedito solo al lavoro. \u00c8 sposato ma non vede sua moglie dal tempo dell'unica sua vacanza, fatta a Sharm el-Sheikh, in una notte in cui concep\u00ec suo figlio Manuel che da grande diventer\u00e0 un tossicodipendente. Ha un capannone enorme () di Eternit, in cui produce proprio Eternit. La sua segretaria si chiama Mulan ed \u00e8 di origine orientale.\nA differenza del personaggio apparso negli \"sketch\", nel film \"La fame e la sete\" viene rivelato che \u00e8 originario della Sicilia, che il suo vero nome \u00e8 Salvatore e che Pacifico e Alex Drastico sono suoi fratelli gemelli; inoltre possiede non uno stabilimento in cui si produce Eternit ma un catenificio. Ammette anche di non avere figli perch\u00e9 comportano troppe spese.\nEpifanio Gilardi.\nPersonaggio timido e gentile, sempre vestito con cappotto e sciarpa. Indossa spessi occhiali da vista e adora una piantina di valeriana che porta sempre con s\u00e9 in un vaso, considerandola la sua fidanzata. Nonostante l'apparente ingenuit\u00e0, Epifanio \u00e8 in realt\u00e0 un personaggio dal carattere profondo. Utilizza comunemente la parola \"stellina\" come intercalare, \u00e8 caratterizzato da una mimica facciale e del corpo molto accentuata (ad esempio \u00e8 solito mandare baci \"appoggiandoli\" o facendoli volare). \u00c8 il protagonista del film \"Uomo d'acqua dolce\". Negli spettacoli, per un brevissimo periodo, inizialmente il nome del personaggio fu Tommino: questi era decisamente un personaggio pi\u00f9 nevrotico e squilibrato. Il personaggio di Epifanio \u00e8 apparso la prima volta sul palcoscenico televisivo di \"Su la testa!\" mostrando gi\u00e0, rispetto a Tommino, le evoluzioni sul carattere surreale e sulla bont\u00e0 d'animo. Successivamente \u00e8 apparso in diversi \"sketch\" del programma \"Mai dire Gol\" della Gialappa's Band e in vari spettacoli teatrali.\nAgente 2001.\nPersonaggio proposto unicamente durante \"Mai dire Gol\" e ispirato a James Bond/007. \u00c8 un poliziotto in tenuta anti-sommossa incaricato della sicurezza negli stadi. Particolarmente ottuso, destinato a essere spesso picchiato malgrado le sue velleit\u00e0, denota anche caratteristiche leggermente razziste con una spiccata tendenza ad andare sempre a Nord di tutto.\nCetto La Qualunque.\nCetto La Qualunque \u00e8 un imprenditore e politico calabrese corrotto, perverso e depravato, che ha un grande disprezzo verso la natura, la tradizione e le donne, che considera degli oggetti di cui fare uso quando si vuole. Si pone come grande innovatore e nelle sue campagne elettorali promette sempre una grossa abbondanza di \"pilu\" (termine dialettale - letteralmente \"pelo\" - usato come sineddoche per indicare sessisticamente le donne). Le sue promesse sono mirabolanti e riscuotono sempre scroscianti applausi da parte del pubblico, che in particolare si esalta quando il politico assicura che ci sar\u00e0 abbondanza di belle donne: il suo \"slogan\" elettorale \u00e8 infatti \"\"Cchi\u00f9 pilu pi tutti\".\nUn suo ricorrente desiderio \u00e8 quello di vedere tanto cemento armato nel paesaggio calabrese; non a caso, una delle sue particolari promesse \u00e8 quella di \"costruire un pilastro di cemento armato per ogni bambino che nasce\"\". \u00c8 molto ignorante: un particolare che mette in evidenza questo elemento \u00e8 la trasformazione in pseudo-avverbi di varie parole aggiungendo a queste il suffisso \"-mente\", ad esempio \"comunquemente\", \"infattamente\", \"qualunquemente\", \n\"senzadubbiamente\", \"tralaltramente\". A questo va ad aggiungersi il ricorrente intercalare \"Cazzu iu\", usato per rimarcare e chiudere gran parte delle frasi da lui pronunciate.\n\u00c8 acerrimo nemico di Giovanni De Santis, suo avversario politico per la carica di sindaco dell'immaginario comune di Marina di Sopra, il quale viene spesso offeso durante i suoi comizi (e quando De Santis esprime le sue perplessit\u00e0 sulle idee di La Qualunque, si sente sempre rispondere \"fatti i cazzi toi\"). Una delle tante sue offese verso il concorrente \u00e8: \"De Santis, io non ti sputo senn\u00f2 ti profumo, io non ti piscio che ti lavo, io non ti caco che t'inciprio\", e spesso a seguire c'\u00e8 l'altra sua celebre frase \"Ah bastasu, ah caino!\", con relativo sputo.\nIl personaggio \u00e8 apparso per la prima volta sugli schermi Rai nel 2003 all'interno di \"Non c'\u00e8 problema\", ma il grande successo lo ha ottenuto quando Antonio Albanese ha collaborato con la Gialappa's Band nei programmi \"Mai dire Domenica\" e \"Mai dire Luned\u00ec\" su Italia 1 dove il personaggio, tra le altre cose, pi\u00f9 volte fa notare la sua passione per la . Nel 2007 \u00e8 ospite fisso del programma \"Che tempo che fa\" del sabato condotto da Fabio Fazio.\nProprio nel programma di Fazio appare il nuovo tormentone: parlando di qualcosa o di qualcuno che non sopporta, La Qualunque conclude dicendo: \"Francamente, 'ntu culu a (dice il nome dell'interessato)!\", oppure alla richiesta di un'ulteriore spiegazione risponde con un secco \"Tu fatti i cazzi toi!\". Altre sue celebri frasi sono: \"Libert\u00e9, egalit\u00e9, 'ntu culu a te!\" (che parafrasa il motto \"Libert\u00e9, \u00c9galit\u00e9, Fraternit\u00e9\" della Rivoluzione francese) e \"I have no dreams, ma mi piace 'u pilu!\" (chiaro riferimento al celebre discorso \"I Have a Dream\" di Martin Luther King). Il personaggio \u00e8 il protagonista dei film \"Qualunquemente\", \"Tutto tutto niente niente\" e \"Cetto c'\u00e8, senzadubbiamente\".\nMino Martinelli.\nMino Martinelli \u00e8 un filosofo contemporaneo cocainomane. Si presenta al pubblico sulla poltrona di casa sua; davanti a lui ha un tavolino, sul quale si adagia spesso per sniffare \"idee sintetiche\", indispensabili per giungere alle sue straordinarie conclusioni filosofiche. Il suo motto ricorrente \u00e8 \"tutto tutto niente niente\". Ha una voce molto roca e questa caratteristica da sola induce spesso lo spettatore alla risata. Dopo avere abusato della sostanza, che Mino chiama abitualmente \"sintesi filosofica\", il suo viso assume un colore viola.\nPacifico.\nPacifico \u00e8 un professore di latino tranquillo, pacato e di poche parole. Nel film \"La fame e la sete\" \u00e8 il fratello gemello di Alex Drastico ed Ivo Perego. \u00c8 una persona per cui tutti provano grande stima e simpatia ma che viene continuamente dimenticata, persino dai familiari. Infatti nessuno si ricorda di avvertirlo della morte del padre, ma viene ugualmente accolto con benevolenza nella casa di famiglia.\nSommelier.\nIn alcune delle sue gag pi\u00f9 popolari Antonio Albanese interpreta un sommelier, vestito con grembiule nero e al collo il \"tastevin\", che osserva, fa roteare e annusa un calice di vino. Al termine della lunga degustazione, con appropriato sottofondo musicale, il sommelier pronuncia, con tono da esperto, frasi scontate come \"\u00e8 rosso\", oppure \"\u00e8 vino\" o, alla fine dell'assaggio, \"\u00e8 finito\", oppure \"per\u00f2 fa cagare\".\nPier Piero (Efrem).\nIl giardiniere interista gay di Berlusconi, con idee politiche piuttosto ambigue. A differenza delle apparizioni televisive, negli spettacoli teatrali il suo nome \u00e8 Efrem.\nPier Peter.\nCugino di Pier Piero, \u00e8 un economista spregiudicato e sostenitore della \"war economy\" di George W. Bush. Intimo amico del governatore della Banca d'Italia Antonio Fazio, afferma di essere fidanzato con un calciatore (si scoprir\u00e0 poi che l'atleta in questione \u00e8 Gennaro Gattuso). Inizialmente Pier Peter si presentava come un noioso e pedante divulgatore economico dalla retorica astrusa e infarcita di anglicismi; in seguito ha invece completamente cambiato carattere, componendo e interpretando sgrammaticate canzoni d'amore: l'ilarit\u00e0 del personaggio si ricava proprio dal contrasto tra queste due anime antitetiche.\nFrengo.\nUltr\u00e0 del e appassionato della filosofia di Zeman, nel film del 2012 \"Tutto tutto niente niente\" ricompare col nome di \"Frengo Stoppato\", assiduo consumatore di cannabis che la madre vorrebbe far beatificare da vivo. I resoconti sportivi di Frengo-e-Stop sulle gare della squadra pugliese assumono contorni surreali che sfociano nell'idealizzazione mistica dell'evento sportivo. Numerose sue frasi rivolte ai suoi interlocutori principali, cio\u00e8 i tre della Gialappa's, sono entrati nell'immaginario collettivo, tra le altre \"Vi siete fumati l'impossibile?\", insieme ad alcuni termini inventati di sana pianta ispirati alle voci dialettali del Tavoliere.\nAlex Drastico.\nPersonaggio siciliano altamente fannullone e irritabile (specie nei confronti del ladro del suo motorino, a cui dedica dei veri e propri anatemi), \u00e8 uno dei tre gemelli assieme a Ivo Perego (che lui odia per la sua noncuranza per la famiglia e per aver cambiato il suo cognome in Perego) e Pacifico (che invece stima per il suo comportamento mite). Con questo personaggio Albanese ha girato il film \"La fame e la sete\".\nIl Ministro della Paura.\nInquietante personaggio comico presentato per la prima volta nello spettacolo teatrale \"Psicoparty\" e riproposto in TV dal 4 ottobre 2008 a \"Che tempo che fa\" accompagnato dal Sottosegretario all'Angoscia, assume stupefacenti e psicofarmaci.\nProfessor Duccio Troller.\nUn professore vittima delle moderne leggi e degli attuali sistemi dell'istruzione italiana.\nRodolfo Favaretto.\nPersonaggio apparso nel film \"Tutto tutto niente niente\", \u00e8 un veneto secessionista e razzista, intento a unire il Veneto all'Austria, che sfrutta gli immigrati clandestini fatti entrare in Italia nei modi pi\u00f9 disparati (da esercito a manovalanza).\nI libri.\nAlbanese trascrive spesso in forma di libro i monologhi pi\u00f9 importanti dei suoi spettacoli teatrali.\nCon altri comici ha scritto anche:"}
{"id": "93687", "revid": "838137", "url": "https://it.wikipedia.org/wiki?curid=93687", "title": "203 a.C.", "text": ""}
{"id": "93688", "revid": "287204", "url": "https://it.wikipedia.org/wiki?curid=93688", "title": "Diogene Laerzio", "text": "Biografia.\nNon ci \u00e8 pervenuta alcuna notizia sulla sua vita; il nome Laerzio potrebbe derivare dalla citt\u00e0 di Laerte, in Cilicia, l'odierna Alanya in Turchia; altri, rifacendosi alla sua biografia di Timone di Fliunte, commentata da Apollonide di Nicea, nella quale Diogene chiama quest'ultimo \"\u1f41 \u03c0\u03b1\u03c1' \u1f21\u03bc\u1ff6\u03bd\" (\"uno di noi\"), ne deducono che egli fosse originario di Nicea; altri ancora, infine, attraverso deduzioni di carattere culturale, pur non pronunciandosi sulla sua origine, ritengono almeno che egli sia prevalentemente vissuto ad Alessandria.\nLa collocazione della sua fioritura, normalmente posta tra la fine del II secolo e la prima met\u00e0 del III, viene dedotta dalla sua conoscenza di Sesto Empirico, vissuto nella seconda met\u00e0 del II secolo d.C., e la citazione del filosofo Potamone di Alessandria come vissuto, dice Diogene, \u03c0\u03c1\u1f78 \u1f40\u03bb\u03af\u03b3\u03bf\u03c5 (\"poco tempo fa\"), operante nei primi anni del III secolo.\nDiogene non dichiara esplicitamente la sua appartenenza a una determinata scuola filosofica; tuttavia dai giudizi espressi in alcune biografie traspare un'ostilit\u00e0 verso forme di pensiero superstizioso, la sua simpatia nei confronti di Epicuro e la sua difesa della scuola cinica.\nOpere.\n\" Pammetros\".\nIn et\u00e0 giovanile, o quantomeno prima di comporre il suo capolavoro, Diogene Laerzio pubblic\u00f2 una \"Raccolta di poesie in metro vario\" (\"\u03a0\u03b1\u03bc\u03bc\u03ad\u03c4\u03c1o\u03c2\"), sulle morti illustri, che rifuse alla fine delle biografie dei suoi filosofi, inserendovi 56 epigrammi. Gli epigrammi laerziani, se pure non siano pessimi come si riteneva fino a fine Ottocento, sono prodotti tecnico-prosopografici, non lontani dall'erudizione che caratterizza i prodotti epigrammatici greci del primo Impero romano.\n\"Vite e dottrine dei filosofi illustri\".\nL'opera pi\u00f9 celebre di Diogene Laerzio \u00e8 \"Vite e dottrine dei filosofi illustri\", in dieci libri, in cui esamina 83 figure di pensatori, dai Sette Sapienti a Epicuro, ove dispone le informazioni per scuole filosofiche, rispettando le successioni dei capi delle scuole filosofiche fissate dalla tradizione.\nL'opera \u00e8 dedicata a una signora, \"che apprezza Platone\" (\u03c6\u03b9\u03bb\u03bf\u03c0\u03bb\u03ac\u03c4\u03c9\u03bd), a cui probabilmente era dedicata l'opera: la dedica, tuttavia, non \u00e8 pervenuta o, pi\u00f9 probabilmente, non fu mai scritta, anche perch\u00e9 l'opera mostra anche altrove segni di incompletezza, sicch\u00e9 la destinataria non \u00e8 stata identificata. La \"Raccolta\" ci \u00e8, altres\u00ec, giunta mutila, in quanto il VII libro, dedicato agli Stoici, si interrompe bruscamente a met\u00e0 del catalogo degli scritti di Crisippo; del resto, da indici manoscritti sappiamo che Diogene proseguiva la trattazione dello stoicismo almeno fino a Anneo Cornuto.\nI codici principali dell'opera sono il \"Neapolitanus Borbonicus\" III B 29, del XII secolo, il \"Laurentinus\" 69, 13, del XII secolo e il \"Parisinus Graecus\" 1759, del XIII secolo.\nDiogene adotta il criterio, tipicamente alessandrino, applicato dalla tradizione a filosofi e letterati, di suddividerne la biografia in \"rubriche\", sicch\u00e9 esordisce, per ognuno, elencando la stirpe, la patria, il carattere, massime e apoftegmi, le opere (ordinate in cataloghi desunti dalla Biblioteca di Alessandria), la cronologia - con l'acme -, le modalit\u00e0 della morte, gli aneddoti e la dottrina - esposta sulla base di Teofrasto o di Diocle di Magnesia -, il testamento, gli omonimi. A queste rubriche egli aggiunge, di suo, gli epigrammi della sua \"Pammetros\" e motivi pi\u00f9 umanizzanti, quali il modo in cui un filosofo sia giunto alla filosofia, la distrattezza o la misantropia, l'amore della patria o l'autodidattismo.\nLe \"Vite e dottrine dei filosofi illustri\" sono la pi\u00f9 importante fonte di informazioni biografiche sulla filosofia greca, insieme alle raccolte del dossografo A\u00e8zio che sono andate perdute. Aristotele tendeva a fare un uso filosofico del materiale di cui disponeva, piuttosto che limitarsi a una mera storia della filosofia. Altre fonti di informazioni si possono rinvenire nei filosofi neoplatonici (Giamblico, Proclo e Simplicio) e ngli autori patristici dal II al IV secolo d.C. (Clemente di Alessandria, Ippolito di Roma e nell\"Storia ecclesiastica\" di sant'Eusebio di Cesarea)."}
{"id": "93689", "revid": "767487", "url": "https://it.wikipedia.org/wiki?curid=93689", "title": "Juan Tizol", "text": "Biografia.\nImpar\u00f2 la musica da autodidatta e con l'aiuto di suo zio, suonando nella banda comunale di San Juan. Emigr\u00f2 negli Stati Uniti, a Washington DC, negli anni venti e fu ingaggiato da Duke Ellington nel 1929 rimanendo come parte indispensabile della sua orchestra per 15 anni.\nTizol era un virtuoso del trombone a pistoni, anche se i suoi detrattori ne criticavano lo stile, a loro detta troppo mellifluo. Ma Duke Ellington seppe sfruttare il suo talento cucendogli addosso arrangiamenti geniali: il fatto che lo strumento di elezione fosse il trombone a pistoni e non il pi\u00f9 comune e meno agile trombone a tiro permise a Duke di scrivere parti per trombone molto pi\u00f9 veloci e dall'ampio respiro, esplorando nuovi effetti.\nNel 1944 Tizol si spost\u00f2 in California lasciando l'orchestra di Ellington per quella di Harry James. Negli anni cinquanta ridusse l'attivit\u00e0 concertistica, non tralasciando qualche ritorno sporadico con Duke, e si dedic\u00f2 alle registrazioni in studio (fra gli altri suon\u00f2 per Frank Sinatra).\nOltre ad essere un ottimo trombonista, Tizol era un musicista eccellente e completo; era noto per la sua puntualit\u00e0, e perci\u00f2 Ellington spesso contava su di lui per condurre, in sua assenza, le prove dell'orchestra.\nTizol fu anche un compositore, e in questa veste predilesse il Latin jazz ed i temi musicali esotici. Durante il periodo ellingtoniano compose pochi brani, ma molti di essi divennero famosissimi, basti ricordare gli standard \"Caravan\" e \"Perdido\" che fu in seguito interpretata da Sarah Vaughan e Dinah Washington, mentre il primo brano lancio' internazionalmente Billy Eckstine.\nFra i vari brani composti da Tizol si ricordano anche \"Bakiff\", \"Pyramid\", \"Moonlight Fiesta\", \"Conga Brava\", \"Sphinx\" e \"Keb-lah\".\nJuan Tizol mor\u00ec nel 1984 a Inglewood, California."}
{"id": "93691", "revid": "212348", "url": "https://it.wikipedia.org/wiki?curid=93691", "title": "Oscillatore a bassa frequenza", "text": "L'oscillatore a bassa frequenza o LFO (sigla di \"Low Frequency Oscillator\") \u00e8 un generatore di forme d'onda a frequenza infrasonica, con funzione di modulatore di effetti, negli strumenti musicali elettronici. Per potersi considerare tale deve stare al di sotto di 20\u00a0Hz proprio perch\u00e9 l'orecchio umano pu\u00f2 udire i suoni nell'intervallo dai 20 Hz ai 20\u00a0kHz e serve a modulare altri segnali.\nSe un segnale triangolare o di diversa forma d'onda, viene applicato al pitch (altezza del suono) si avr\u00e0 un effetto di vibrato; se lo stesso segnale dell'LFO viene applicato all'ampiezza causer\u00e0 un effetto tremolo.\nL'LFO pu\u00f2 generare oltre alle forme d'onda suindicate, l'onda sinusoidale, l'onda a dente di sega, nonch\u00e9 random, ovvero casuale."}
{"id": "93692", "revid": "767487", "url": "https://it.wikipedia.org/wiki?curid=93692", "title": "Vibrato", "text": "Il vibrato \u00e8 un effetto musicale che consiste nella variazione periodica dell'altezza di una nota riprodotta (pi\u00f9 precisamente si tratta di una modulazione di frequenza).\nSi ottiene facilmente negli strumenti a corde, negli archi e negli ottoni.\nNel canto.\nNel canto vi sono numerosi tipi di vibrato:\nIl vibrato fornisce un particolare effetto laddove una singola nota tenuta in modo statico risulterebbe fastidiosa; talvolta viene confuso con il tremolo, che \u00e8 invece la variazione periodica dell'ampiezza (intensit\u00e0) di un suono.\nIl compositore e violinista Ludwig Spohr ha classificato quattro tipologie di vibrato (o tremolo)."}
{"id": "93693", "revid": "1745361", "url": "https://it.wikipedia.org/wiki?curid=93693", "title": "Terapia breve", "text": "La terapia breve \u00e8 una forma di psicoterapia che solitamente si esplica in un numero limitato di sedute.\nTra le varie forme che pu\u00f2 assumere, vi sono la terapia cognitivo-comportamentale, derivata dalla combinazione tra terapia cognitiva e terapia comportamentale, la psicoterapia dinamica breve (di origine psicoanalitica), la psicoterapia ericksoniana e le terapie di stampo strategico (Scuola di Palo Alto, Mental Research Institute).\nAltre forme di approccio, come la programmazione neuro linguistica, non sono riconosciute come scientifiche, non avendo ricevuto alcuna validazione, n\u00e9 accademica, n\u00e9 scientifica, n\u00e9 da parte degli ordini professionali.\nTipi di terapia breve.\nTerapia strategica.\nForma di terapia breve sviluppata da Jay Haley, Giorgio Nardone e Paul Watzlawick sulla base degli studi della psicoterapia della Gestalt, della scuola di Palo Alto, della psicologia sistemica e della psicoterapia ericksoniana. Utilizza artifici e stratagemmi retorici ispirati a testi come \"L'arte della guerra\"."}
{"id": "93694", "revid": "30610", "url": "https://it.wikipedia.org/wiki?curid=93694", "title": "Cleante", "text": "Fu il secondo scolarca dello \"stoicismo antico\", e succedette a Zenone di Cizio alla direzione della Sto\u00e0, carica che mantenne fino alla morte. Tra i suoi allievi vi fu Crisippo, che gli succedette a sua volta alla guida della scuola.\nVita e opere.\nCleante nacque ad Asso, cittadina sulle sponde occidentali dell'odierna Turchia, in Asia Minore, nella regione della Troade. Secondo la testimonianza di Diogene Laerzio era figlio di Fanias, e si sarebbe dedicato inizialmente all'attivit\u00e0 di pugile. Giunto ad Atene, si volse quindi allo studio della filosofia, prendendo parte alle lezioni di Cratete, esponente della scuola cinica, e poi dello stoico Zenone di Cizio, del quale divenne allievo devoto. Per mantenersi lavorava di notte come portatore d'acqua presso un giardiniere, da cui il soprannome \u039a\u03bb\u03ad\u03b1\u03bd\u03b8\u03b7\u03c2. Poich\u00e9 trascorreva l'intera giornata dedito ai suoi studi e apparendo privo di mezzi visibili di sostentamento, fu convocato dinnanzi all'Areopago per rendere conto del suo modo di vivere. I giudici furono assai soddisfatti delle prove da lui fornite circa la liceit\u00e0 del suo lavoro notturno, al punto da ricompensarlo con dieci mine, denaro che tuttavia Zenone non gli permise di accettare.\nPer via della stima che si guadagn\u00f2 presso i suoi compagni, dovuta alle sue alti doti morali oltre che a una proverbiale pazienza, alla morte di Zenone nel 282 a.C. divenne il capo della scuola stoica. Cleante continu\u00f2 tuttavia a mantenersi da solo col lavoro delle proprie mani. Tra i suoi discepoli ebbe Antigono II Gonata, e Crisippo. Dopo 32 anni di guida ininterrotta, mor\u00ec all'et\u00e0 di 99 anni. Sembra soffrisse di un'ulcera, che lo aveva costretto a digiunare per un certo periodo di tempo, finito il quale aveva comunque seguitato nell'astinenza, affermando che, essendo ormai giunto a met\u00e0 del cammino verso la morte, non aveva difficolt\u00e0 a lasciarsi morire.\nTra le sue opere pi\u00f9 importanti compose un \"Inno a Zeus\", in esametri, che contiene una sintesi in forma poetica dei capisaldi dello stoicismo, e di cui ci rimangono 40 versi. In esso il dio greco viene celebrato come il \"L\u00f2gos\" o princ\u00ecpio divino che regge sommamente la legge del cosmo.\nSecondo quanto riferisce Diogene Laerzio, Cleante scrisse altri trattati \"Sul Senso\", \"Sul Dovere\", \"Sull'Amore\", \"Sulla Libert\u00e0\", \"Sull'Onore\", \"Sull'Amicizia\", \"Sugli D\u00e8i\", \"Sulle Virt\u00f9\", \"Sulle Leggi\", che sono andati quasi tutti persi.\nI frammenti principali delle opere di Cleante sono contenuti in Diogene Laerzio e Stobeo; se ne trovano alcuni anche in Cicerone e Seneca.\nDottrina.\nCleante \u00e8 stato visto spesso come il pi\u00f9 religioso degli esponenti dell'antico stoicismo. Seppe conservare l'eredit\u00e0 di Zenone, basata sulla centralit\u00e0 del \"L\u00f2gos\", difendendola dalle critiche delle altre scuole di pensiero. Egli tuttavia, pur producendo poche elaborazioni originali, impresse una svolta importante alla gnoseologia stoica, orientandola in un senso pi\u00f9 ontologico. Mentre infatti per Zenone di Cizio la conoscenza consisteva esclusivamente nell'autocoscienza interiore, cio\u00e8 nella concordanza tra il pensiero di s\u00e9 e la propria personale esistenza (\"oikeiosis\") soltanto nella quale poteva aversi conformit\u00e0 alla legge universale del \"L\u00f2gos\", con Cleante la conoscenza diventa ora comprensiva (\"kataleptik\u00e8\") anche dei piani ontologici della realt\u00e0 esterna, perch\u00e9 il \"L\u00f2gos\" che muove il pensiero razionale dell'uomo \u00e8 in fondo lo stesso situato a fondamento dell'universo.\n\"Vero\" e \"falso\", che per Zenone erano espressioni attinenti unicamente alla coerenza interna di un discorso, diventano cos\u00ec per Cleante due termini che si riferiscono alla corrispondenza o meno tra il pensiero e la realt\u00e0 oggettiva. Da un lato vi \u00e8 l\"heghemonik\u00f2n\", ossia il princ\u00ecpio guida dell'anima, a cui compete un ruolo attivo nel processo conoscitivo, dall'altro vi \u00e8 l\"hyp\u00e0rchon\", che \u00e8 l'elemento passivo, cio\u00e8 il semplice dato sensibile. Il pensiero scaturisce dalla tensione fra questi due princ\u00ecpi. Pur cominciando quindi dalla sensazione, criterio supremo della conoscenza \u00e8 l'evidenza, basata sull'assenso (\"synkat\u00e1thesis\") che la mente d\u00e0 alla rappresentazione di un dato fenomeno.\nL'attenzione rivolta all'aspetto ontologico della conoscenza comport\u00f2 una maggiore centralit\u00e0 assegnata alla \"fisica\" stoica. In Cleante \u00e8 presente una concezione teologica del mondo, del quale l\"Inno a Zeus\" \u00e8 un chiaro esempio. Sulla base di un'interpretazione letterale di Eraclito, egli identific\u00f2 il \"L\u00f2gos\" con il fuoco, come elemento \"seminale\" dal quale ogni altro viene generato.\nCleante si espresse anche sull'immortalit\u00e0 dell'anima, affermando che tutte le anime sopravvivono dopo la morte, pur con diversa intensit\u00e0 a seconda della propria forza o debolezza, fino alla conflagrazione finale, quando si fonderanno con l'Anima del mondo. Dal suo insegnamento si discoster\u00e0 Crisippo, secondo cui invece solo le anime dei sapienti sopravviverebbero. L'anima per Cleante ha una natura corporea, perch\u00e9 altrimenti non potrebbe avere alcuna relazione con il corpo fisico, pur trattandosi di una corporeit\u00e0 che non va intesa alla maniera dell'atomismo meccanicista, essendo per lui tutta la materia qualcosa di fluido e penetrabile.\nSul piano etico Cleante accentu\u00f2 l'impronta fatalistica della dottrina stoica, come emerge ad esempio dai versi pervenutici di una sua preghiera a Zeus (non si tratta dell\"Inno\" citato in precedenza):"}
{"id": "93695", "revid": "438678", "url": "https://it.wikipedia.org/wiki?curid=93695", "title": "Premi Oscar 1929", "text": "La 1\u00aa edizione della cerimonia di premiazione degli Oscar si \u00e8 tenuta il 16 maggio 1929 nella \"Blossom Room\" dell'Hollywood Roosevelt Hotel di Los Angeles. I conduttori della serata sono stati Douglas Fairbanks e William C. deMille.\nLa cerimonia, nel suo complesso, dur\u00f2 solo 4 minuti e 22 secondi e l'evento non ebbe quasi alcuna copertura mediatica.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "93697", "revid": "363629", "url": "https://it.wikipedia.org/wiki?curid=93697", "title": "Tremolo (musica)", "text": "In musica, il tremolo \u00e8 la variazione periodica dell'ampiezza (intensit\u00e0) di un suono. \nSpesso usato come registro per il recitativo degli organi, allo scopo di fornire un timbro malinconico all'esecuzione.\nViene comunemente confuso con il vibrato, il quale \u00e8 la variazione dell'intonazione del suono. Tale confusione nacque quando la Fender mise in produzione la Stratocaster, una chitarra dotata di un innovativo ponte mobile, il quale produce un effetto vibrato definito erroneamente da Fender \"synchronized tremolo system\" (ponte tremolo sincronizzato). Successivamente, sempre la Fender, produsse degli amplificatori per chitarra con effetto tremolo incorporato chiamato erroneamente \"vibrato\". Tuttavia, pur essendo errato, nel linguaggio comune ci si riferisce al ponte semplicemente come tremolo."}
{"id": "93698", "revid": "177966", "url": "https://it.wikipedia.org/wiki?curid=93698", "title": "Zenone di Cizio", "text": "Biografia.\nAd oggi la fonte pi\u00f9 importante sulla vita di Zenone \u00e8 la biografia scritta da Diogene Laerzio, nel libro VII della sua opera \"Raccolta delle vite e delle dottrine dei filosofi\", che ce lo presenta cos\u00ec:\nCome Talete, Zenone non era di origine greca, ma fenicia. Cizio (odierna Larnaca) era una localit\u00e0 dell'isola di Cipro, che all'epoca costituiva un importante crocevia dei commerci tra l'Occidente e l'Oriente del Mediterraneo. \nNacque forse nel 361 a.C., sebbene alcuni posticipino la sua nascita al 336-335 a.C. Istruitosi ai testi dei filosofi socratici, una volta trasferitosi ad Atene, Zenone divenne allievo del filosofo cinico Cratete e, successivamente, di Polemone, scolarca dell'Accademia platonica nell'ultimo quindicennio del IV secolo. Intorno al 300 a.C. fond\u00f2 la Sto\u00e0, ovvero la scuola filosofica cos\u00ec chiamata dalla Sto\u00e0 Pec\u00ecle (in greco \"Sto\u00e0 Poik\u00ecle\"), che era il portico dipinto dell'agor\u00e0 di Atene in cui egli teneva le sue lezioni, poich\u00e9 in quanto straniero non poteva possedere una vera casa.\nI suoi allievi principali furono Cleante di Asso e Crisippo di Soli, destinati a succedergli alla guida della scuola. Si lasci\u00f2 morire da suicida in seguito a una grave indisposizione, in accordo peraltro con i dettami della sua stessa dottrina, o forse mor\u00ec consunto per l'et\u00e0 avanzata. Quando Zenone mor\u00ec aveva secondo alcune fonti circa 72-73 anni, secondo altri addirittura 98; cos\u00ec Diogene Laerzio descrive il suo decesso: \nAlcuni pensano che Zenone si sia lasciato morire di fame, altri che la traduzione letterale e verbale del passo di Diogene non sia \"soffocato il grido\" ma \"soffoc\u00f2, strangol\u00f2\" e quindi: \"\u00ab\"Vengo, perch\u00e9 mi chiami?\", e subito dopo mor\u00ec impiccandosi\u00bb\".\nEgli fu onorato da tutti gli ateniesi, che gli costruirono una statua in bronzo, gli concessero gi\u00e0 in vita onorificenze (come l'esenzione dal giuramento in caso dovesse testimoniare in tribunale), e lo seppellirono nella necropoli del Ceramico a spese pubbliche, nonostante le sue origini straniere; la sua memoria rest\u00f2 nei secoli. \nZenone \u00e8 forse citato (potrebbe trattarsi anche di Zenone di Elea), da Dante nel Canto IV dell'Inferno (Divina Commedia), fra gli \"spiriti magni\" che quest'ultimo incontra nel primo Cerchio o Limbo; il poeta lo descrive accanto a Democrito, Anassagora, Talete, Empedocle, Eraclito e Diogene di Sinope (o Diogene di Apollonia):\nOpere.\nIl suo contributo alla storia delle idee si rivela notevole soprattutto nel campo dell'etica, in cui espresse posizioni spesso condizionate dalla sua formazione cinica, e della gnoseologia.\nI suoi scritti, compreso il principale intitolato \"La Repubblica\", sono andati tutti perduti, ma esistono delle testimonianze postume tramite cui \u00e8 possibile ricostruire, a grandi linee, il suo pensiero. A Zenone \u00e8 dedicato in proposito il primo volume della classica raccolta di frammenti stoici curata da Hans von Arnim (\"Stoicorum Veterum Fragmenta\", sigla SVF, 1).\nDediche.\nA lui \u00e8 stato dedicato il cratere Zenone sulla Luna.\nPensiero.\nGnoseologia.\nZenone formula una gnoseologia che, per la prima volta nel pensiero greco, si pone come autonoma rispetto agli altri campi di indagine. La sua dottrina della conoscenza \u00e8 incentrata in particolare sul L\u00f2gos, al punto che pu\u00f2 essere definita \"scienza del L\u00f2gos\", ovvero logica. Questa \u00e8 comprensiva sia della dialettica, che della retorica: per \"logica\" gli stoici intenderanno non solo le regole formali del pensiero che devono potersi conformare correttamente al L\u00f2gos, ma anche quei costrutti del linguaggio con cui i pensieri vengono espressi. Non a caso L\u00f2gos pu\u00f2 significare sia \"ragione\" che \"discorso\"; oggetto della logica quindi sono proprio i \"l\u00f2goi\", ossia i ragionamenti espressi in forma di proposizioni (\"lekt\u00e0\").\nA differenza degli epicurei, per gli stoici la fonte di ogni conoscenza non \u00e8 data dalla semplice sensazione (elemento passivo), perch\u00e9 a questa si deve accompagnare l'assenso (elemento attivo), per arrivare cos\u00ec alla rappresentazione catalettica. I concetti sono anticipazioni mentali, cio\u00e8 rielaborazioni di precedenti sensazioni che riescono ad avere natura predittiva, e anche i ragionamenti, detti apodittici, non si discostano dall'analisi di singoli avvenimenti.\nScopo della conoscenza, secondo Zenone, non \u00e8 tanto l'acquisizione di un sapere sul mondo, reso incerto dall'inaffidabilit\u00e0 delle percezioni sensibili, quanto la coscienza interiore di s\u00e9 stessi o autocoscienza (\"oikeiosis\"), che sola garantisce conformit\u00e0 alla legge universale del L\u00f2gos.\nFisica e morale.\nL'universo \u00e8 concepito da Zenone come un grande animale composto di due elementi, uno attivo (\"heghemonik\u00f2n\") ed uno passivo (\"hyp\u00e0rchon\"). Quello passivo \u00e8 la materia, quello attivo \u00e8 il \"L\u00f2gos\", o ragione, che \u00e8 detto anche Dio e rappresenta il soffio vitale o ragione seminale. Questo principio divino \u00e8 Provvidenza immanente, e guida finalisticamente l'evoluzione del mondo verso il suo necessario sviluppo. Ogni evento, in quanto permeato del divino, \u00e8 perfetto; la libert\u00e0 dell'uomo consiste nel riconoscerne e condividerne la perfezione. Come il mondo, infatti, anche l'uomo \u00e8 animato dal \"l\u00f2gos\" e il suo dovere e la sua virt\u00f9 consistono nel vivere secondo ragione, estirpando da s\u00e9 le passioni e i desideri; il saggio stoico \u00e8 inoltre cittadino del mondo perch\u00e9 riconosce il valore universale della ragione.\nIn tal modo Zenone suddivide la filosofia in tre discipline: la logica, che si occupa del procedimento del conoscere; la fisica, che si occupa dell'oggetto del conoscere; e l'etica, che si occupa della condotta conforme alla natura razionale dell'oggetto. A titolo di esempio, la logica \u00e8 il recinto che delimita il terreno, la fisica l'albero, e l'etica \u00e8 il frutto."}
{"id": "93701", "revid": "767487", "url": "https://it.wikipedia.org/wiki?curid=93701", "title": "Chorus (effetto)", "text": "Il chorus \u00e8 un effetto elettronico per strumenti musicali elettrificati o elettronici, ma pu\u00f2 essere utilizzato anche per la voce, il cui scopo \u00e8 di simulare la compresenza di pi\u00f9 sorgenti sonore dello stesso tipo, come avviene per un duo (o pi\u00f9) di strumenti musicali uguali che eseguono la medesima partitura.\nLa struttura dell'effetto consiste in un mixer che raggruppa, oltre al segnale di ingresso inalterato, una o pi\u00f9 voci supplementari da esso ricavate mediante l'utilizzo di linee di ritardo (analogiche del tipo BBD negli apparati pi\u00f9 vecchi, oppure digitali con conversione A/D + ritardo digitale + conversione D/A in quelli pi\u00f9 recenti). Il mixer riunir\u00e0 pertanto pi\u00f9 segnali audio, con fase e altezza leggermente differenti, generando cos\u00ec la sensazione di pi\u00f9 sorgenti simultanee. Il tempo di ritardo viene generalmente modulato con un oscillatore a bassissima frequenza (LFO), in modo da applicare un effetto Doppler al suono, cos\u00ec da alzarne e abbassarne gradatamente il pitch e provocare piccole differenze di fase.\nUn esempio di un chorus particolarmente sofisticato si pu\u00f2 trovare nei sintetizzatori ARP Omni e ARP Omni II: essendo una sezione dello strumento principalmente un simulatore di orchestre ad archi, il segnale diretto non viene inviato all'uscita, dato che nessun violinista pu\u00f2 tenere la nota dello strumento assolutamente fissa come i generatori sintetici; il segnale quindi viene introdotto in tre distinte linee di ritardo in parallelo, le cui frequenze di modulazione sono regolate su periodi primi fra loro: in questo modo, l'effetto corale non sar\u00e0 mai ripetitivo, proprio come accade in un insieme di archi dal vivo. Le tre \"voci\" cos\u00ec risultanti sono quindi raggruppate nel mixer di uscita, realizzando un effetto molto realistico."}
{"id": "93705", "revid": "6923", "url": "https://it.wikipedia.org/wiki?curid=93705", "title": "CompactFlash", "text": "Le CompactFlash sono schede di memoria a stato solido che utilizzano memorie flash. Il formato, cos\u00ec come lo slot delle prime fotocamere digitali, \u00e8 stato standardizzato da SanDisk in collaborazione con Canon e Kodak nel 1992 mentre, nel 1994, sono state lanciate sul mercato le prime fotocamere digitali che utilizzavano le memorie CompactFlash. Analogamente, sempre nei primi anni 1990, nacquero anche altri tipi di memorie che utilizzavano la memoria a stato solido, come la Miniature Card e SmartMedia. Tuttavia, le CompactFlash si sono affermate velocemente e hanno surclassato gli altri formati: \u00e8 attualmente uno dei formati pi\u00f9 datati, diffusi e di pi\u00f9 successo nella storia dell'informatica.\nAl 2019, Canon e Nikon supportano le CompactFlash sia per le loro fotocamere professionali sia per le videocamere.\nTipologie.\nHanno una dimensione di 42,8\u00a0x\u00a036,4\u00a0mm con uno spessore che cambia a seconda del tipo; esistono infatti due tipi di questo modello: \nEsistono sei versioni principali:\nCaratteristiche.\nL'interfaccia CompactFlash Tipo I a 50 pin \u00e8 derivata dalla 68 pin PCMCIA Tipo II e pu\u00f2 essere quindi facilmente trasformata in quest'ultima attraverso un semplice adattatore passivo.\nInoltre, lo standard originale prevede l'integrazione di un controller ATA: \u00e8 pertanto possibile, attraverso un adattatore, collegare le CompactFlash ad un PC che vedr\u00e0 queste memorie come hard disk.\nI dispositivi CompactFlash operano a 3,3 V o 5 V e, se basati sulle memorie allo stato solido, sono resistenti alle vibrazioni, agli urti e ai campi magnetici.\nLa capacit\u00e0 delle schede CompactFlash varia nel 2019 da 16\u00a0MB a 256\u00a0GB a seconda del modello, anche se le attuali specifiche permettono di raggiungere capacit\u00e0 di gran lunga superiori.\nLa formula per calcolare velocemente la velocit\u00e0 teorica di trasferimento dati \u00e8 la seguente:\nformula_1\ndove TR = transfer rate e V = velocit\u00e0 teorica. Per esempio, una velocit\u00e0 teorica di 133x corrisponde a 133 x 150\u00a0kB/s = \u00a0kB/s, circa 20\u00a0MB/s.\nNate inizialmente per le fotocamere digitali, visto il grande successo si sono diffuse anche in altri campi, come ad esempio nell'audio digitale o nel video digitale.\nLa CompactFlash Association ha annunciato nel luglio 2007 lo sviluppo di un'interfaccia SATA per le CompactFlash che ha dato origine ad un nuovo tipo di schede, le CFast, che ha una piedinatura differente dalle CompactFlash.\nNel 2010 Sandisk, Sony e Nikon hanno presentato un nuovo modello di Compact Flash, le XQD Card, basato sullo standard PCI express, che pur avendo le stesse dimensioni della CompactFlash non \u00e8 compatibile con quest'ultima n\u00e9 con le CFast."}
{"id": "93706", "revid": "1833244", "url": "https://it.wikipedia.org/wiki?curid=93706", "title": "Carneade", "text": "Biografia.\nOriginario del nord Africa e figura considerata minore fra i filosofi del suo tempo, \u00e8 ricordato tuttavia come oratore appassionato (si dice dimenticasse di cibarsi per preparare i suoi lunghi discorsi tenuti in pubbliche piazze) e sottile dialettico.\nNel 155 a.C. Carneade fece parte, con Critolao di Faselide e Diogene di Babilonia, della celebre ambasceria inviata a Roma dagli Ateniesi multati per aver saccheggiato Oropo; qui riscosse successo argomentando, in due giorni successivi, a favore e contro l'esistenza di una legge naturale universalmente valida. Le sue argomentazioni scettiche sulla giustizia scandalizzarono e sconvolsero gli ambienti della cultura conservatrice di Roma: egli affermava che se i Romani avessero voluto essere giusti avrebbero dovuto restituire i loro possessi agli altri e andarsene, ma in tal caso sarebbero stati stolti. In questo modo arriv\u00f2 alla conclusione che saggezza e giustizia non andassero d'accordo. \nFu uno scettico radicale e il primo filosofo a sostenere il fallimento dei metafisici che volevano scoprire un significato razionale nelle credenze religiose. Critic\u00f2 lo stoicismo ad Atene e fu scolarca dell'Accademia platonica.\nPensiero di Carneade.\nCarneade, pur ammettendo che niente pu\u00f2 essere in senso assoluto criterio di verit\u00e0, sosteneva l'impossibilit\u00e0 di conoscere, perch\u00e9 un essere umano, in quanto tale, sospende il giudizio su tutte quante le cose. A suo avviso infatti c'\u00e8 differenza tra il \"non evidente\" e il \"non comprensibile\": infatti tutte le cose sono incomprensibili ma non tutte sono non evidenti. Questa distinzione, che tendeva a salvare in un certo modo l'evidenza del fenomeno, port\u00f2 poi Carneade a stabilire comunque un criterio che se \"non era vero\" era per\u00f2 \"probabile\" (\"pithanon\"). I suoi critici, tuttavia, sottolineano come tendesse a mutare pensiero nel raggio di un breve tempo e anche per questa ragione, forse, il suo insegnamento \u00e8 risultato piuttosto frammentato (oltre che per il fatto che non lasci\u00f2 nulla di scritto, tanto che sarebbe poi toccato a un suo discepolo \u2013 Clitomaco, originario di Cartagine \u2013 esporne le argomentazioni nei propri scritti, peraltro andati perduti).\nCarneade ne \"I promessi sposi\".\nCarneade \u00e8 conosciuto \u2013 e spesso nominato come sinonimo di persona poco nota \u2013 in ragione della celebre citazione contenuta ne \"I promessi sposi\" di Alessandro Manzoni. Nell'incipit dell'VIII capitolo, don Abbondio, uno dei personaggi principali del romanzo, \u00e8 nella sua stanza che legge un panegirico in onore di San Carlo Borromeo, all'interno del quale \u00e8 menzionato il filosofo. \u00c8 a questo punto che esclama tra s\u00e9 e s\u00e9 la lapidaria battuta, destinata a diventare a suo modo famosa (e a condizionare molte biografie di personaggi considerati, appunto, dei \"carneadi\" per antonomasia): \"Carneade! Chi era costui?\"."}
{"id": "93707", "revid": "838137", "url": "https://it.wikipedia.org/wiki?curid=93707", "title": "204 a.C.", "text": ""}
{"id": "93708", "revid": "6923", "url": "https://it.wikipedia.org/wiki?curid=93708", "title": "Flanger", "text": "Il flanger \u00e8 un effetto musicale elettronico realizzato mediante l'impiego di una linea di ritardo, con tempi sensibilmente elevati (fino a qualche decina di millisecondi), attraverso cui viene fatto passare il segnale da trattare. Il segnale ritardato viene miscelato col segnale originale dando luogo alla cancellazione di quelle frequenze che si trovano in opposizione di fase (effetto Comb filter, o Filtro a Pettine, per la caratteristica forma del segnale trattato quando osservato all'analizzatore di spettro).\nIl suono risultante presenta picchi di risonanza e punti di assenza del segnale audio; modulando il tempo di ritardo della linea di ritardo mediante un LFO con periodo molto lungo (sotto il secondo), l'effetto sar\u00e0 di evanescenza sull'intera gamma dello spettro audio, simile al rumore di un aereo a reazione che passa nelle vicinanze.\nUlteriormente, introducendo una percentuale di retroazione \"(feedback)\" sulla linea di ritardo, dati i tempi molto lunghi impiegati, si produce un aumento del fattore di merito (\"Q\") giungendo progressivamente ad un effetto Larsen. In queste condizioni il suono trattato dal flanger risulter\u00e0 molto filtrato e tendenzialmente metallico.\nDeve il suo nome alla tecnica con cui venne realizzato, per casuale scoperta, negli anni cinquanta: il tecnico del suono Larry Levine, per rinforzare il tono di voce della cantante Toni Fisher nel brano \"The Big Hurt\", riprodusse in sincrono imperfetto due copie dello stesso nastro con due registratori, premendo con un dito la flangia \"(flanging)\" della bobina debitrice di uno dei due per provocare un ritardo di fase. La miscelazione delle due tracce audio cos\u00ec sfasate diede origine all'effetto in questione."}
{"id": "93709", "revid": "110157", "url": "https://it.wikipedia.org/wiki?curid=93709", "title": "Identit\u00e0 di Jacobi", "text": "In matematica e in fisica, l'identit\u00e0 di Jacobi, il cui nome si deve a Carl Gustav Jakob Jacobi, \u00e8 una propriet\u00e0 di bilinearit\u00e0 la quale dipende dall'ordine di valutazione dell'operazione data. Diversamente dalle operazioni associative, \u00e8 importante l'ordine di valutazione delle quantit\u00e0 che devono soddisfare all'identit\u00e0 di Jacobi.\nDefinizione.\nL'identit\u00e0 di Jacobi \u00e8 la relazione della seguente forma:\ndove formula_2 \u00e8 il commutatore.\nUn'operazione binaria formula_3definita su un insieme formula_4 con un'operazione binaria formula_5 con identit\u00e0 additiva formula_6 (elemento neutro rispetto a formula_5) soddisfa l'identit\u00e0 di Jacobi se:\nOvvero se la somma di tutte le permutazioni pari di formula_9 deve essere nulla.\nQuesta identit\u00e0 pu\u00f2 essere presa in considerazione per qualsiasi anello intendendo che sia formula_10, cio\u00e8 che le parentesi quadrate caratterizzino il commutatore degli elementi dell'anello. In particolare, l'identit\u00e0 pu\u00f2 essere presa in considerazione quando formula_11, formula_12 e formula_13 sono elementi di un'algebra e, ancora pi\u00f9 in particolare, quando formula_11, formula_12 e formula_13 denotano matrici quadrate su un campo. Una tale algebra in genere non \u00e8 anticommutativa.\nL'identit\u00e0 di Jacobi interviene anche nella definizione dell'algebra di Lie come assioma per la legge di composizione data dalla scrittura formula_17. In un'esposizione generale questa composizione viene trattata assiomaticamente, in una applicazione viene definita costruttivamente. Applicazioni di rilievo si hanno nella meccanica analitica e nella meccanica quantistica. "}
{"id": "93710", "revid": "119163470", "url": "https://it.wikipedia.org/wiki?curid=93710", "title": "Leslie (musica)", "text": "Leslie \u00e8 un marchio di fabbrica, usato universalmente per indicare un sistema di altoparlanti rotanti, che ebbe grande successo dagli anni cinquanta in poi. Prende il nome dal suo inventore Donald Leslie.\nStoria.\nIl Leslie venne ideato come complemento ai primi organi Hammond a ruote foniche (\"tonewheels\"); lo strumento era stato proposto dal suo inventore come sostituto dell'organo liturgico, ma il risultato complessivo lasciava molto a desiderare per la staticit\u00e0 e innaturalezza del suono, nonch\u00e9 per il persistere di onde stazionarie, amplificate ed evidenziate nell'acustica delle chiese. Si pens\u00f2 allora di migliorarne la qualit\u00e0, facendo ruotare gli altoparlanti dell'amplificatore in modo da creare un piccolo effetto Doppler e da fornire al suono una certa spazialit\u00e0; Don Leslie present\u00f2 il suo primo amplificatore con altoparlanti rotanti nel 1940.\nCaratteristiche.\nIl Leslie originale, e imitato da numerose Case costruttrici, pur esistendo in vari modelli, ha una struttura di principio abbastanza definita; il suono viene suddiviso in due gamme (acuta e grave) per mezzo di un filtro Crossover e distribuito come segue:\nI due rotori sono tra loro svincolati; quello dei bassi gira ad una velocit\u00e0 simile ma non uguale rispetto a quello degli alti, generalmente pi\u00f9 veloce ed il pi\u00f9 delle volte ulteriormente regolabile cambiando sull'albero motore la gola (nei modelli pi\u00f9 diffusi in genere il pignone ha tre gole di differente diametro) dove \u00e8 alloggiata la cinghia, similmente ad un trapano a colonna, inoltre i sensi di rotazione dei due rotori sono opposti, creando cos\u00ec una modulazione del suono che cambia in continuazione, evitando l'insorgere di onde stazionarie.\nIl Leslie ha due velocit\u00e0 di funzionamento, denominate \"Chorus\" e \"Tremolo\", anche se nei primi modelli era previsto solo il Tremolo o in alternativa i rotori rallentavano fino a fermarsi (in seguito furono posti in commercio dei kit aggiuntivi di motorini per avere anche la bassa velocit\u00e0, quindi il Chorus); la prima prevede una rotazione molto lenta dei riflettori acustici, circa 40 giri al minuto, adatta a generi musicali moderati, mentre la seconda, con la rotazione veloce specialmente dei diffusori delle note acute, circa 400 giri al minuto Caratteristica \u00e8 l'accelerazione e decelerazione del rotore dei bassi, pi\u00f9 graduale rispetto al rotore degli acuti per via della maggiore inerzia del diffusore di legno. Non solo, per accentuare l'effetto anche sul leggero rotore degli acuti, la cinghia in esso utilizzata, \u00e8 \"stranamente\" in cotone, cos\u00ec allo spunto del cambio velocit\u00e0, reagisce slittando sulla puleggia sino a raggiungere il definitivo serraggio in alcuni secondi, e rendendo cos\u00ec progressivo l'effetto del cambio velocit\u00e0, anzich\u00e9 istantaneo(GZ). Si ottiene una connotazione molto particolare del suono, estremamente difficile da riprodurre con altri dispositivi.\nInfatti, l'effetto prodotto dal Leslie \u00e8 molteplice; la rotazione del riflettore acustico provoca una modulazione di ampiezza, di frequenza, di fase e di spettro, a seconda della direzione dei riflettori acustici, della velocit\u00e0 di rotazione degli stessi e della posizione dell'ascoltatore, con un fronte sonoro molto ampio e continuamente variabile; inoltre la timbrica degli altoparlanti usati, in special modo del tweeter a tromba, non \u00e8 volutamente hi-fi e dona un colore sonoro caratteristico.\nModalit\u00e0 operative: Chorus, Tremolo, Stop.\nLa maggior parte dei Leslie prevede due velocit\u00e0 di funzionamento: si tratta del Chorus e del Tremolo visti in precedenza. Oltre alla velocit\u00e0 lenta e a quella veloce, esistono modelli che prevedono anche una posizione detta di \"Stop\" nella quale i motori non sono alimentati e pertanto i rotori sono fermi. Nel modello 760, nel passaggio da tremolo a stop \u00e8 esercitata un'azione di frenatura per arrestare in fretta i rotori: un circuito temporizzatore inserisce per un lasso di tempo regolabile internamente la modalit\u00e0 Chorus prima di disattivare i gruppi motori. In questo modo i motori pi\u00f9 lenti effettuano un'azione frenante per imporre la propria velocit\u00e0 ai rispettivi rotori.\nLo Stop pu\u00f2 essere installato anche su modelli che prevedono solo Tremolo e Chorale, compreso il circuito per la frenatura.\nModelli di Leslie.\nEsiste una grande variet\u00e0 di altri Leslie dedicati ad altri strumenti musicali, ad una, due o tre velocit\u00e0 (incluso il fermo).\nInoltre, nel brano \"Long, Long, Long\" dei Beatles, nei rumori finali, quella specie di vibrazione \u00e8 causata da Paul che ha suonato una nota bassa all'organo che ha fatto cadere una bottiglia di vino su un altoparlante Leslie."}
{"id": "93711", "revid": "1305772", "url": "https://it.wikipedia.org/wiki?curid=93711", "title": "Otto Rank", "text": "Ampli\u00f2 la teoria psicoanalitica alla ricerca delle applicazioni della psicoanalisi allo studio della leggenda, del mito, della letteratura e dell'arte.\nBiografia.\nNato a Czerningasse, Vienna, da una famiglia ebraica, terzogenito di Simon Rosenfeld e Karoline Fleischner, Otto Rank \u00e8 stato uno dei pi\u00f9 assidui assistenti e fedeli allievi di Sigmund Freud, che conobbe nel 1906. Subito Freud lo accolse nella cerchia dei sostenitori attivi della \u201ccausa\u201d psicoanalitica e lo incaric\u00f2 di redigere i verbali della \u201cSociet\u00e0 psicologica del mercoled\u00ec\u201d.\nDivent\u00f2 quindi membro e segretario dell'Associazione psicoanalitica internazionale e tra i suoi molti impegni troviamo la direzione (con H. Sachs) di \"Imago - Rivista per l'applicazione della psicoanalisi alle scienze dello spirito\", la prima rivista di psicoanalisi, fondata nel 1912.\nOtto Rank \u00e8 stato il primo filosofo a diventare psicoanalista. Dotato di un alto grado di cultura letteraria e psicoanalitica divenne il pi\u00f9 competente studioso delle applicazioni della psicoanalisi all'arte, alla letteratura e alla mitologia. L'intelligenza e l'ampia conoscenza di miti e opere letterarie sono testimoniate da innumerevoli scritti e pubblicazioni sull'argomento.\nEra molto stimato da Freud, che gli riserv\u00f2 una profonda amicizia dimostrata anche dal fatto che due saggi rankiani \"Sogno e poesia\" (1914) e \"Sogno e mito\" (1914) furono inclusi nella \"Interpretazione dei sogni\" in appendice al VI capitolo, dalla quarta alla settima edizione (cio\u00e8 dal 1914 al 1930). \nScrisse con l'amico S\u00e0ndor Ferenczi nel 1923 un saggio innovativo sulle \"Prospettive di sviluppo della psicoanalisi\" (pubblicato nel 1924), dove al \u201cricordare\u201d viene preferito il \u201cripetere\u201d ed al passivo ascolto analitico \u00e8 contrapposta una nuova tecnica denominata \u201cattiva\u201d.\nL'uscita dalla cerchia dei seguaci di Freud e la rottura dell'amicizia con Sigmund Freud \u00e8 causata dalla rivoluzionaria teoria (1924) che Otto Rank espose nell'opera principale il trauma della nascita, e che Freud accolse con forte timore, dal momento che a suo parere ci\u00f2 avrebbe potuto contribuire ad indebolire o addirittura a confutare la propria teoria del complesso di Edipo. In verit\u00e0, il merito di Rank \u00e8 stato quello di aver posto per la prima volta in primo piano il ruolo fondamentale e pre-edipico della madre nella relazione con il figlio rispetto a quello successivo, edipico, del padre. Otto Rank stesso ha cercato pi\u00f9 volte di rassicurare Freud su questo, confermando che si trattava di un'anticipazione, un ampliamento non di una negazione del \"complesso nucleare delle nevrosi\" freudiano.\nPer Freud il problema del trauma ha costituito una costante della sua teoria e nel 1924-26 per rispondere al trauma della nascita teorizzato da Rank riformul\u00f2 la teoria dell'angoscia, per poi introdurre negli ultimi scritti il concetto di scissione dell'Io.\nIl 12 aprile 1926, nell'incontro d'addio, Rank port\u00f2 in dono a Freud l'edizione completa delle Opere di Friedrich Nietzsche, a conferma del comune riconoscimento degli influssi di questo filosofo e della filosofia sul loro pensiero.\nNon soltanto Nietzsche ma anche Carl Gustav Jung \u00e8 stato da Otto Rank riformulato in alcuni suoi passi innovativi. Ad esempio, ha adottato il concetto di archetipo; ha parlato di \u00abformazione dell'Io ad opera del S\u00e9\u00bb; ha utilizzato l'energia creativa a vantaggio del principio di individuazione; inoltre ha dato grande peso al \u201ccollettivo\u201d.\nIniziarono quindi i viaggi tra Parigi e New York, dove tenne conferenze, congressi, contatti con la psichiatria e la medicina. \nNel 1934 dopo continui spostamenti fra l'Europa e l'America, Parigi, Philadelphia e altre citt\u00e0 del Pacifico, Rank si stabil\u00ec definitivamente a New York.\nArtisti e intellettuali lo frequentarono, affascinati dalla sua teoria dell'arte. Tra questi: Henry Miller e Ana\u00efs Nin.\nMolti analisti dopo di lui, ad esempio H. Hartmann, W.E.D. Fairbairn, D. Winnicott, H. Kohut, O.F. Kerber, M. Mahler nonch\u00e9 Melanie Klein, saranno direttamente o inconsapevolmente suoi continuatori, avendo egli lavorato magistralmente sul terreno della psicologia umanistica, genetica, transpersonale, delle relazioni oggettuali e del rapporto madre-figlio. \n\u00c8 stato considerato il precursore della terapia centrata sul cliente. Carl Rogers ha riconosciuto la pratica analitica di Rank come \"una terapia relazionale\" poich\u00e9 avendo superato il primato dell'Edipo freudiano privilegiava la relazione come specifico psicologico dell'azione terapeutica e come attenzione alle dinamiche psichiche del rapporto analista-paziente.\nLa sua \"terapia breve\" e \"relazionale\" \u00e8 una critica della tecnica dell'\u201castinenza\u201d freudiana. Rank sottolineava l'importanza del congedarsi dal passato per guardare avanti, poich\u00e9 'la volont\u00e0 non riesce a volere a ritroso'. Per lui, l'analista deve saper costruire pi\u00f9 che far ricordare, deve accrescere la volont\u00e0 creativa al posto di ripetere interpretazioni giustificative.\nOtto Rank \u00e8 morto a New York il 31 ottobre 1939 per un'infezione sopravvenuta in seguito ad un'operazione ai calcoli della colecisti. Nel 1965 si \u00e8 costituita l'associazione Otto Rank allo scopo di diffondere il suo pensiero e la sua opera.\nScritti.\nPrincipali opere di Otto Rank\nTrad. L'artista. Approccio a una psicologia sessuale, a cura e prefazione di , Sugarco ed. Milano 1986. \nTrad. Il mito della nascita dell'eroe. Un'interpretazione psicologica del mito, a cura e prefazione di Francesco Marchioro, Sugarco ed. Milano 1987.\nTrad. La nudit\u00e0 nella leggenda e nella poesia, a cura e prefazione di Francesco Marchioro, Sugarco ed. Milano 1991.\nTrad. Il tema dell'incesto nella poesia e nella leggenda, a cura e prefazione di Francesco Marchioro, Sugarco ed. Milano 1989.\nTrad. Psicoanalisi e sue applicazioni, a cura e prefazione di Francesco Marchioro, Sugarco ed. Milano 1988.\nTrad. in Sogno mito e poesia, a cura e prefazione di Francesco Marchioro, Fattore Umano ed. Roma 2015.\nTrad. Il trauma della nascita. Sua importanza per la psicoanalisi, a cura e prefazione di Francesco Marchioro, Sugarco ed. Milano 1990.\nTrad. Il Doppio, Sugarco ed. Milano 1979.\nTrad. La figura del Don Giovanni, a cura e prefazione di Francesco Marchioro, Sugarco ed. Milano 1987.\nTrad. Essere felici. La forza creativa della volont\u00e0, a cura e prefazione di Francesco Marchioro, Castelvecchi ed. Roma 2015."}
{"id": "93714", "revid": "1543377", "url": "https://it.wikipedia.org/wiki?curid=93714", "title": "Equazione di Drake", "text": "Lequazione di Drake (nota anche come equazione o formula di Green Bank) \u00e8 una formula matematica utilizzata nell'esobiologia per stimare il numero di civilt\u00e0 extraterrestri esistenti in grado di comunicare nella nostra galassia. \nVenne formulata nel 1961 dall'astronomo e astrofisico statunitense Frank Drake, non effettivamente per quantificare il numero di civilt\u00e0, ma come un modo per stimolare il dialogo scientifico al primo incontro scientifico sulla ricerca di intelligenza extraterrestre (\"Search for Extra-Terrestrial Intelligence\", SETI). \nStoria.\nNel 1960, Frank Drake condusse la prima ricerca di segnali radio provenienti da civilt\u00e0 extraterrestri presso il National Radio Astronomy Observatory di Green Bank, in Virginia Occidentale. Poco pi\u00f9 tardi l'Accademia nazionale delle scienze statunitense invit\u00f2 Drake a partecipare ad un incontro sul tema della rilevazione di possibili intelligenze extraterrestri. L'incontro si tenne a Green Bank nel 1961, e l'equazione che porta il nome di Drake nacque dalla fase preparatoria dell'incontro stesso. Drake scrisse:\nQuell'incontro confer\u00ec dignit\u00e0 scientifica alla ricerca di intelligenze extraterrestri (SETI). La dozzina di partecipanti \u2013 astronomi, fisici, biologi, industriali e studiosi di scienze sociali \u2013 divennero noti come l'\"Ordine del Delfino\". L'incontro di Green Bank \u00e8 commemorato sul posto da una targa.\nCarl Sagan, un grande sostenitore dei progetti SETI, ha citato molto spesso la formula, tanto che essa a volte \u00e8 chiamata erroneamente \"equazione di Sagan\".\nL'equazione.\nLa formula dell'equazione di Drake \u00e8 la seguente:\ndove:\nPu\u00f2 non risultare immediatamente chiaro perch\u00e9 nell'equazione compaia il fattore \"R*\", cio\u00e8 perch\u00e9 il numero di civilt\u00e0 intelligenti esistenti in un dato momento nella galassia debba essere direttamente proporzionale al tasso con cui si formano nuove stelle: in effetti, il prodotto dei primi sei fattori (escluso cio\u00e8 \"L\") d\u00e0 il numero di civilt\u00e0 extraterrestri che nascono ogni anno; moltiplicando poi per la loro durata si ottiene il numero di tali civilt\u00e0 esistenti in un momento qualsiasi (ad esempio, se si formano in media 0,01 civilt\u00e0 all'anno e ciascuna dura in media 500 anni, allora in ogni momento ne esisteranno in media 5).\nLa formula originale di Drake pu\u00f2 essere riscritta pi\u00f9 realisticamente sostituendo al tasso di formazione stellare odierno un parametro corrispondente al tasso con cui le stelle si formavano diversi miliardi di anni fa, cio\u00e8 nell'epoca in cui si suppone che si siano sviluppate le stelle intorno alle quali oggi potrebbe esistere la vita (se il Sole fosse un esempio tipico, questo significherebbe circa 5 miliardi di anni fa).\nStime storiche dei parametri.\nNaturalmente il problema pi\u00f9 impegnativo per la ricerca \u00e8 quello di determinare il valore dei fattori che figurano nell'equazione; esistono considerevoli divergenze sul valore da attribuire a ciascun parametro, le quali si traducono in un profondo disaccordo sul valore finale di \"N\".\nIn questa sezione sono riportati i valori usati da Drake e dai suoi colleghi nel 1961.\n\"R* \u2013 tasso di formazione stellare nella Via Lattea\"\n\"fp \u2013 la frazione di tali stelle che possiede pianeti\"\n\"ne \u2013 il numero medio di pianeti (o satelliti) per sistema planetario che presentano condizioni potenzialmente compatibili con la vita\"\n\"fl \u2013 la frazione di essi che effettivamente sviluppa la vita\"\n\"fi \u2013 la frazione di essi che effettivamente sviluppa vita\" intelligente \"e fc \u2013 la frazione di essi che \u00e8 in grado e decide di comunicare\"\n\"L \u2013 la durata media della fase comunicativa di ognuna di queste civilt\u00e0\"\nI valori di Drake producono un valore \"N\" = 10 \u00d7 0,5 \u00d7 2 \u00d7 1 \u00d7 0,01 \u00d7 0,01 \u00d7 10\u00a0000 = 10.\nOgni variazione dei parametri, anche rimanendo nei limiti della verosimiglianza scientifica, causa notevoli variazioni nel risultato \"N\", portando a aspre contrapposizioni tra \"ottimisti\" e \"pessimisti\". I valori di \"N\" tipicamente proposti dagli \"ottimisti\" si aggirano intorno a 600\u00a0000, mentre quelli proposti dai \"pessimisti\" sono nell'ordine di 0,0000001.\nStime correnti dei parametri.\nIn questa sezione si tenta di fornire una lista delle stime pi\u00f9 attendibili dei parametri che compaiono nell'equazione di Drake.\n\"R* \u2013 tasso di formazione stellare nella Via Lattea\"\n\"fp \u2013 la frazione di tali stelle che possiede pianeti\"\n\"ne \u2013 il numero medio di pianeti (o satelliti) per sistema stellare che presentano condizioni potenzialmente compatibili con la vita\"\n\"fl \u2013 la frazione di essi che effettivamente sviluppa la vita\"\n\"fi \u2013 la frazione di essi che effettivamente sviluppa vita\" intelligente\n\"fc \u2013 la frazione di essi che \u00e8 in grado e decide di comunicare\"\n\"L \u2013 la durata media della fase comunicativa di ognuna di queste civilt\u00e0\"\nValori basati sulle stime citate,\ndanno come risultato\nElaborazioni.\nCome molti esperti hanno evidenziato, l'equazione di Drake \u00e8 un modello molto semplice, che non tiene conto di alcuni parametri potenzialmente rilevanti. Lo scienziato e autore di fantascienza statunitense David Brin ha affermato:\nPoich\u00e9 \u00e8 proprio la possibilit\u00e0 di un contatto che interessa la comunit\u00e0 dei progetti SETI, sono stati proposti molti fattori e modifiche addizionali della formula originaria. Tra di essi, per esempio, parametri come il numero di sistemi planetari che una specie intelligente potrebbe colonizzare, sviluppando cos\u00ec nuove civilt\u00e0, o il numero di volte che una civilt\u00e0 potrebbe ricomparire sullo stesso pianeta, eccetera.\nColonizzazioni.\nBrin stesso in particolare ha proposto una generalizzazione dell'equazione di Drake che includa gli effetti aggiuntivi della colonizzazione di altri pianeti da parte di civilt\u00e0 aliene. Se ogni sito originale si espande con una velocit\u00e0 \"v\", e stabilisce nuovi siti che hanno una durata \"L'\", allora il risultato in termini di comunicabilit\u00e0 con la specie umana viene espresso con un pi\u00f9 complesso sistema di tre equazioni.\nFattori di ricomparsa.\nAi fattori dell'equazione di Drake potrebbe poi essere aggiunto un parametro che moltiplica per il numero di volte che una civilt\u00e0 intelligente potrebbe riproporsi sullo stesso pianeta. Infatti, anche se una civilt\u00e0 dovesse giungere alla fine della sua esistenza dopo, ad esempio, 10\u00a0000 anni, la vita potrebbe continuare a esistere sul pianeta per altri miliardi di anni, consentendo a un'altra civilt\u00e0 di evolversi. In altre parole diverse civilt\u00e0, ma anche diverse specie intelligenti, potrebbero succedersi su un pianeta nell'arco della sua esistenza.\nSe \"nr\" \u00e8 il numero di volte che una nuova civilt\u00e0 ricompare sullo stesso pianeta sul quale una civilt\u00e0 precedente si \u00e8 sviluppata ed \u00e8 finita, allora il numero totale di civilt\u00e0 su quel pianeta corrisponde a (1+\"nr\"), che \u00e8 il vero \"fattore di ricomparsa\" da aggiungere all'equazione.\nTale fattore, che indirettamente quantifica il lasso di tempo che trascorre tra la fine di una civilt\u00e0 e la comparsa di quella seguente (nonch\u00e9 la somiglianza biologica tra le due), dipende dal tipo di cause che hanno portato alla fine della civilt\u00e0 precedente e dalla misura dei danni subiti dalla vita sul pianeta in questione. In generale, se l'estinzione fosse dovuta a condizioni di inabitabilit\u00e0 temporanea, ad esempio un inverno nucleare, allora \"nr\" potrebbe essere relativamente alto. Se, invece, essa fosse dovuta a un'inabitabilit\u00e0 permanente o molto prolungata, causata ad esempio dall'evoluzione stellare del sole del sistema, allora \"nr\" sarebbe praticamente zero.\nNel caso di una estinzione totale della vita potrebbe essere preso in considerazione un fattore simile, \"nl\", corrispondente al numero di volte che la vita stessa pu\u00f2 comparire su un pianeta sul quale si era gi\u00e0 sviluppata una volta. (Tuttavia, tenendo conto del fatto che sulla Terra la vita intelligente ha richiesto circa quattro miliardi di anni per evolversi, e che un sistema planetario come quello del Sole dura circa dieci miliardi di anni, risulta difficile che quest'ultimo fattore possa scostarsi molto dall'unit\u00e0).\nFattore METI.\nIl radioastronomo russo Alexander Zaitsev ha sottolineato che essere in una fase comunicativa non \u00e8 la stessa cosa che emettere messaggi finalizzati a un contatto alieno. Gli umani ad esempio, pur essendo in una fase comunicativa, non sono una civilt\u00e0 comunicativa in senso interplanetario: noi non trasmettiamo regolarmente e di proposito messaggi destinati ad altri sistemi stellari. Per questo motivo ha suggerito di includere nell'equazione classica un \"fattore METI\" (dove METI sta per \"Messaging to Extra-Terrestrial Intelligence\", \"Invio di messaggi a intelligenze extraterrestri\"). Tale fattore \u00e8 definito come \"la frazione di civilt\u00e0 in grado di comunicare con una consapevolezza planetaria chiara e non paranoica\", cio\u00e8 che si impegnano deliberatamente e attivamente in trasmissioni interstellari.\nCritiche.\nLe critiche all'equazione di Drake seguono per la maggior parte dall'osservazione che molti termini della formula sono in gran parte completamente congetturali. Perci\u00f2 l'equazione non pu\u00f2 portare a nessun tipo di conclusione. T.J. Nelson sostiene:\nQuesta critica, e quelle di questo tipo, non sono in realt\u00e0 rivolte contro la validit\u00e0 dell'equazione in s\u00e9; piuttosto evidenziano che i valori da inserire nella formula ci sono noti in gran parte con un margine di incertezza inaccettabile. Il valore teorico dell'equazione di Drake comunque rimane indiscusso; inoltre, tenendo presente che Drake la formul\u00f2 come indicazione di massima in vista di future discussioni su civilt\u00e0 extraterrestri solo in seguito si pone il problema di come procedere sperimentalmente.\nUn'altra limitazione dell'equazione, che pone le basi di tutt'altro tipo di critiche, consiste nel fatto che i parametri che compaiono nella formula fanno riferimento alla vita intesa in termini strettamente terrestri, cio\u00e8 a un tipo di esseri approssimativamente umanoidi. Ad esempio il modo in cui generalmente si calcola il valore di \"ne\" (se non la stessa presenza nella formula di un termine di questo tipo) sembra dare per scontato che la vita possa esistere solo in forme sostanzialmente simili a quelle a cui siamo abituati sulla Terra; mentre in linea di principio non \u00e8 possibile escludere completamente che forme di vita intelligente radicalmente diverse dagli umani possano svilupparsi, ad esempio, su pianeti di tipo gioviano. Evitando, come molti ritengono opportuno fare, le posizioni antropocentriche o carbonio-scioviniste, il numero di specie intelligenti nella galassia in teoria potrebbe aumentare sensibilmente.\nEquazione di Drake e paradosso di Fermi.\nIl fisico italiano Enrico Fermi propose nel 1950 un paradosso, che oggi dal suo nome \u00e8 comunemente noto come paradosso di Fermi, che pu\u00f2 essere formulato cos\u00ec: \"se nell'universo esiste un gran numero di civilt\u00e0 aliene, perch\u00e9 la loro presenza non si \u00e8 mai manifestata?\"\nDal momento che nel 1950 l'equazione di Drake non era ancora stata formulata, Fermi dovette inferire l'esistenza di un gran numero di civilt\u00e0 extraterrestri dal principio copernicano e dai problemi di stima complessi che egli era abituato a porsi e a risolvere (problema di Fermi), di cui l'esempio pi\u00f9 noto \u00e8 il problema degli accordatori di pianoforte. In questo senso, Fermi fu un precursore di Drake nello stimare delle probabilit\u00e0 complesse come quella di un contatto con intelligenze aliene.\nSono state proposte numerose spiegazioni per spiegare questa mancanza di contatto; un libro pubblicato nel 2015 ha elaborato 75 diverse spiegazioni, che possono essere suddivise in tre classi:\nQuesti ragionamenti sono conformi all'ipotesi del Grande filtro, che afferma che poich\u00e9 non ci sono civilt\u00e0 extraterrestri osservate nonostante il vasto numero di stelle, almeno una fase del processo deve fungere da filtro per ridurre il valore finale. Secondo questo punto di vista, o \u00e8 molto difficile che sorga la vita intelligente, o la vita di civilt\u00e0 tecnologicamente avanzate, o il periodo di tempo in cui rivelano la loro esistenza deve essere relativamente breve."}
{"id": "93718", "revid": "767487", "url": "https://it.wikipedia.org/wiki?curid=93718", "title": "Chiesa di San Pietro in Valle (Gazzo Veronese)", "text": "La chiesa di San Pietro in Valle, altrimenti conosciuta come chiesa di San Pietro in Monastero, \u00e8 un edificio ecclesiastico che sorge nei pressi di San Pietro in Valle, frazione di Gazzo Veronese, sulle rive del Tione. Venne chiamato C\u00e9son per distinguerlo dalla odierna parrocchiale, anch'essa dedicata a San Pietro, costruita nel XVII.\nLa chiesa, che faceva parte dei domini della Abbazia di San Zeno di Verona, ha avuto una storia gemella con quella di Santa Maria Maggiore che fece parte dei domini dell'abbazia di Santa Maria in Organo di Verona, anch'essa frutto di un lascito da parte dei Longobardi.\nStoria e descrizione.\nL'origine dell'edificio \u00e8 controversa, quasi tutti gli studiosi hanno considerato il C\u00e9son derivato dalla tarda antichit\u00e0, sia dal punto di vista strutturale (l'utilizzo di alcuni elementi \u00e8 tipico del periodo tardo antico), sia dal punto di vista ornamentale (arcate cieche che rimanda all'architettura ravennate). A partire da qui sono state avanzate due possibili teorie sull'origine della chiesa, una la vedrebbe gi\u00e0 eretta nel IX secolo, l'altra tra il X secolo e il XI secolo. La prima si basa sulla somiglianza degli affreschi con la chiesa di San Zeno di Bardolino e al fatto che capitelli della navata riportano al IX secolo. Entrambe le chiese dipendevano giuridicamente dalla Abbazia di San Zeno di Verona e dal punto di vista architettonico le piante sono a croce latina (la chiesa di San Zeno non presenta absidi) e hanno una torre, seppur diversa. Comunque ci sono altre chiese del IX che hanno caratteristiche simili. In pi\u00f9 l'utilizzo delle arcate cieche \u00e8 comunque un segnale di arcaicit\u00e0. L'altra teoria, pi\u00f9 puntata verso l'inizio dell'alto Medioevo, coinvolge un frammento di scultura e il capitello della bifora presenti in facciata. In ogni caso secondo questa teoria la parte pi\u00f9 antica sarebbe del X o XI secolo e non esclude che prima di questa chiesa ce ne fosse un'altra. L'edificio viene citato per la prima volta nel XII secolo come \"Sancti Petri in Monasterio\", anche se non si sa se si tratti effettivamente del C\u00e9son, in una bolla del 1146 di Papa Eugenio III diretta al vescovo di Verona Tebaldo II. C'\u00e8 inoltre un'ulteriore teoria, che riporterebbe l'origine al IX secolo, secondo la quale la presenza della chiesa viene citata gi\u00e0 nell'807 sotto il nome di San Pietro di Moratica, in una possibile dipendenza signorile di San Pietro in Valle rispetto a Moratica, localit\u00e0 5\u00a0km pi\u00f9 a nord, ereditata o costituita dalla fiscalit\u00e0 carolingia.\nCi sono supposizioni che la chiesa fosse la cappella di una corte di nome Aspo, una corte carolingia, che per\u00f2 si trova nella vicina Nogara. Nei pressi della chiesa sono stati trovati frammenti di ceramica e una punta di lancia appartenenti ai primi secoli del Medioevo, una adeguata indagine archeologica potrebbe quindi dare una risposta.\nL'insieme della chiesa \u00e8 stato costruito in tre fasi, le prime due interessano la torre e la terza la chiesa stessa.\nL'accostamento fra la torre e la chiesa ne fa un pezzo architettonico unico nel basso veronese. Fu data come lascito dai longobardi alla Abazia di San Zeno di Verona che ne ebbe cura e sfrutt\u00f2 le campagne intorno per alcune centinaia di anni.\nLa chiesa.\nLa struttura della chiesa riporta all'anno mille. La chiesa \u00e8 a croce latina, l'unica navata \u00e8 lunga 19 metri contro i 17 del transetto, che ai lati presenta delle arcate cieche, tipicamente romaniche. La facciata \u00e8 a capanna, pi\u00f9 alta rispetto al tetto della navata e presenta una bifora con un capitellino di recupero, molto rovinato e forse altomedievale; e un oculo un po' pi\u00f9 sotto, pi\u00f9 centrato rispetto alla porta, per far entrare la luce da ovest, notare infatti che la chiesa non ha molte finestre, caratteristica tipica dell'architettura romanica che rendeva le chiese scure e buie, particolarit\u00e0 invece attribuite erroneamente al gotico, famoso per le grandi vetrate. L'oculo viene nominato nel 1532 durante una visita pastorale del vescovo di Verona, anche per questo si pensa che la bifora sia pi\u00f9 antica che invece potrebbe essere stata aggiunta dopo. Sopra la facciata sono presenti tre pinnacoli che riprendono i quattro della torre campanaria, non sono elementi romanici, bens\u00ec gotici, probabilmente aggiunti per ammodernarlo e par slanciarlo ancor di pi\u00f9.\nLa chiesa ha tre absidi sporgenti di forma semicircolare, le minori sono rettangolari all'interno, tonde all'esterno. Il transetto presenta una volta a botte mentre la navata a cavalletti. La pianta presenta per\u00f2 un'asimmetria grossolana, soprattutto se ci si riferisce al muro del transetto verso nord: l'interno infatti non \u00e8 decorato allo stesso modo della parte pi\u00f9 a sud del transetto, inoltre l'abside centrale non \u00e8 posta alla met\u00e0 del transetto, rendendo una parte pi\u00f9 corta e una pi\u00f9 lunga. L'asimmetria \u00e8 data proprio dal rifacimento dell'interno delle absidi minori, da semicircolare a rettangolare, terminato nel 1580, data scritta nella decorazione pittorica parietale. Da aggiungere anche il fatto che le absidi minori sono asimmetriche, l'abside settentrionale (verso Verona) \u00e8 pi\u00f9 piccola di quella meridionale (verso Modena). La chiesa infatti nel corso della sua storia \u00e8 stata forse abbandonata per poi essere ristrutturata o comunque rimaneggiata, le absidi sarebbero minori sono state rialzate, stessa cosa per la navata, che probabilmente prima della modifica presentava una volta a botte, mentre il transetto un tempo avrebbe presentato una copertura a capriate, anche il campanile ci testimonia questi rifacimenti.\nUna curiosa testimonianza del suo probabile abbandono e che confermano i rifacimenti \u00e8 data da un dipinto di Francesco Bonsignori in un San Sebastiano datato tra il 1510 e il 1514, presente nella cappella Zimbramonti del Santuario della Beata Vergine delle Grazie a Curtatone. Nel dipinto si vede in uno squarcio della parete rocciosa un edificio in stato di degrado, avente tre absidi e la torre campanaria notevolmente crollata. I dettagli che combaciano con la chiesetta \u00e8 strabiliante, si nota infatti l'irregolarit\u00e0 della torre che testimonia quindi che la chiesa era gi\u00e0 stata interessata da alcuni interventi, absidi invece si presentano ancora ribassati. La teoria dell'abbandono \u00e8 accreditata dal fatto che nel 1526, 1530 e 1532 la chiesa venne visitata dal Vescovo Gian Matteo Giberti e per questo la chiesa venne ristrutturata. C'\u00e8 da aggiungere per\u00f2 che il vescovo era solito a riferire i difetti o i problemi di un edificio e non accenn\u00f2 mai la fatiscenza del campanile. Quindi la chiesetta potrebbe aver passato uno stato di degrado e/o abbandono, mentre il crollo della torre campanaria lo \u00e8 di meno.\nNel XX secolo, venne costruita una casa addossata alla chiesa nella parte sud-ovest, oggi demolita. Dopo la demolizione, avvenuta tra gli anni '60 e '70 del secolo scorso, furono necessari dei lavori al tetto e al muro per dare una simmetria con il lato nord-ovest.\n\u00c8 molto particolare l'utilizzo di mattoni e di marmi di recupero dalle molte ville romane presenti sul territorio. L'utilizzo dei marmi, quasi sempre usati come elemento decorativo, ne fa un insieme degno di studio. \nAll'esterno vi sono come decorazioni marmi romani recuperati dalle ville e cimiteri della zona, come il frammento di un cippo funerario di un decurione veronese dedicato agli Dei Mani (I-II secolo d.C.) e una porzione di sarcofago con eroti e ghirlande (met\u00e0 del II secolo d.C.). Il pi\u00f9 importante \u00e8 situato nella parte inferiore dello stipite sinistro dell'unica porta.\n\u00c8 una stele funeraria in marmo rosso di Verona. A questa stele \u00e8 collegata una leggenda, nella parte superiore vi \u00e8 un volto molto deteriorato dal tempo con due profonde fenditure a fianco del volto stesso. La leggenda, comune a molti luoghi di culto, narra che il diavolo sferr\u00f2 una terribile unghiata per far crollare la chiesa. Fu naturalmente vinto e cacciato. Questa leggenda potrebbe essere originata dal terremoto del 1117, che fece cadere molte chiese, come quella di Gazzo, sostituita poi dalla Chiesa di Santa Maria Maggiore, il Ces\u00f2n invece, fu uno dei pochi sopravvissuti.\nSulla facciata era presente una pansiana romana e una croce a intreccio del IX secolo, entrambi i reperti sono stati trafugati, il primo negli anni ottanta, il secondo nel 1996. Recentemente una copia della croce \u00e8 stata posizionata al posto di quella rubata.\nLa torre.\nLa torre (5x4 metri) \u00e8 posizionata dove il transetto e la navata si incontrano. La torre non \u00e8 omogenea: una base pi\u00f9 antica porta, restringendosi quasi ad imbuto, una sopraelevazione usata come campanile. Questa sopraelevazione presenta quattro bifore, una su ogni lato. Quattro pinnacoli sono posizionati sul tetto sugli angoli del rettangolo. Non si conosce la vera origine della torre, si sa per\u00f2 che le sue origini sono ben pi\u00f9 antiche di quelle della chiesa. La torre potrebbe avere origini addirittura romane, vicino a San Pietro in Valle, passava un tempo la via Claudia Augusta che collegava il Po e l'Italia settentrionale alla bassa Baviera, il che potrebbe darle il ruolo di torre di avvistamento o come lucerna, nel periodo romano. Nelle vicinanze \u00e8 stato inoltre ritrovato un fabbricato romano, ogni tanto sulle vie consolari romane si trovavano delle specie di osterie: posti dove dormire, mangiare e cambiare i cavalli."}
{"id": "93720", "revid": "1543377", "url": "https://it.wikipedia.org/wiki?curid=93720", "title": "Amelia Earhart", "text": "Biografia.\nAmelia Earhart nasce il 24 luglio del 1897 nella casa dei nonni ad Atchison, in Kansas. Nel 1899 nasce la sorella Muriel. Nel 1905 i genitori di Amelia si trasferiscono a Des Moines, nell'Iowa, lasciando le figlie con i nonni. Solo nel 1908 queste raggiungeranno i loro genitori per poi trasferirsi, a causa del lavoro del padre, a Saint Paul, nel Minnesota (dove lei frequenta brevemente la Saint Paul Central High School), quindi a Chicago. Nel 1915 Amelia decide di frequentare i corsi per infermiera, che la porteranno a prestare servizio in un ospedale militare in Canada, durante tutta la durata della prima guerra mondiale.\nNel 1920, all'et\u00e0 di 23 anni, si reca insieme al padre a un raduno aeronautico presso il Daugherty Airfield a Long Beach in California e, pagando un dollaro, per la prima volta sale a bordo di un biplano per un giro turistico di dieci minuti sopra Los Angeles. \u00c8 in quell'occasione che decide di imparare a pilotare un aereo. Comincia a frequentare le lezioni di volo e, a un anno di distanza, con l'aiuto della madre, acquista il suo primo biplano, con il quale stabilir\u00e0 il primo dei suoi record femminili, salendo a un'altitudine di 14\u00a0000 piedi.\nNell'aprile del 1928 il capitano Hilton H. Railey le propone di essere la prima donna ad attraversare l'Atlantico e il 17 giugno, dopo diversi rinvii dovuti alle brutte condizioni del tempo, decollano con Amelia Earhart il pilota Stultz e il co-pilota e meccanico Gordon, a bordo di un Fokker F.VII, chiamato \"Friendship\" (amicizia). Sebbene Amelia sia relegata a poche funzioni, quando il \"team\" arriva in Galles ventuno ore dopo, gli onori sono quasi tutti per lei. Anche il Presidente Coolidge le invia con un cablogramma le sue personali congratulazioni.\nL'8 aprile 1931, pilotando un autogiro Pitcairn PCA-2, stabilisce il record mondiale di altitudine, raggiungendo i 18\u00a0415 piedi (5\u00a0613 metri). All'inizio del 1932 nessun altro pilota, a parte Lindbergh, aveva compiuto la trasvolata in solitaria dell'oceano Atlantico. Ci riesce \"Lady Lindy\", come viene soprannominata, completando l'impresa il 21 maggio con un Lockheed Vega equipaggiato con segnatempi Wittnauer, impiegando quattordici ore e cinquantasei minuti per volare da Terranova a Londonderry nell'Irlanda del Nord. Il 24 agosto 1932 \u00e8 la prima donna ad attraversare in volo gli Stati Uniti senza scalo, partendo da Los Angeles e arrivando a Newark (New Jersey). Sempre determinata e con l'intento di arrivare dove altri avevano fallito, diventa la prima aviatrice ad attraversare il Pacifico, da Oakland a Honolulu, nelle Hawaii.\nGiro del mondo.\nPianificazione.\nEarhart entr\u00f2 nella facolt\u00e0 della Purdue University nel 1935 come \"visiting faculty member\" (\"membro della facolt\u00e0 in visita\") per consigliare le donne sulla loro carriera e come consulente tecnico per il Dipartimento dell'Aeronautica. All'inizio del 1936 Earhart incominci\u00f2 a pianificare il giro del mondo in aereo. Non sarebbe stata la prima a circumnavigarlo, ma avrebbe seguito la rotta pi\u00f9 lunga, 47\u00a0000\u00a0km, seguendo una faticosa rotta equatoriale.\nFinanziata dalla Purdue, nel luglio 1936 un monoplano bimotore Lockheed L-10 Electra venne costruito dalla Lockheed Aircraft Corporation seguendo le specifiche di Earhart, che includevano estese modifiche alla fusoliera per incorporare un grande serbatoio di carburante. Earhart defin\u00ec il monoplano come il suo \"laboratorio volante\" e lo parcheggi\u00f2 al Mantz's United Air Services, situato di fronte al campo di volo della fabbrica della Lockheed a Burbank, dove era stato costruito.\nNonostante fosse stato pubblicizzato come \"laboratorio volante\", erano stati previsti pochi esperimenti scientifici utili e il volo era stato organizzato principalmente per permettere a Earhart di circumnavigare il globo e raccogliere materiale e attenzione pubblica per il suo successivo libro. La sua prima scelta come navigatore fu il capitano Harry Manning, che era stato il capitano della \"President Roosevelt\", la nave che aveva riportato indietro Earhart dall'Europa nel 1928.\nAttraverso contatti nella comunit\u00e0 di aviatori di Los Angeles, Fred Noonan venne successivamente scelto come secondo navigatore, perch\u00e9 c'erano numerosi ulteriori fattori significativi che si dovevano gestire usando la navigazione astronomica in volo. Noonan aveva una grande esperienza, sia nella navigazione marittima (aveva la licenza di capitano di nave), sia in quella aerea.\nNoonan aveva lasciato di recente la Pan Am, dove aveva elaborato la maggior parte delle rotte degli idrovolanti China Clipper nel Pacifico. Noonan era anche stato il responsabile dell'addestramento dei navigatori della Pan Am per la rotta da San Francisco a Manila. I piani originali erano di volare con Noonan come navigatore dalle Hawaii all'isola Howland, un tratto particolarmente difficile della trasvolata, quindi Manning avrebbe continuato con Earhart fino all'Australia e infine Earhart avrebbe proseguito da sola per il resto della trasvolata.\nPrimo tentativo.\nIl 17 marzo 1937, giorno di San Patrizio, Earhart e il suo equipaggio volarono lungo il primo tratto da Oakland, California a Honolulu, Hawaii. Oltre a Earhart e Noonan, si trovavano a bordo Harry Manning e Paul Mantz (che agiva come consulente tecnico di Earhart).\nA causa di problemi di lubrificazione e di attrito nel meccanismo del mozzo dell'elica a passo variabile, l'aereo necessit\u00f2 di manutenzione alle Hawaii. Infine l'aereo arriv\u00f2 al campo di volo della Marina statunitense di Luke Field a Ford Island in Pearl Harbor. Il volo riprese tre giorni dopo da Luke Field con Earhart, Noonan e Manning a bordo, ma durante il decollo l'aereo fece un testacoda.\nLe circostanze dell'incidente rimangono controverse; alcuni testimoni presenti a Luke Field, incluso un giornalista della Associated Press, dissero di aver visto esplodere uno pneumatico. Earhart pens\u00f2 che fosse esploso lo pneumatico destro e/o che il carrello di atterraggio destro fosse collassato. Alcune fonti, tra cui Mantz, citano un errore di pilotaggio. Il volo venne annullato a causa dei danni all'aereo e questo venne rinviato via mare alla fabbrica della Lockheed a Burbank, per essere riparato.\nSecondo tentativo.\nMentre l'Electra veniva riparato, la Earhart e il marito George P. Putnam raccolsero ulteriori fondi e prepararono un secondo tentativo. Esso prevedeva di circumnavigare il globo da occidente a oriente e incominci\u00f2 con un volo, non pubblicizzato, da Oakland in California a Miami in Florida, dove la Earhart annunci\u00f2 pubblicamente il suo progetto di circumnavigazione del globo. Il cambio di direzione del volo fu parzialmente dovuto a cambiamenti nel clima atmosferico lungo la rotta pianificata del primo tentativo. Noonan fu il solo membro dell'equipaggio di Earhart per questo secondo volo. Partirono da Miami il 1\u00ba giugno e, dopo diverse fermate in Sud America, in Africa, nel subcontinente indiano e nell'Asia sudorientale, arrivarono a Lae, in Nuova Guinea, il 29 giugno 1937. A questo punto avevano percorso 35\u00a0000\u00a0km; rimanevano da percorrere 11\u00a0000\u00a0km di volo sopra il Pacifico.\nPartenza da Lae.\nIl 2 luglio 1937, a mezzanotte, la Earhart e Noonan decollarono da Lae con l'Electra sovraccarico. La loro destinazione era l'Howland, una striscia piatta di terra lunga 2\u00a0km, larga 500\u00a0m, alta 3\u00a0m e distante 4\u00a0113\u00a0km. La loro ultima posizione riportata fu vicino alle Nukumanu, circa 1\u00a0300\u00a0km lungo la rotta. Il cutter della Guardia costiera statunitense \"Itasca\" era stazionato a Howland, con l'incarico di comunicare con l'aereo di Earhart e guidarlo fino all'isola, una volta che fossero arrivati nelle sue vicinanze.\nAvvicinamento finale a Howland.\nA causa di una serie d'incomprensioni o errori (i dettagli dei quali sono rimasti controversi), l'avvicinamento finale a Howland mediante navigazione radio non ebbe successo. Fred Noonan aveva scritto in precedenza di problemi circa la precisione della navigazione mediante la radio. Alcune fonti hanno citato l'apparente non buona comprensione, da parte della Earhart, del radiorilevamento con antenna a telaio Bendix, che all'epoca era una tecnologia molto nuova. Un'altra causa citata sono le possibili confusioni dovute al fatto che l\"Itasca\" e la Earhart avevano pianificato le loro comunicazioni usando due sistemi con una differenza di tempo di mezz'ora: Earhart faceva riferimento all'ora legale di Greenwich (\"GCT\", \"Greenwich Civil Time\") mentre l\"Itasca\" si basava sul sistema navale di individuazione del fuso orario.\nLe riprese cinematografiche girate a Lae suggeriscono che l'antenna montata al di sotto della fusoliera possa essere stata strappata dall'Electra sovraccarico, durante il rullaggio o il decollo da Lae, sebbene essa non sia stata ritrovata. Don Dwiggins, nella sua biografia di Paul Mantz (che assistette la Earhart e Noonan nella pianificazione del volo), riporta che gli aviatori avevano tagliato l'antenna a filo (del tipo detto \"long-wire\" o \"random wire\"), per evitarsi il fastidio di doverla ritirare nell'aereo dopo l'uso.\nSegnali radio.\nDurante l'avvicinamento di Earhart e Noonan all'isola di Howland, l\"Itasca\" ricevette trasmissioni voce forti e chiare da Earhart, che si identificava come KHAQQ, ma evidentemente lei non ricevette le risposte dalla nave. Alle 7:42 del 2 luglio, Earhart trasmise: \nNella trasmissione delle 7:58 disse che non poteva sentire l\"Itasca\" e chiese di inviare segnali vocali, cos\u00ec da poter tentare di trovare la posizione via radio (l\"Itasca\" identific\u00f2 questa trasmissione come il segnale pi\u00f9 forte possibile, quindi Earhart e Noonan dovevano trovarsi nelle immediate vicinanze). Non potevano inviare segnali vocali alla frequenza richiesta, quindi vennero inviati invece segnali in codice Morse. La Earhart segnal\u00f2 di aver ricevuto questi segnali ma disse di non essere in grado di determinare la loro direzione.\nNella sua ultima trasmissione conosciuta alle 8:43, la Earhart trasmise \u00abSiamo sulla linea 157 337. Ripeteremo questo messaggio. Ripeteremo questo messaggio a 6\u00a0210 kHz. Attendete\u00bb. Comunque pochi momenti dopo era di nuovo sulla stessa frequenza (3\u00a0105\u00a0kHz) con una trasmissione che venne registrata come di qualit\u00e0 \"discutibile\": \"Stiamo volando in linea nord e sud\". La trasmissione di Earhart pareva indicare che lei e Noonan pensavano di aver raggiunto la posizione indicata sulla mappa per l'isola di Howland, che era errata di circa cinque miglia nautiche (10\u00a0km). Per un certo periodo di tempo l\"Itasca\" us\u00f2 le sue caldaie per generare fumo, ma evidentemente questo non fu visto. Le molte nuvole sparpagliate nell'area sopra Howland sono state citate come un problema: le loro ombre scure sulla superficie dell'oceano avrebbero potuto essere quasi indistinguibili dall'isola, a causa del suo profilo molto piatto.\nRimane controverso il fatto che segnali via radio vennero successivamente ricevuti dalla Earhart e Noonan. Se le trasmissioni sono state ricevute dall'Electra, la maggior parte, se non tutte, erano deboli e troppo disturbate. La trasmissione voce dalla Earhart a Howland era sulla frequenza 3\u00a0105\u00a0kHz, una frequenza riservata all'uso dell'aviazione dalla FCC. Questa frequenza non era ritenuta adatta per trasmissioni su lunghe distanze. Quando la Earhart era ad altitudine di crociera e a met\u00e0 strada tra Lae e Howland (oltre 1\u00a0000 miglia di distanza da entrambe), nessuna delle due stazioni ricevette la sua trasmissione programmata alle 8:15 GCT. Inoltre la trasmittente da 500\u00a0watt usata da Earhart era collegata a un'antenna di tipo V, dalla lunghezza inadeguata.\nL'ultima trasmissione voce ricevuta a Howland dalla Earhart indicava che lei e Noonan stavano volando lungo una linea di posizione (presa su una \"linea del sole\" orientata su 157-337 gradi) che Noonan avrebbe calcolato e disegnato su una mappa come passante attraverso Howland. Dopo aver perso contatto con Howland si tent\u00f2 di raggiungere gli aviatori con trasmissioni sia radio sia in codice Morse. Operatori radio in tutto il Pacifico e negli Stati Uniti potrebbero aver ricevuto segnali dall'Electra ma questi erano inintelligibili o deboli. Alcune di queste trasmissioni erano bufale, ma altre paiono essere state autentiche. Rilevamenti delle stazioni della Pan American Airways indicano segnali provenienti da diverse posizioni, inclusa Nikumaroro. All'epoca si ritenne che se questi segnali provenivano da Earhart e Noonan, questi dovevano essere atterrati sulla terraferma con l'aereo o in caso contrario l'acqua avrebbe cortocircuitato il circuito elettrico dell'Electra.\nSegnali sporadici vennero riportati per quattro o cinque giorni dopo la sparizione, ma nessuno riport\u00f2 alcuna informazione comprensibile. Il capitano della \"Colorado\" successivamente disse \u00abNon c'era alcun dubbio che molte stazioni radio stessero chiamando sulla frequenza dell'aeroplano di Earhart, alcune per voce e altre per segnale. Tutto ci\u00f2 si aggiunse alla confusione e rende dubbia l'autenticit\u00e0 delle segnalazioni\u00bb.\nDi fatto la Earhart, Noonan e l'aereo su cui viaggiavano spar\u00ec senza arrivare a destinazione. La notizia fa presto il giro del mondo, il presidente Roosevelt autorizza le ricerche con l'impiego di nove navi e 66 aerei per un costo stimato di circa quattro milioni di dollari. Le navi e gli aerei impegnati nella ricerca, il cui comandante era amico personale di Amelia, non giungono sul luogo se non dopo cinque giorni. Le ricerche vengono interrotte il 18 luglio dopo aver cercato su una superficie di 250\u00a0000 miglia quadrate di oceano.\nOperazioni di soccorso.\nCirca un'ora dopo l'ultimo messaggio registrato della Earhart, l\"Itasca\" incominci\u00f2 una ricerca che risult\u00f2 infruttuosa a nord e a est dell'isola di Howland, basandosi sulle assunzioni iniziali sulla provenienza delle trasmissioni dell'aereo. La Marina statunitense si un\u00ec ben presto alle ricerche e nel giro di tre giorni invi\u00f2 le risorse disponibili nell'area di ricerca nelle vicinanze dell'isola di Howland. Durante le ricerche iniziali l\"Itasca\" percorse la linea 157/337 della posizione a nord-nord-ovest dell'isola di Howland, quindi cerc\u00f2 nell'area corrispondente a nord-est dell'isola, cercando in una zona pi\u00f9 ampia di quella cercata nella zona nord-ovest. Basandosi sulla posizione presunta di diverse presupposte trasmissioni radio di Earhart alcuni degli sforzi di ricerca vennero dirette a una posizione 281 gradi a nord-ovest dell'isola di Howland senza trovare terra o resti degli aviatori. Il 6 luglio 1937, quattro giorni dopo l'ultima trasmissione radio verificata di Earhart, il comandante della nave da battaglia \"Colorado\" ricevette l'ordine dal 14\u00b0 Naval District, con base a Pearl Harbor, di assumere il controllo di tutte le unit\u00e0 di marina e della guardia costiera per coordinare gli sforzi di ricerca.\nSforzi successivi furono indirizzati verso le isole della Fenice a sud di Howland. Una settimana dopo la sparizione, un aereo da ricognizione imbarcato sulla \"Colorado\" vol\u00f2 sopra diverse isole del gruppo incluso Nikumaroro (all'epoca detta isola di Gardner), che era disabitata da oltre 40 anni. Il rapporto su Gardner dice: \u00abSegni di abitanti recenti sono chiaramente visibili, ma ripetuti giri e avvicinamenti non hanno ricevuto alcuna segnalazione in risposta dai possibili abitanti e infine si \u00e8 assunto che non ve ne fossero... all'estremit\u00e0 occidentale dell'isola una nave a vapore (di circa 4\u00a0000 tonnellate) \u00e8 arenata, con la prua quasi a secco sulla spiaggia corallina con la chiglia rotta in almeno due punti. La laguna di Gardner pare sufficientemente profonda e certamente grande abbastanza che un idroplano o anche un aeroplano possa atterrare o decollare in una qualunque direzione con poca o nessuna difficolt\u00e0. Se ne avesse avuto la possibilit\u00e0, si ritiene che miss Earhart possa essere atterrata in questa laguna e aver nuotato o guadato fino a riva.\u00bb.\nScoprirono anche che la forma e dimensione di Nikumaroro come riportata sulle mappe era completamente errata. Altri sforzi della marina furono diretti a nord, ovest e sudovest di Howland, basandosi sulla possibilit\u00e0 che l'Electra fosse ammarato nell'oceano e fosse rimasto a galla o che gli aviatori fossero in una zattera di emergenza. Le ricerche ufficiali terminarono il 19 luglio 1937. Con un costo di 4\u00a0milioni di dollari, le operazioni di ricerca della Marina e della Guardia Costiera furono la pi\u00f9 costosa e intensa operazione di ricerca della storia degli Stati Uniti fino a quel momento, ma le tecniche di ricerca e salvataggio dell'epoca erano rudimentali e alcune delle operazioni di ricerca si basarono su assunzioni errate e informazioni non corrette.\nI rapporti ufficiali della ricerca furono influenzati da individui cauti riguardo a come il ruolo nella ricerca di un eroe americano avrebbe potuto essere riportato dalla stampa. Nonostante gli sforzi non furono trovate tracce della Earhart, Noonan o dell'Electra 10E. La portaerei \"Lexington\", la nave da battaglia \"Colorado\", l\"Itasca\" (e anche due navi giapponesi, il vascello oceanografico \"Koshu\" e la nave appoggio idrovolanti \"Kamoi\") cercarono per sei/sette giorni ognuna, coprendo 390\u00a0000\u00a0km\u00b2. Immediatamente dopo il termine delle ricerche ufficiali, la Putnam finanzi\u00f2 una ricerca privata presso le autorit\u00e0 locali delle isole del Pacifico vicine, concentrandosi sulle Gilberts.\nAlla fine del luglio 1937 Putnam, il marito, affitt\u00f2 due piccole navi e dagli Stati Uniti diresse la ricerca sulle isole della Fenice, Kiribati, Tabuaeran, le isole Gilbert e le Marshall, senza trovare tracce dell'Electra e dei suoi occupanti. Negli Stati Uniti Putnam divenne l'affidatario delle propriet\u00e0 di Earhart cos\u00ec da poter pagare le operazioni di ricerca. Putnam richiese l'esenzione dal periodo di sette anni per la dichiarazione di morte presunta presso la corte di Los Angeles cos\u00ec da poter gestire le finanze di Earhart. A causa di ci\u00f2 Earhart venne dichiarata legalmente morta il 5 Gennaio 1939.\nTeorie sulla scomparsa della Earhart.\nDopo la scomparsa della Earhart e di Noonan emersero molte teorie per spiegare l'accaduto. Due di queste risultano le pi\u00f9 accreditate tra ricercatori e storici.\nTeoria dell'incidente e affondamento.\nMolti ricercatori ritengono che l'Electra, a corto di carburante, avesse effettuato un ammaraggio di emergenza e Earhart e Noonan fossero poi annegati. L'ingegnere aeronautico e navigatore d'aereo Elgen Long e sua moglie Marie K. Long hanno dedicato 35 anni alla ricerca di riscontri per la teoria dell'incidente e affondamento, che \u00e8 una delle pi\u00f9 accettate spiegazioni per la scomparsa degli aviatori. Il capitano Laurance F. Safford, della United States Navy, che era responsabile nel periodo tra le due guerre mondiali del \"Mid Pacific Strategic Direction Finding Net\", la rete militare statunitense per la ricerca di informazioni dell'oceano Pacifico centrale, e quindi impegnato nella decodifica del codice crittografico utilizzato dai giapponesi PURPLE, poi utilizzato per l'attacco a Pearl Harbor, incominci\u00f2 negli anni settanta un lungo studio sul volo di Earhart.\nNelle sue ricerche esamin\u00f2 la complicata documentazione relativa alle trasmissioni radio dell'epoca, arrivando alla conclusione che si fosse trattato di un caso di scarsa pianificazione, esecuzione ancora peggiore. Il contrammiraglio Richard R. Black, dell'U.S. Navy che era il responsabile amministrativo dell'aeroporto sull'isola di Howland e presente all'epoca dei fatti nella sala radio dell\"Itasca\", dichiar\u00f2 nel 1982 che l'Electra fin\u00ec in mare all'incirca alle 10 del mattino del 2 luglio 1937 non lontano da Howland\".\nLo storico britannico dell'aviazione Roy Nesbit analizz\u00f2 i resoconti dell'epoca e la corrispondenza di Putnam e concluse che l'aereo di Earhart non era stato completamente rifornito a Lae. William L. Polhemous, il navigatore del volo di Ann Pellegreno del 1967, che ripercorse fedelmente il volo di Earhart e Noonan, studi\u00f2 le carte di navigazione del 2 luglio 1937 e ritenne che Noonan poteva aver commesso un errore di calcolo nel tracciare la rotta verso l'isola di Howland cercando di raggiungerla direttamente, invece di pianificare un avvicinamento ottimizzato per trovare la piccola isola dall'alto.\nDavid Jourdan, un ex-sommergibilista ed esperto in recuperi oceanici, attraverso la sua compagnia di ricerche Nauticos ha effettuato una estesa campagna di ricerche sul fondo oceanico esplorando un quadrante di mare di a nord e a ovest dell'isola di Howland nel corso di due spedizioni nel 2002 e 2006, spendendo un totale di 4,5 milioni di dollari, senza trovare nulla. La zona delle ricerche Jourdan la ricav\u00f2 dalle ultime coordinate trasmesse per radio dalla Earhart e dallo studio del lavoro di Elgen Long. Jourdan concluse che \"L'analisi di tutti i dati che abbiamo - carburante, chiamate radio e altro - mi dice che l'aereo fin\u00ec in acqua lontano dall'isola Howland.\". George Palmer Putnam Jr., nipote di Earhart, pare avrebbe dichiarato che \"l'aereo semplicemente fin\u00ec il carburante\".\nL'ipotesi di Gardner Island.\nSubito dopo la scomparsa di Earhart e di Noonan, la marina militare statunitense, Paul Mantz e la madre della Earhart che convinse G.P. Putnam a effettuare una ricerca nell'arcipelago delle isole della Fenice, riportarono di comune accordo la convinzione che il volo fosse finito nelle isole della Fenice, ora parte dello Stato di Kiribati e a 560\u00a0km a sudest dell'isola di Howland.\nTeorie alternative sulla scomparsa di Amelia Earhart.\nTenta di resistere a tutte le obiezioni e scetticismi la teoria riguardante il coinvolgimento di Amelia in una missione di spionaggio. Secondo questa teoria, in una sosta erano stati potenziati i motori in modo tale che l'aereo potesse compiere una rotta pi\u00f9 ampia, per arrivare a Howland nello stesso tempo che avrebbe impiegato viaggiando in linea retta. Questa teoria sostiene anche che furono montate delle potenti macchine fotografiche. Infine la trasvolatrice avrebbe poi simulato un'avaria in modo tale da permettere agli americani di compiere le loro manovre. Il volo fu per\u00f2 compiuto di notte.\nEsiste anche un'altra teoria, secondo cui Earhart sarebbe stata fatta prigioniera dai giapponesi con l'accusa di essere una spia e in seguito giustiziata. Una donna afferma di averle parlato via radio mentre era tenuta prigioniera. Un'altra donna fornisce un'ulteriore testimonianza su alcuni dialoghi scambiati con una presunta Amelia, aggiungendo di aver assistito al momento dell'esecuzione; afferma di aver taciuto per pi\u00f9 di 30 anni temendo che, parlando di Earhart, avrebbe potuto essere arrestata.\nSecondo il documentario della National Geographic \"Where's Amelia Earhart?\" (2008), Amelia sarebbe stata prigioniera dei giapponesi con l'accusa di essere una spia e sarebbe morta giustiziata o per la dissenteria. Inoltre il documentario raccoglie numerose testimonianze, anche di soldati giapponesi che giurerebbero di aver incontrato Earhart prigioniera insieme con Frederick J. Noonan tra le isole Marshall e Palau. Un ex soldato americano di stanza in Pacifico, sempre nel documentario, ha giurato sulle sue due medaglie al valore, di aver trovato a Guam una cassaforte con all'interno una valigetta che conteneva documenti e mappe riconducibili sempre alla Earhart e di averli consegnati a un ufficiale ma di quei documenti non si \u00e8 saputo pi\u00f9 nulla. Secondo un'altra versione sarebbe sopravvissuta ai campi di prigionia e poi tornata in America sotto il falso nome di Irene Craigmile Bolam, trascorrendo una tranquilla anzianit\u00e0, ma esami forensi nel 2006 hanno concluso che Bolam non \u00e8 Earhart.\nNel 2017 secondo un'inchiesta di History Channel attraverso il documentario dal titolo \"Amelia Earhart: The Lost Evidence\", questo trasmette una foto in bianco e nero dove sarebbero presenti Amelia Earhart seduta di spalle e vicino a lei un uomo di origine caucasica dalle sembianze di Noonan dopo la loro presunta scomparsa nell'atollo Jaluit, nelle isole Marshall, zona controllata a quel tempo dal Giappone. Nei giorni successivi il \"blogger\" giapponese Kota Yamano, esperto di storia militare, ha screditato immediatamente la foto dopo aver trovato a sua volta in un archivio della Biblioteca della Dieta nazionale del Giappone la stessa immagine risalente al 1935, cio\u00e8 due anni prima della loro scomparsa.\nPresunti ritrovamenti e analisi.\nIl giorno 18 agosto 2012 viene data la notizia del presunto ritrovamento di alcune parti di un relitto aereo, potenzialmente riconducibili all'Electra della Earhart, da parte di un \"team\" di ricerca che avrebbe ri-analizzato tutti i dati raccolti negli anni dalle precedenti spedizioni. Il corrispondente da Honolulu dell'agenzia stampa Reuters riferisce che il \"team\" di ricercatori ha girato un video subacqueo nelle acque antistanti l'isola di Nikumaroro, nello Stato di Kiribati. Il video mostra una distesa di frammenti che possono essere riconducibili all'aereo della pilota statunitense scomparsa nel 1937.\nIl video \u00e8 stato girato nel luglio 2012 dal Gruppo internazionale per il recupero di velivoli storici (International Group for Historic Aircraft Recovery) Tighar, durante una spedizione sull'isola a 2\u00a0900 chilometri circa a nordest di Honolulu. Il Gruppo internazionale Tighar ha incominciato le ricerche nel 1988. Fu in quell'anno infatti che il Tighar incominci\u00f2 un progetto per investigare sulla scomparsa della Earhart e di Noonan e finora ha inviato sei spedizioni sull'isola. Nel 1940, Gerald Gallagher, un ufficiale britannico e pilota, trasmise per radio ai suoi superiori per informarli che aveva trovato uno scheletro probabilmente di una donna, insieme con un'antica scatola di un sestante sotto un albero nella punta sudorientale dell'isola disabitata di Gardner Island, oggi Nikumaroro nello Stato di Kiribati. Anche sulla base di questo ritrovamento, il Tighar ipotizza che gli aviatori potrebbero aver volato mantenendo la stessa rotta senza ulteriori trasmissioni radio per altre due ore e mezzo a partire dall'ultima posizione comunicata, arrivando proprio a Nikumaroro. Dopo essere atterrati sulla piatta barriera corallina vicino al relitto della nave SS \"Norwich City\", gli occupanti dell'aereo sarebbero in seguito deceduti. Le ricerche del Tighar che portano a questa conclusione, sono supportate da reperti e dichiarazioni di testimoni.\nI resti umani trovati a Gerlad Gallagher furono inviati alle Figi, dove nel 1941 le autorit\u00e0 coloniali britanniche eseguirono dettagliate misure delle ossa e conclusero che erano di un uomo alto un metro e 64 centimetri. Ma nel 1998 un'analisi delle misure riportate dagli antropologi forensi, evidenzi\u00f2 che lo scheletro poteva appartenere a una \"donna alta, bianca e di origine nord europea\". Le ossa sono andate smarrite nelle isole Figi e non sono state pi\u00f9 ritrovate.\nNel 2007, una spedizione del Tighar visit\u00f2 Nikumaroro alla ricerca di parti dell'aereo e DNA degli scomparsi. Del gruppo facevano parte ingegneri e tecnici di varie discipline. Vennero ritrovati diversi manufatti d'incerta origine sull'atollo, spesso spazzato dai venti, compresi alcuni supporti di bronzo che potrebbero essere stati parte dell'aereo di Earhart e una parte di cerniera lampo, forse parte della tuta di volo. Nel 2010 il gruppo di ricerca dichiar\u00f2 di aver trovato ossa parte di un dito umano. Successive verifiche con il DNA presso l'Universit\u00e0 dell'Oklahoma nel 2011 non sono state in grado di fornire utili elementi e neanche verificare se le ossa fossero umane o di tartaruga marina.\nL'8 marzo 2018 una nuova analisi pubblicata sulla rivista \"Forensic Anthropology\" ha stabilito che i resti trovati nel 1940 sull'isola di Nikumaroro appartengono alla pilota americana. La ricerca \u00e8 stata condotta da Richard Jantz, dell'Universit\u00e0 del Tennessee, le cui analisi hanno rivelato che la somiglianza dei resti ad Amelia Earhart era maggiore rispetto al 99% di altri individui di riferimento. Tale affermazione \u00e8 stata successivamente messa in dubbio, poich\u00e9 le misure usate sono state prese essenzialmente da fotografie, e la loro validit\u00e0 non \u00e8 ampiamente accettata.\nNella cultura di massa.\nMusica.\nAmelia Earhart viene citata in alcune canzoni, tra cui:\nCivil Air Patrol.\nLa Civil Air Patrol prevede fra i riconoscimenti da assegnare ai suoi migliori cadetti l'Amelia Earhart Award."}
{"id": "93722", "revid": "128334", "url": "https://it.wikipedia.org/wiki?curid=93722", "title": "Tony Renis", "text": "Biografia.\nFiglio del pittore Orfelio Cesari (1912-2008), conosciuto anche come paroliere con lo pseudonimo \"Orfelius\", e della modista Jone Castagnoli (1905-2005), ha una sorella minore, Fernanda. Dopo i primi esordi, ancora fanciullo, sul palcoscenico del teatro parrocchiale di San Lorenzo alle colonne, comincia la vera e propria attivit\u00e0 nel mondo musicale a met\u00e0 degli anni cinquanta, dapprima con il suo nome e in seguito con lo pseudonimo Tony Renis, ricavato unendo i nomi di Guido Reni e Tony Curtis: si esibisce nei locali notturni di Milano e in seguito nei teatri di avanspettacolo del circondario milanese in coppia con Adriano Celentano, suo amico di infanzia, nell'imitazione rispettivamente di Dean Martin e Jerry Lewis. Sempre durante questi anni trascorre le stagioni estive all'Elba, isola che reputa uno dei pi\u00f9 bei posti al mondo, esibendosi in imitazioni degli idoli dell'epoca, come Elvis Presley e suonando abitualmente all'Hotel Del Golfo di Procchio.Nel 1958, ottenuto un contratto con la Combo Record, casa discografica di propriet\u00e0 di Gorni Kramer, pubblica i suoi primi 45 giri, con cover di successi italiani e statunitensi. Nel 1959, passato alla \"Voce del Padrone\", esordisce come cantautore vincendo la Sei giorni della canzone, interpretando \"Tenerezza\", brano che alcuni anni dopo verr\u00e0 ripreso, con maggior successo commerciale, da Gianni Morandi. Nel 1961 esordisce al Festival di Sanremo con \"Pozzanghere\" (con un testo scritto da suo padre), ma non viene ammesso in finale. Nello stesso anno partecipa allo Zecchino d'Oro con il brano \"Piccolo indiano\" da lui composto su testo di Mogol.\nL'anno successivo si ripresenta al Festival con \"Quando quando quando\", canzone nata dalla collaborazione con Alberto Testa, autore del testo: la canzone non vince, ma arriva prima in classifica per dieci settimane in Italia e nona in Germania e fa il giro del mondo e viene reincisa in centinaia di versioni da interpreti di varie nazionalit\u00e0. L'enorme successo commerciale e artistico di \"Quando quando quando\" risarcisce ampiamente \"Tony Renis\" dalla sconfitta di Sanremo, sconfitta da cui avr\u00e0 comunque modo di rifarsi vincendo nel 1963 la gara televisiva di Canzonissima con \"Quando quando quando\" e il Festival con il brano \"Uno per tutte\".\nNel 1964, nonostante stia facendo il servizio militare nei paracadutisti, partecipa ancora al Festival di Sanremo con la canzone \"I sorrisi di sera\" in coppia con Frankie Avalon. Nello stesso anno partecipa al programma televisivo di variet\u00e0 \"Za-bum\" e realizza il 45 giri Cara fatina/Lettera a Pinocchio per la CDI, lavorando con Quincy Jones come arrangiatore e Phil Ramone come tecnico del suono; il disco viene inciso in sette lingue (italiano, inglese, francese, spagnolo, tedesco, svedese e giapponese) e pubblicato in molte nazioni. Il 1966 \u00e8 l'anno di \"Nessun'altra che te\" e del nuovo contratto con la casa discografica RCA Italiana. Questi anni, dal 1966 al 1972, lo vedono protagonista nel jet set internazionale: Montecarlo, Saint Moritz, Parigi, Londra e Hollywood.\nIl 1967 \u00e8 l'anno di \"Quando dico che ti amo\": la canzone, che arriver\u00e0 seconda, al Festival di Sanremo, viene presentata dall'esordiente Annarita Spinaci in coppia con il gruppo Les Surfs. Di qui, grazie anche al rilancio da parte della sua nuova casa discografica, riparte una nuova serie di successi: dalla stessa \"Quando dico che ti amo\" che anche lui incide, a \"Non mi dire mai goodbye\", presentata a \"Un disco per l'estate\", da \"Frin frin frin\" a \"L'aereo parte\", entrambe sigle televisive, da \"Il posto mio\" (Sanremo 1968, in coppia con Domenico Modugno) a \"Canzone blu\" (Sanremo 1970).\nTuttavia, il suo desiderio \u00e8 quello di proporre a Mina, sua amica dai tempi degli esordi, un brano che da tempo custodisce nel cassetto, ma che \u00e8 sicuro di poter trasformare in un successo internazionale se interpretato dalla voce giusta: il brano \u00e8 \"Grande grande grande\", e Mina ne far\u00e0 uno dei pi\u00f9 grandi successi della sua carriera. All'estero, con il titolo \"Never never never\", verr\u00e0 interpretato da Shirley Bassey e, dopo molti anni, ripreso anche da C\u00e9line Dion in duetto con Luciano Pavarotti, con il titolo \"I hate you then I love you\". Nel 1970 \u00e8 il cameriere Leopoldo Brandmayer ne \"Al cavallino bianco\" per il Teatro Verdi (Trieste) con Aldo Fabrizi e Sandro Massimini nel Teatro Stabile Politeama Rossetti.\nAll'inizio degli anni settanta Tony si trasferisce negli USA, prima a New York e poi a Los Angeles, dove ritrova Quincy Jones e conosce tra gli altri Stevie Wonder e Frank Sinatra. Nel 1978 la casa discografica Warner Bros. gli propone di cavalcare l'onda della disco music ed esce \"Disco Quando\", reincisione con un nuovo arrangiamento del suo cavallo di battaglia \"Quando quando quando\". Nel frattempo, durante la sua permanenza negli Stati Uniti, si esibisce a Las Vegas come cantante, diventa produttore discografico e scrive colonne sonore, diventando uno degli italiani pi\u00f9 famosi degli USA (verr\u00e0 soprannominato \"Mister Quando Quando Quando\"). Frequenta Gregory Peck, Charlton Heston, Kirk Douglas e conosce personalmente Ronald Reagan e la moglie Nancy, scrive e produce canzoni per Diana Ross, Julio Iglesias, Lionel Richie e lancia Nikka Costa, la bambina-prodigio figlia del celebre direttore d'orchestra Don Costa, riuscendo a portarla al numero uno delle classifiche italiane e internazionali.Nel 1988 scrive con Massimo Guantini \"Milan Milan\", inno ufficiale del , squadra di cui \u00e8 tifoso. Nel 1992 sposa Elettra Morini, Prima Ballerina Etoile del Teatro alla Scala, con matrimonio celebrato a Milano. Nel febbraio 1999 vince il Golden Globe e ottiene una candidatura all'Oscar con \"The Prayer\" dal cartone animato \"Quest for Camelot\" (La spada magica) cantata da C\u00e9line Dion e Andrea Bocelli. Nel 2000 in occasione del 50\u00ba anniversario del Festival della Canzone Italiana gli viene conferito il Premio Speciale alla Carriera - San Remo 2000, tributo per il suo impegno nel far conoscere la musica italiana nel mondo. Nello stesso anno \u00e8 Mercurio in Adriana Lecouvreur (opera) con Fiorenza Cedolins diretto da Daniel Oren e la regia di Mauro Bolognini al Teatro Verdi di Trieste.\nIl 2001 \u00e8 l'anno della miniserie televisiva \"Cuore\" prodotta da Canale 5 per la quale scrive con Massimo Guantini la canzone dei titoli di coda \"Se la gente usasse Il cuore\", con la quale nel 2002 riceve il premio Telegatto. Il 2002 \u00e8 l'anno dei riconoscimenti internazionali: il Ministero per gli Affari Esteri nomina infatti Tony Renis \"Ambasciatore della Canzone Italiana nel Mondo\", ennesimo riconoscimento al talento e al lavoro svolto come rappresentante della musica italiana all'estero. Dopo quel riconoscimento l'Accademia Europea per le Relazioni Economiche e Culturali lo insignisce del titolo di \"Accademico della Musica Italiana\" e l\"'Accademia Pontificia Tiberina\" lo nomina Accademico tiberino.Nel 2004 la Rai (Radio Televisione Italiana) lo nomina direttore artistico della 54\u00ba edizione del Festival della Canzone Italiana di Sanremo. Terminata l'esperienza sanremese, Tony torna alla composizione e realizza il tema della pellicola \"Christmas in Love\", componendo la canzone \"Merry Christmas in Love\", premiata nel 2005 con il David di Donatello, la Grolla d'oro, il premio Saint-Vincent per il cinema e il Globo d'oro, il premio cinematografico della stampa estera in Italia. Dopo aver ricevuto sempre nel 2005 il Premio alla carriera Federico Fellini al Festival del Cinema di Roma, Tony torna negli USA. L'Hollywood Foreign Press Association gli riconosce una candidatura al premio Golden Globe nella categoria miglior canzone originale, per il brano \"Merry Christmas in Love\".\nNel 2006 realizza un progetto che inseguiva da molti anni: \"Amore\", realizzato e coprodotto con David Foster e Humberto Gatica e interpretato da Andrea Bocelli. \"Amore\" diventa in breve tempo un grande successo internazionale in cui spiccano le partecipazioni di Stevie Wonder e Christina Aguilera. L'oramai costante presenza di Tony a fianco di Andrea Bocelli prosegue nel 2007: sempre con David Foster e Humberto Gatica, produce 5 brani del cd \"The Best of Vivere\". Nel 2016 gli \u00e8 stato attribuito alla Camera dei deputati il Premio America della Fondazione Italia USA:."}
{"id": "93723", "revid": "1345932", "url": "https://it.wikipedia.org/wiki?curid=93723", "title": "Bristol Phoenix", "text": "Il Bristol Phoenix era un motore radiale 9 cilindri raffreddato ad aria a ciclo Diesel sviluppato dall'azienda britannica Bristol Engine Company nei tardi anni venti e rimasto allo stadio di prototipo.\nSviluppo del radiale Pegasus a ciclo Otto del quale manteneva l'architettura venne realizzato in un numero limitato di esemplari.\nStoria.\nDopo il termine della prima guerra mondiale, negli anni che seguirono l'aviazione ebbe un notevole sviluppo essendosi creati i presupposti per aziende commerciali di trasporto che vedevano nel mezzo aereo una nuova fonte di reddito. Uno dei problemi che in quegli anni le compagnie aeree dovevano affrontare era la necessit\u00e0 di aprire nuove rotte a medio raggio al minor costo possibile, opportunit\u00e0 offerta da velivoli che potessero offrire una capacit\u00e0 sempre maggiore contenendo nel contempo i consumi di carburante, sia per aumentare l'autonomia che per diminuire gli scali tecnici e, di conseguenza, i costi d'esercizio.\nSviluppo.\nA tal fine la Bristol Engine Company, divisione motoristica della Bristol Aeroplane Company, decise di avviare una sperimentazione nell'utilizzo di un combustibile alternativo ancora poco utilizzato, il gasolio, adattando un radiale Pegasus alla tecnologia del ciclo Diesel. Il vantaggio principale che si cercava di ottenere era legato al minore consumo di carburante, che poteva raggiungere il 35%.\nNe furono costruiti pochissimi esemplari tra gli anni 1928 e il 1932. Il Phoenix venne montato solo sul Westland Wapiti, velivolo con il quale nel 1934 conquist\u00f2 il record di altezza per motori diesel che mantenne fino alla seconda guerra mondiale."}
{"id": "93724", "revid": "1718925", "url": "https://it.wikipedia.org/wiki?curid=93724", "title": "Pinscher", "text": "Il Pinscher \u00e8 una razza canina di origine tedesca riconosciuta dalla FCI (Standard N. 184, Gruppo 2, Sezione 1).\nLa data di nascita della razza pinscher \u00e8 abbastanza recente. La prima registrazione nei Libri Origini risale al 1879 per il pinscher medio ed al 1900 per lo zwergpinscher (o \"pinscher nano\"). Ha una potenza mascellare superiore a quella dell'uomo, come tutti i cani, di ben 78\u00a0kg.\nDescrizione.\nIl pinscher, di costituzione compatta, possiede un dorso leggermente scosceso e un tronco non molto largo e la sua lunghezza \u00e8 circa pari a quella dell'altezza al garrese. La testa \u00e8 di forma allungata e la sua lunghezza totale \u00e8 in rapporto di 1:2 circa con la larghezza, mentre il muso \u00e8 appuntito. Nello standard internazionale i colori sono il rosso cervo e nero focato; il pelo invece, sempre liscio e preferibilmente lucido, \u00e8 di uguale lunghezza in tutto il corpo (corto e fitto). La colorazione degli occhi \u00e8 variabile in proporzione alla tonalit\u00e0 dei soggetti focati, pi\u00f9 scura in quelli con focature scure. Il tartufo \u00e8 rosso-marrone negli esemplari rosso cervo, nero nei nero-focati, pi\u00f9 grande in proporzione alla dimensione della testa, ed ha la forma di un cuore. Le unghie, di colore nero, sono decisamente lunghe e forti. I cuscinetti dei piedi sono ovali e spessi. La coda, con attaccatura alta, viene spesso amputata per ragioni estetiche all'altezza della terza vertebra (pratica vietata in Italia). Pu\u00f2 vivere fino a 20 anni. Ammessi negli standard anche gli esemplari con le pupille degli occhi rosse (quelli con focature pi\u00f9 chiare).\nCarattere.\nNonostante sia piccolo di statura, ha un carattere molto fiero, energico e vitale; ama il gioco ed i bambini. \u00c8 un ottimo cane da guardia, in quanto \u00e8 molto attento, l'intelligenza \u00e8 la sua caratteristica principale, \u00e8 molto sveglio e molto fedele al suo padrone.E` anche molto affettuoso e freddoloso\nCure.\nCome quasi ogni cane domestico teme il caldo a cominciare dai 25\u00b0. Essendo dotato unicamente di ghiandole sudoripare nel naso e cuscinetti delle zampe gi\u00e0 a questa temperatura pu\u00f2 ricevere danni permanenti. L'esposizione diretta al Sole sarebbe da evitare in quanto il folto mantello, anche se a pelo corto, \u00e8 progettato per resistere alle gelate invernali ma non permette la dispersione diretta del calore attraverso la pelle.\nStoria della razza.\nLa nascita della razza del Pinscher \u00e8 piuttosto recente se si considera che la sua registrazione ufficiale risale solamente al 1879, tuttavia, la sua storia ha origini molto pi\u00f9 antiche.\nAlcuni reperti archeologici ritrovati nelle vicinanze dei laghi di Bienne e Costanza, testimoniano il ritrovamento di crani, riconducibili all\u2019epoca delle palafitte, che confermano l\u2019esistenza di cani molto simili ai Pinscher odierni. \nAbile nello stanare topi e talpe, era un cane particolarmente adatto per la salvaguardia dei giardini e delle coltivazioni. Erano, per questo, dei cani tipicamente appartenenti a contadini. \nNon essendo ritenuti degni di gran nota, non esistono testimonianze scritte dell\u2019epoca. \nNei tempi antichi, in Germania, il Pinscher veniva utilizzato durante le battute di caccia grazie alle capacit\u00e0 di velocit\u00e0 che era in grado di offrire. Come cane da lavoro i Pinscher tedeschi erano noti per la loro caccia ai parassiti e per le loro capacit\u00e0 istintive di proteggere la casa e la famiglia.\nPer molti secoli, il destino dei Pinscher fu legato ai veicoli ippotrainati. Il cane, animale obbediente ed estremamente attivo, era il principale rimedio per combattere la presenza dei ratti, anche i pi\u00f9 grandi, nelle stalle. Particolarmente indicato, per le sue dimensioni, ad introdursi anche nei posti pi\u00f9 piccoli e grazie alla sua agilit\u00e0, il Pinscher si rivel\u00f2 il pi\u00f9 qualificato. \u00c8 certo, inoltre, che venissero frequentemente adottati dai conducenti di carrozze, perch\u00e9 tenessero loro compagnia durante le lunghe ore di strada e perch\u00e9 sorvegliassero i loro effetti personali e il carico durante le soste.\nUna valida testimonianza iconografica pu\u00f2 essere ammirata nella Cappella Sistina nell\u2019affresco \u00abProve di Mos\u00e8\u00bb il celebre pittore fiorentino Sandro Botticelli ha infatti immortalato un cane dalle fattezze molto simili a quelle del Pinscher.\nLa comparsa ufficiale della razza Pinscher \u00e8 avvenuta nel 1879. Il 3 Marzo 1895, nella citt\u00e0 di Colonia, Joseph Berta fond\u00f2 il German Pinscher-Schnauzer Klub. La registrazione del primo Pinscher nano al Libro delle Origini tedesco \u00e8 del 1900, in occasione dell\u2019esposizione di Stoccarda.\nOggi \u00e8 presente in due variet\u00e0 principali, distinguibili in base alla taglia: media oppure nana, nel secondo caso si parla di Pinscher Toy.\nPer quanto riguarda l\u2019analisi del nome e la sua origine, vi sono delle controversie.\nC\u2019\u00e8 chi ritiene che il nome derivi dall\u2019inglese \u201cto pinch\u201d, chi invece faccia riferimento al tedesco \u201cpicken\u201d. In entrambi i casi tuttavia, il significato \u00e8 quello di \"pizzicare\" e \"beccare\", con molta probabilit\u00e0 i termini si riferiscono alla particolare modalit\u00e0 con cui questa razza tende a mordere. \nOccorre poi considerare anche un\u2019altra possibile origine, gli austriaci ritengono infatti che il nome della razza possa derivare dalla localit\u00e0 alpina Pinzgau, ad indicare l\u2019antica provenienza originaria del cane. Tuttavia, in merito a questa eventuale origine austriaca vi sono numerosi pareri contrari, primo fra tutti quello della Federazione Cinofila Internazionale, che attribuisce la paternit\u00e0 del Pinscher alla Germania."}
{"id": "93725", "revid": "287204", "url": "https://it.wikipedia.org/wiki?curid=93725", "title": "Nakajima Homare", "text": "Il Nakajima Homare (, \"lode\" o, pi\u00f9 generalmente, \"onore\") era un motore aeronautico radiale a 18 cilindri doppia stella raffreddato ad aria, prodotto dall'azienda giapponese Nakajima Hik\u014dki KK durante la seconda guerra mondiale.\nL'Homare, che apparteneva alla categoria dei motori da , venne usato sia dai velivoli della Marina imperiale giapponese che dai velivoli dell'Esercito. Data la designazione del servizio della Marina 'NK9, l'Homare venne inoltre identificato con la designazione societaria NBA, con la designazione sperimentale dell'Esercito Ha-45 (\u30cf45) o, nell'alternativa designazione \"lunga\" \"(motore) radiale da 1900 CV raffreddato ad aria per l'esercito Tipo 4\".\nStoria del progetto.\nLo sviluppo dell'Homare inizi\u00f2 nel 1940. Come base fu preso il Nakajima Sakae (per la marina) Ha-25 (nell'Esercito) a 14 cilindri. Ne risult\u00f2 un motore estremamente compatto. Con i suoi 118\u00a0cm di diametro era solo 3\u00a0cm pi\u00f9 grande del Sakae. Le misure di alesaggio e corsa, 130 x 150\u00a0mm, ne facevano un motore a corsa lunga.\nLa potenza prevista per l'Homare era di . La difficolt\u00e0 di mantenere elevata la qualit\u00e0 fece per\u00f2 scendere la potenza a , molto sotto le potenzialit\u00e0 del progetto. Ne risent\u00ec anche l'affidabilit\u00e0 del motore, che fu sempre un problema.\nNonostante questo l'Homare fu il motore pi\u00f9 utilizzato dai giapponesi della seconda guerra mondiale. La sua produzione fu di esemplari. Fra gli aerei che equipaggi\u00f2 vi fu anche il Nakajima Ki-84, probabilmente il miglior caccia terrestre giapponese del secondo conflitto mondiale."}
{"id": "93726", "revid": "1762097", "url": "https://it.wikipedia.org/wiki?curid=93726", "title": "Schola cantorum", "text": "Una schola cantorum (latino per \"scuola di cantori\") \u00e8 una scuola corale e coro di giovani destinati ad accompagnare le funzioni religiose nella Chiesa cattolica. La prima \"schola cantorum\" fu fondata da papa Silvestro I (334 circa); da questa deriv\u00f2 la scuola romana nel Laterano quella che diverr\u00e0 la Cappella musicale Pia Lateranense, quindi, analoghe scuole nelle Chiese di tutto il mondo cattolico.\nIl nome fu assunto anche per scuole laiche, tra le quali la pi\u00f9 famosa \u00e8 la Schola Cantorum de Paris, fondata nel 1894 da Vincent d'Indy il quale la trasform\u00f2 in una scuola di composizione."}
{"id": "93727", "revid": "125650395", "url": "https://it.wikipedia.org/wiki?curid=93727", "title": "Patricia Carli", "text": "Patricia Carli \u00e8 una cantante italo-belga nota nel mondo francofono per essere autrice di canzoni per diversi artisti; in Italia conobbe notoriet\u00e0 nel 1964 per avere cantato, accoppiata a Gigliola Cinquetti, il brano che vinse l'edizione del Festival di Sanremo di quell'anno, \"Non ho l'et\u00e0\".\nBiografia.\nPartecipa al Festival di Sanremo nel 1964 con due canzoni \"Cos\u00ec Felice\" in coppia con Giorgio Gaber e con \"Non ho l'et\u00e0 (Per amarti)\" in coppia con Gigliola Cinquetti con la quale vincer\u00e0 il Festival.\nDi questa canzone ha inciso anche la versione francese intitolata \"Je suis \u00e0 toi\".\nContinua poi la sua carriera nei decenni successivi limitatamente al Belgio e Francia."}
{"id": "93728", "revid": "767487", "url": "https://it.wikipedia.org/wiki?curid=93728", "title": "Roberto Carlos Braga", "text": "Biografia.\nUltimo dei quattro figli di un orologiaio e di una sarta, apprende da quest'ultima i primi rudimenti della musica, suonando a orecchio il piano e la chitarra. Si perfezioner\u00e0 poi nel conservatorio della sua citt\u00e0 natale.\nA nove anni, spinto da sua madre, Roberto si esibisce per la prima volta alla radio, nell'ambito di una gara musicale per bambini, vincendo il primo premio (un pacchetto di caramelle). Poco pi\u00f9 tardi, a seguito di un incidente ferroviario, subisce l'amputazione di una gamba e da quel momento deve portare un arto artificiale.\nA diciassette anni entra a far parte di un gruppo di musica rock chiamato The Sputnicks venendo quindi notato dall'artista-showman Carlos Imperial, che poi lo lancia in un programma radiofonico come imitatore di Elvis Presley. Nel 1959 pubblica il suo primo 45 giri, \"Jo\u00e3o e Maria/Fora do Tom\" sempre con l'aiuto di Carlos Imperial, diventato suo produttore. Nel 1961 esce il suo primo album \"Louco por Voc\u00ea\", mentre nasce in Brasile il primo movimento giovanile di musica rock, chiamato \"Jovem Guarda\", che qualche anno pi\u00f9 tardi sar\u00e0 anche il nome di un programma televisivo di successo condotto proprio da Roberto Carlos, insieme ai colleghi Erasmo Carlos e Wanderl\u00e9a.\nSempre in quegli anni, Roberto partecipa anche a numerosi festival musicali conquistando un'enorme celebrit\u00e0, con milioni di dischi venduti nel suo paese.\nNel 1967 incide la versione italiana di un suo successo a 45 giri, \"La donna di un amico mio\", con cui ottiene una discreta visibilit\u00e0 sul nostro mercato discografico e l'invito a partecipare al Festival di Sanremo dell'anno successivo. Vi garegger\u00e0 in coppia con Sergio Endrigo, proponendo \"Canzone per te\", che otterr\u00e0 il primo premio.\nIl brano \"Io ti amo ti amo ti amo\" \u00e8 inserito nella raccolta \"Sull'onda del successo\", pubblicata dalla CGD nel 1969.\nLa produzione italiana di Roberto Carlos \u00e8 stata molto ricca fino alla met\u00e0 degli anni ottanta: non solo egli ha seguito e inciso personalmente le versioni italiane dei suoi maggiori successi, ma ha anche affidato alcuni di essi all'interpretazione di cantanti quali Ornella Vanoni, (\"L'appuntamento\", \"Dettagli\"), Iva Zanicchi (\"Testarda io\") e Raffaella Carr\u00e0 (\"Innamorata\"), questi ultimi due brani su testi di Cristiano Malgioglio.\nHa anche recitato in uno dei film musicarelli tipici negli anni sessanta, dal titolo \"Chimera\" insieme a Gianni Morandi, regia di Ettore Maria Fizzarotti, cantando il brano \"A che serve volare\" (R. Carlos - Daniele Pace).\nIn patria il suo successo si \u00e8 sempre mantenuto enorme: dal 1963 al 1999 Roberto ha continuato a pubblicare un album all'anno (e a farne uscire una versione in castigliano per i paesi di lingua spagnola) lanciandolo puntualmente nello speciale televisivo di fine anno di Rede Globo. La tradizione si \u00e8 interrotta solo in occasione della morte della sua terza moglie Maria Rita, e da allora la produzione di nuovi inediti si \u00e8 diradata drasticamente, anche se continuano ad uscire raccolte, cofanetti e DVD contenenti brani portati al successo. Negli anni '90 ha collaborato pi\u00f9 volte con F\u00e1bio Jr., considerato il suo erede artistico. A Roberto Carlos si deve inoltre buona parte dell'album \"Paz\" di Marcelo Rossi, uscito nel terzo millennio. Nel 2012 ha ottenuto il Trof\u00e9u M\u00e1rio Lago, secondo cantante nell'assegnazione di questo riconoscimento dopo Gilberto Gil nel 2008.\nVita privata.\nDopo le brevi relazioni con la showgirl e attrice Maria Gladys e la modella Maria Stella Splendore, Roberto Carlos ha sposato in prime nozze Cleonice Rossi, matrimonio da cui sono nati due figli - un maschio, Dudu, e una femmina, Luciana - separandosi poi nel 1978. La paternit\u00e0 di un altro figlio, Rafael, nato nel 1966 dalla relazione con la modella Maria Lucila Torres, sar\u00e0 da lui riconosciuta nove anni pi\u00f9 tardi, poco prima della morte della donna. Il cantante si \u00e8 sposato ancora due volte. La sua seconda moglie \u00e8 stata l'attrice Myrian Rios: il matrimonio \u00e8 terminato con un divorzio. Dopo la morte di Maria Rita Simoes, la terza moglie, stroncata da un cancro, non ha pi\u00f9 intrapreso legami sentimentali. Nel 2011 \u00e8 morta Ana Paula, figlia del primo matrimonio della ex moglie Cleonice e che Roberto Carlos amava al pari della propria prole. Nel 2021 \u00e8 scomparso a 52 anni per un tumore al peritoneo il figlio Dudu, affetto da un glaucoma congenito e diventato completamente cieco nel 1989 per il distacco della retina."}
{"id": "93730", "revid": "46291", "url": "https://it.wikipedia.org/wiki?curid=93730", "title": "Corylus", "text": "Corylus (nocciolo) \u00e8 un genere di piante appartenente alla famiglia Betulaceae.\nTassonomia.\nIn questo genere sono riconosciute le seguenti specie:\nUsi.\nSono edibili i frutti di ogni variet\u00e0 di nocciolo. Il nocciolo comune (Corylus avellana) \u00e8 la prima specie pi\u00f9 coltivata; nessun'altra specie ha particolare rilevanza commerciale.\nUn certo numero di variet\u00e0 sono coltivate come piante ornamentali, per i rami contorti (C. avellana 'Contorta') penduli (C. avellana 'Pendula') o per i petali viola (C. maxima 'Purpurea').\nIl nocciolo \u00e8 un materiale tradizionalmente usato per costruire graticci, palizzate, canestri. L'albero pu\u00f2 essere capitozzato, dato che emette polloni dopo pochi anni.\nFoglie e germogli sono cibo per le larve di varie specie di Lepidotteri.\nFolklore.\nI Celti ritenevano i noccioli fonte di saggezza e ispirazione. Numerose versioni di leggende celtiche parlano di nove noccioli cresciuti intorno a uno specchio d'acqua, in cui cadevano i frutti maturi, mangiati da un salmone (pesce sacro ai Celti), il quale assorbiva la loro saggezza. In una di queste leggende, un druido, nella speranza di diventare onnisciente, pesc\u00f2 uno dei salmoni e chiese a un allievo di arrostirlo senza assaggiarlo. Mentre lo cucinava, si form\u00f2 una bolla che l'allievo fece scoppiare col dito, assorbendo cos\u00ec la saggezza del pesce succhiandosi il dito scottato. Il ragazzo si chiamava Fionn Mac Cumhail (Fin McCool) e divenne uno tra i pi\u00f9 celebri eroi della mitologia gaelica.\nI fratelli Grimm, ne \"Il ramo del nocciolo\" sostengono che essi proteggano al meglio da tutti i rettili e dagli animali striscianti."}
{"id": "93731", "revid": "438", "url": "https://it.wikipedia.org/wiki?curid=93731", "title": "Otto Rosenfeld", "text": ""}
{"id": "93732", "revid": "86341", "url": "https://it.wikipedia.org/wiki?curid=93732", "title": "Tragedia", "text": "La tragedia (dal greco antico \u03c4\u03c1\u03b1\u03b3\u1ff3\u03b4\u03af\u03b1, \"trago(i)d\u00eda\") \u00e8 una delle forme pi\u00f9 antiche di teatro. Le sue origini sono incerte, ma derivano certamente dalla ricca tradizione poetica e religiosa della Grecia antica.\nOrigini.\nLa tragedia nasce intorno al VI secolo a.C. nell'Antica Grecia, in onore del dio Dioniso, il quale veniva festeggiato con danze, canti e feste.\nL'origine del termine \u00e8 avvolta nel mistero: secondo le teorie pi\u00f9 accreditate la prima parte del nome va messa in rapporto con \"tr\u00e0gos\" \"caprone\" e la seconda con \"oid\u00e8\" \"canto\". Si pensa infatti che la tragedia sia cos\u00ec chiamata o perch\u00e9 il vincitore della gara otteneva un capro come ricompensa (canto per il capro), oppure perch\u00e9 i coreuti indossavano delle maschere con sembianze caprine (canto dei capri).\nAristotele afferma che la tragedia discende dal ditirambo. Secondo Aristotele il nome \"drama\" deriverebbe dal dorico \u03b4\u03c1\u1fb6\u03bd \"dr\u00e1n\" \"fare/agire\". Inoltre, nella Poetica (1450) definisce la tragedia un'\u00abimitazione di un'azione seria e compiuta in se stessa, che abbia una certa ampiezza, un linguaggio ornato in proporzione diversa a seconda delle diverse parti, si svolga a mezzo di personaggi che agiscano sulla scena e non narrino\u00bb.\nIn epoca antica Atene rivendic\u00f2 la paternit\u00e0 della tragedia, anche se la lingua in cui il coro si esprimeva \u00e8 la lingua dorica.\nIl tempo della tragedia.\nIl tempo della tragedia \u00e8 un presente assoluto \"hic et nunc\" che agisce in quella 'realt\u00e0 alternativa' che \u00e8 il momento teatrale. Lo spettatore della Grecia antica che assiste ad una tragedia vive una realt\u00e0 che differisce da quella che sperimenta quotidianamente, ma che \u00e8 altrettanto reale. L'atto teatrale, che accade in un tempo presente contemporaneo a quello di chi assiste, rende possibile qualsiasi evento imprevisto, esattamente come il presente dell'esperienza quotidiana, pur rifacendosi ai miti che in quanto tali sono eventi passati e immutabili.\nL'eroe tragico, impersonato dall'attore, non perde la sua facolt\u00e0 di autodeterminazione: i testi tragici sottolineano la volont\u00e0 dell'uomo come elemento determinante, mettendolo a confronto con una alternativa, nella quale egli pu\u00f2 ancora scegliere.\nLa contraddizione, all'interno dell'illusione teatrale, \u00e8 tra il presente scenico e il passato del mito, nel quale la scelta \u00e8 gi\u00e0 stata fatta. Nella tragedia prende forma il paradosso della coesistenza di due diversi universi temporali. Il percorso obbligato del mito costituisce il destino dell'eroe tragico, iniziando la riflessione umana sul contrasto tra necessit\u00e0 e libert\u00e0, riflessione con la quale anche il mondo contemporaneo continua a confrontarsi.\nMentre per Eschilo la tragedia \u00e8 quella della giustizia divina, del rapporto dell'uomo e dell'intera stirpe umana con le divinit\u00e0, per Sofocle gli dei sono potenti ma lontani e la tragedia rappresenta il dolore e l'infelicit\u00e0 dell'uomo che non accetta mai compromessi. Euripide si distingue dagli altri due grandi autori perch\u00e9\nmette in evidenza il ruolo dell'irrazionale, della passione e dei sentimenti.\nStruttura della tragedia.\nAl tempo dell'antica Grecia esisteva un coro di dodici (e in seguito quindici) persone, che aveva il compito di cantare le parti ad esso dedicate (chiamate stasimi) ed interagire con gli attori durante le parti recitate (episodi). Col passare del tempo per\u00f2 furono gli attori stessi ad acquisire sempre maggiore importanza, mentre, al contrario, il coro vide sempre pi\u00f9 ridotti i suoi interventi e le interazioni con gli attori: sono questi ultimi, infatti, che diventano sempre pi\u00f9 il nucleo centrale attorno a cui ruota lo spettacolo.\nLa tragedia nella storia.\nLa tragedia greca propriamente detta si stempera nel periodo romano repubblicano. I Romani hanno adattato le tragedie al loro tempo e alla loro cultura nelle fabulae praetextae. Tra i grandi autori di tragedie di ambito romano si possono ricordare nomi come Ennio e Nevio.\nLa tragedia greca riprende vigore con Lucio Anneo Seneca, ma il gusto dell'orrido, del magniloquente e il grande numero di personaggi (non adatto per il teatro tragico a quel tempo) portano a ritenere che esse non fossero rappresentate ma destinate alla declamazione.\nNell'era cristiana scorgiamo alcuni monaci, come Rosvita che cercano di riprendere la modulistica tragica classica per parlare di argomenti biblici e sacri a fini apologetici e di conversione.\nIl medioevo \u00e8 caratterizzato da molte rappresentazioni, per lo pi\u00f9 a sfondo sacro ed edificante, ma difficilmente possiamo scorgervi un legame o una parentela con la tragedia.\nLa tragedia rinasce invece in tempi pi\u00f9 moderni, e si riallaccia in qualche modo alle epoche precedenti, ma anche trasformandosi e a volte fondendosi in forme nuove. Ecco che si rinverdiscono i temi mitologici (es. Metastasio), si fa confluire la tragedia con l'Opera lirica (secondo gli autori la tragedia cantata era la prosecuzione della tragedia greca) e quando si disperdono i temi mitologici gli argomenti restano comunque spesso eroici, aulici e lontani dal quotidiano, accostandosi cos\u00ec ai temi cari ai cantori delle gesta di questo o quel personaggio.&lt;\nQuesto accade gi\u00e0 in epoca rinascimentale e post-rinascimentale, con autori che la rappresentano sulla scena (come ad esempio Shakespeare) che peraltro si basa su moduli e temi originali o, col tempo, anche in forma del tutto letteraria, che conserva un legame pi\u00f9 o meno forte con la rappresentazione teatrale, o lo perde del tutto, divenendo un genere da leggere, senza neppure pi\u00f9 ambire ad una scena.\nSi pu\u00f2 dunque dire che negli ultimi secoli il cammino della tragedia si diversifica: vi \u00e8 quella che mantiene un rapporto stretto con la scena (es. Brecht, ecc. ) quella che diviene un genere letterario, quella che confluisce nell'opera lirica (\"La clemenza di Tito\" musicata da Mozart, invece senza pi\u00f9 ambizioni di imitazione del teatro classico l\"'Elettra\" di Strauss oppure ancora \u201cIl lamento di Arianna\u201d di Claudio Monteverdi), quella che al contrario riafferma la sua vicinanza alla poesia pura (es. Alessandro Manzoni, ma anche Oscar Wilde ecc.), quella che reinterpreta i miti greci, o che rappresenta le tragedie sociali del presente (per esempio, \"I cattivi pastori\", di Octave Mirbeau, 1897), e cos\u00ec via.\nLa tragedia manzoniana si distanzia da quella classica, il soggetto non \u00e8 pi\u00f9 il mito ma il tema storico e le trame sono verosimili, giacch\u00e9 non avvengono eventi soprannaturali come nella tragedia classica (causati dagli dei), inoltre la tragedia manzoniana \u00e8 dilatata nel tempo e nello spazio rispetto a quella classica (la cui storia si concludeva generalmente entro pochi giorni)."}
{"id": "93733", "revid": "1543377", "url": "https://it.wikipedia.org/wiki?curid=93733", "title": "Urpmi", "text": "urpmi \u00e8 il sistema testuale di gestione dei pacchetti principale della distribuzione GNU/Linux Mandriva. Si occupa, quindi, di facilitare ricerca, installazione, aggiornamento e rimozione di pacchetti software, risolvendone automaticamente le dipendenze.\nPer il suo scopo, il programma necessita di liste di pacchetti, che trova o costruisce dalle sorgenti relative. Queste vengono chiamate \"media\" e possono essere CD-ROM, DVD, cartelle del computer, siti internet HTTP od FTP (detti repository), ma anche computer di rete.\nLa configurazione di molti repository per i prodotti Mandriva \u00e8 facilitata dal servizio internet Easy Urpmi.\nIl sistema urpmi comprende al suo interno pi\u00f9 programmi per lo svolgimento dei vari compiti: urpmi ('i' dall'inglese \"install\", ossia \"installa\") per l'installazione, urpme ('e' dall'inglese \"erase\", ossia cancella) per la disinstallazione, e cos\u00ec via.\nPer l'uso tramite una finestra grafica c'\u00e8 RPMDrake, programma caratteristico di Mandriva Linux ed incluso nel suo centro di controllo.\nIl suo inventore fu Pascal Rigaux (Pixel), che lo svilupp\u00f2 come esperimento per superare le limitazioni di RPM, e che \u00e8 a tutt'oggi (2008) responsabile del progetto.\nIl programma \u00e8 scritto nel linguaggio Perl, cosa che rende la sua esecuzione pi\u00f9 lenta, rispetto ad altri programmi della categoria.\nUso.\nPer l'uso testuale dei comandi di base, baster\u00e0 dare da una shell i comandi:"}
{"id": "93736", "revid": "80598", "url": "https://it.wikipedia.org/wiki?curid=93736", "title": "The New Christy Minstrels", "text": "I The New Christy Minstrels sono un gruppo musicale folk statunitense formatosi nel 1961 ed al 2012 ancora attivo.\nStoria del gruppo.\nIl gruppo \u00e8 stato fondato da Randy Sparks nel 1962. Negli Stati Uniti ha collezionato una serie di hit tra cui \"Green, Green\", \"Today\", \"Ramblin\" e \"This Land Is Your Land\".\nTra i membri famosi del gruppo ci furono Barry McGuire, Kenny Rogers, Gene Clark, Kim Carnes...\nHanno partecipato al Festival di Sanremo 1965 con i brani \"Se piangi, se ridi\", presentato con Bobby Solo e vincitore della manifestazione, e \"Le colline sono in fiore\", in coppia con Wilma Goich. La loro versione di quest'ultima canzone arriv\u00f2 in vetta alle classifiche dei singoli pi\u00f9 venduti in Italia per tre settimane.\nL'anno dopo parteciparono ancora con due brani: \"A la buena de Dios\", in coppia con i Ribelli, e \"Una rosa da Vienna\", in coppia con Anna Identici.\nNel 1970 tornarono a Sanremo come ospiti, presentando i ritornelli delle canzoni in gara.\nIn molti 45 giri il nome in copertina \u00e8 abbreviato in The Minstrels."}
{"id": "93737", "revid": "1272592", "url": "https://it.wikipedia.org/wiki?curid=93737", "title": "Renato Dulbecco", "text": "\u00c8 stato insignito del Premio Nobel per la medicina nel 1975.\nLe sue ricerche, compiute tra gli anni cinquanta e gli anni settanta, presso il laboratorio dell'Universit\u00e0 di Bloomington, nell'Indiana, il prestigioso California Institute of Technology (Caltech) di Pasadena, l'Istituto di virologia di Glasgow e infine il Salk Institute di La Jolla in California, lo portarono alla scoperta del meccanismo d'azione dei virus tumorali nelle cellule animali; scoperta per la quale \u00e8 stato insignito del Premio Nobel per la medicina nel 1975.\nBiografia.\nGli anni della giovinezza.\nRenato Dulbecco nacque a Catanzaro nel 1914, da madre calabrese di Tropea e padre di Porto Maurizio. Suo padre era ingegnere, mentre sua madre apparteneva ad una famiglia di professionisti. Fin da bambino fu educato dai genitori al sacrificio e allo studio.\nAll'et\u00e0 di cinque anni, dopo la fine della Prima guerra mondiale, si trasfer\u00ec in Liguria con la sua famiglia, nella casa paterna di Porto Maurizio: trascorse un'infanzia serena che favor\u00ec la sua curiosit\u00e0 e la sua vocazione per la ricerca scientifica. Qui visse anche alcune esperienze, fra cui la morte dell'amico Peppino, che furono decisive per la scelta della sua carriera futura, dal momento che si accese in lui la consapevolezza dell'impotenza della medicina dinanzi a malattie molto gravi.\nIl padre, che lavorava nel Genio Civile, venne mandato prima a Cuneo, poi a Torino e infine a Imperia, dove il giovane Renato frequentava il \"Liceo De Amicis\", la spiaggia e un piccolo osservatorio. Gi\u00e0 da ragazzo diede prova di grande ingegno e perspicacia : inizi\u00f2, infatti, a trascorrere il suo tempo libero presso l'Osservatorio Meteorologico e Sismico della sua citt\u00e0 dove si dedicava alla costruzione di strumenti all'avanguardia grazie a quanto aveva appreso dalla lettura di alcune riviste scientifiche del tempo.\nGli studi e la guerra.\nNel 1930 si iscrisse al corso di laurea in Medicina e Chirurgia presso l'Universit\u00e0 degli Studi di Torino (bench\u00e9 amasse molto la fisica), e gi\u00e0 dal secondo anno, grazie ai brillanti risultati ottenuti, fu ammesso come interno all'Istituto di Anatomia diretto dal Prof. Giuseppe Levi, personalit\u00e0 in vista nell'ambito medico e biologico. Qui, dove si occupava prevalentemente di biologia, ebbe modo di conoscere Salvador Luria e Rita Levi-Montalcini, che divenne un'ottima compagna di lavoro e con la quale instaur\u00f2 una profonda amicizia che coltiv\u00f2 anche in seguito. Gli anni trascorsi all'Istituto furono segnati dal continuo intervento del regime fascista nella vita pubblica e privata, e lo stesso Levi, dichiarato oppositore del sistema vigente, fu sul punto di abbandonare la cattedra di anatomia pur di non prestare giuramento al regime.\nDopo qualche anno, il giovane Renato lasci\u00f2 il laboratorio di Levi e si trasfer\u00ec presso quello di Anatomia Patologica di Ferruccio Vanzetti, divenendo anche interno all'ospedale Mauriziano, spinto dall'interesse per la clinica.\nSi laure\u00f2 in Medicina e Chirurgia a soli 22 anni, nel 1936, con una tesi sulle alterazioni del fegato dovute al blocco nell'efflusso della bile e ricevette in quest'occasione diversi premi, essendo stato riconosciuto come il migliore laureato dell'universit\u00e0 con la migliore tesi.\nNello stesso anno, mentre era in bilico tra la scelta di diventare scienziato e quella di intraprendere la carriera chirurgica, fu chiamato a prestare il servizio militare come ufficiale medico, fino al 1938. Scelta la via della ricerca, non ebbe neanche il tempo di trovare un lavoro che nel 1939 venne richiamato alle armi per lo scoppio della seconda guerra mondiale, sempre come ufficiale medico, a Sanremo. Nell'iniziale incertezza della situazione, ebbe la possibilit\u00e0 di coronare il sogno di sposarsi con Giuseppina, figlia di un membro del governo fascista.\nNel giugno del 1940, l'Italia entr\u00f2 in guerra al fianco della Germania ed egli fu mandato con il suo reggimento a poca distanza dalla frontiera francese, fino al momento dell'armistizio con la Francia. Durante questo periodo profuse il suo impegno nello studio e nella ricerca, volto ad ottenere la libera docenza (Roma-1941), titolo che gli permise di diventare anche capo del servizio sanitario della 5\u00aa Divisione fanteria \"Cosseria\". In questa veste, qualche mese dopo, dovette partire per la campagna in URSS sul Don; il suo reggimento fu praticamente annientato e soltanto nel marzo 1943 pot\u00e9 ritornare in Italia dopo alcuni mesi di ospedale militare. Con il rientro in Italia riprese il suo lavoro all'Istituto di anatomia patologica e inizi\u00f2 a frequentare alcune organizzazioni antifasciste clandestine, in particolare il Movimento dei Lavoratori Cristiani, appassionandosi alla vita politica; entr\u00f2, infatti, a far parte del CLN della citt\u00e0 di Torino, diventando anche membro della giunta popolare guidata dal sindaco Giovanni Roveda.\nQui ebbe modo di constatare le contraddizioni interne all'ambiente politico, per cui prefer\u00ec tirarsi indietro..\nGli albori di una carriera da scienziato.\nDopo aver accettato di rientrare a far parte del gruppo di ricercatori di Levi, inizi\u00f2 ad interessarsi all'effetto delle radiazioni sulle cellule embrionali di pollo, osservando delle alterazioni nello sviluppo delle cellule germinali. Il neo-scienziato, tuttavia, fu consapevole del fatto che per approfondire questo genere di ricerca, avrebbe dovuto acquisire molte pi\u00f9 conoscenze in ambito fisico, per cui decise di iscriversi alla facolt\u00e0 di fisica dell'Universit\u00e0 di Torino, completando questi studi nell'arco di due anni.\nL'ambizione di conoscere l'effetto delle radiazioni sulla struttura e sul meccanismo d'azione dei geni, che costituivano ancora perlopi\u00f9 un mistero, lo spinse ad intraprendere esperimenti utilizzando cellule in coltura, in particolare embrioni di pollo.\nDecisivo, a questo punto della sua carriera, fu l'incontro con Salvador Luria, che aveva gi\u00e0 avuto modo di conoscere, essendo stato anch'egli studente a Torino e interno dell'istituto di Levi. Luria si occupava a quel tempo dei virus che infettano i batteri (batteriofagi), e utilizzava come Dulbecco le radiazioni; data la comunanza di interessi, gli offr\u00ec la possibilit\u00e0 di lavorare nel suo laboratorio a Bloomington, nell'Indiana (USA), dove collaboravano gi\u00e0 personalit\u00e0 di spicco della comunit\u00e0 scientifica.\nRicercatore negli Stati Uniti.\nNell'autunno del 1947 si trasfer\u00ec negli Stati Uniti, a Bloomington (Indiana), scoprendo un mondo totalmente diverso dalla sua terra natia, accomunato per\u00f2 dai pregiudizi razziali.\nInizialmente il suo lavoro, in un laboratorio di dimensioni ridotte, fu da supporto alle ricerche di Luria, volte a comprendere e spiegare scientificamente l'interazione tra pi\u00f9 fagi all'interno dello stesso batterio, dopo essere stati colpiti da radiazione ultravioletta. Dopo molte osservazioni, si giunse alla conclusione che al massimo una ventina di fagi potevano interagire l'un l'altro e sopravvivere pi\u00f9 a lungo.\nDurante questo periodo partecip\u00f2 anche a riunioni scientifiche entrando in contatto con noti ricercatori tra cui diversi premi Nobel.\nIl contratto di lavoro offertogli da Luria prevedeva una durata di due anni, ma date le dimostrazioni di grande capacit\u00e0 e acutezza dello scienziato, egli ebbe la possibilit\u00e0 di proseguire a Bloomington le sue ricerche, acquisendo definitivamente la cittadinanza americana.\nLa stima da parte del suo \u201cdatore di lavoro\u201d fu tale che nell'estate del 1948, lo invit\u00f2 a lavorare con lui per alcuni mesi presso il Cold Spring Harbor, un prestigioso laboratorio in cui affluivano scienziati da tutte le parti del mondo.\nIl ritorno a Bloomington fu inaugurato da una nuova e interessante scoperta: per l'analisi dei fagi, egli utilizzava un sistema basato sulla formazione di placche, ovvero aree distinguibili dal resto della coltura cellulare e costituite da cellule che vengono distrutte per lisi dall'infezione di un virus; ogni placca veniva prodotta da un fago che, ucciso dalla radiazione, perdeva questa capacit\u00e0. Egli osserv\u00f2 che adoperando due colture diverse, una infettata da fagi normali, l'altra da fagi irradiati da luce ultravioletta, nella seconda si assisteva alla produzione di un maggior numero di placche, contrariamente a quanto era previsto. Il fenomeno per cui i fagi acquisivano la capacit\u00e0 di riattivarsi fu chiamato fotoriattivazione e la sua importanza risiedeva nel fatto che fino a quel momento, qualcosa di simile era stato osservato nei batteri, ma dato che l'esposizione ai raggi UV avveniva fuori da queste cellule, era necessariamente all'interno che qualche meccanismo ancora sconosciuto permetteva loro di riattivarsi\nFu questo inaspettato successo che nel 1949 port\u00f2 Max Delbr\u00fcck, padre della genetica moderna, ad offrirgli un posto di lavoro al California Institute of Technology di Pasadena, pi\u00f9 noto come Caltech, uno dei pi\u00f9 importanti laboratori scientifici del mondo.\nDopo un'iniziale esitazione, dovuta al timore di recare un torto a colui che lo aveva introdotto in quel rilevante ambiente, accett\u00f2, convinto anche dalle parole del collega James Watson (futuro premio Nobel per la scoperta della struttura del DNA).\n\"Nasce una nuova scienza\".\nAppena giunto al Caltech, ci\u00f2 che richiam\u00f2 la sua attenzione fu l'innovativa organizzazione interna al dipartimento di biologia: i vari settori (botanica, microbiologia\u2026) non lavoravano indipendentemente l'uno dall'altro, ma attuavano una feconda cooperazione. Il nuovo ambiente si rivel\u00f2 fin dall'inizio altamente competitivo, i ricercatori venivano continuamente messi alla prova per dimostrare di essere all'altezza dei compiti assegnatigli, e ciascuno immergeva tutto se stesso nel proprio lavoro.\nLa grande occasione, quella che spian\u00f2 la strada alle nuove frontiere della ricerca biologica, fu lo studio del virus responsabile dell'Herpes zoster, meglio noto come \"fuoco di Sant'Antonio\". La ricerca in campo virologico era stata avviata gi\u00e0 da qualche tempo, ma nulla si sapeva circa i virus responsabili di alcune gravi malattie e di conseguenza risultava difficile individuarne una cura. Dulbecco, insieme al suo collega Seymour Benzer, su invito di Delbruck, decise di convogliare in questa direzione le proprie energie. Dopo aver viaggiato molto negli USA per apprendere tutto ci\u00f2 che a quel tempo fosse noto sui virus, giunse alla conclusione che ci\u00f2 che mancava era un metodo appropriato per saggiare questi microscopici agenti. Grazie al suo spiccato ingegno, intu\u00ec la possibilit\u00e0 di applicare ai virus animali il metodo delle placche, precedentemente adottato con i fagi, ed effettivamente i risultati a conferma della sua tesi furono eccellenti, tanto da essere presentati all'Accademia Nazionale delle Scienze degli Stati Uniti. A partire da questo momento, la fama dello scienziato accrebbe e tutta la ricerca sui virus fu rivoluzionata.\nUn'altra conquista sopraggiunse poco tempo dopo, nel 1955, quando egli riusc\u00ec ad identificare un mutante del virus della poliomielite, malattia estremamente temuta, che fu utilizzato da Albert Sabin per preparare un vaccino. Ormai la sua posizione al Caltech era emergente e a conferma di ci\u00f2 venne nominato professore associato di microbiologia.\nL'interesse per i virus si fece sempre pi\u00f9 specifico, fin quando sfoci\u00f2 in uno studio del tutto nuovo (studio intrapreso inizialmente dal ricercatore Harry Rubin), riguardante i virus che rendono le cellule cancerose, ovvero capaci di moltiplicarsi incessantemente. L'idea di fondo fu quella di studiare la genesi di un cancro, dovuto, come era gi\u00e0 noto, ad un'alterazione genetica, all'interno di queste piccole entit\u00e0 biologiche costituite da pochi geni, a differenza delle cellule animali. Bisognava comprendere la modalit\u00e0 d'azione dei virus, che una volta penetrati nella cellula sembravano svanire. La possibilit\u00e0 che all'ingresso nella cellula da parte di un virus seguisse un'interazione tra il proprio materiale genetico e quello dell'\"ospite\" balenava gi\u00e0 nella mente di alcuni scienziati, per cui il futuro premio Nobel colse l'occasione offerta dall'isolamento di un nuovo virus a DNA, quello del polioma, per verificare la validit\u00e0 di questa tesi.\nNel 1962 buss\u00f2 alla porta una nuova proposta: diventare membro del primo nucleo di ricercatori del nuovo istituto ideato da Jonas Salk, che sarebbe stato realizzato a La Jolla, nei pressi di San Diego, a sud della California. Il progetto prevedeva un'architettura semplice e funzionale, atta a soddisfare tutte le necessit\u00e0 della ricerca. In attesa della conclusione dei lavori, fu invitato da Michael Stoker, fisico britannico, a trascorrere un anno presso l'istituto di virologia dell'Universit\u00e0 di Glasgow, in Scozia, dove continu\u00f2 insieme a nuovi collaboratori le ricerche sulla modalit\u00e0 d'azione dei virus tumorali.\nL'attacco definitivo.\nL'edificio che poco dopo sarebbe diventato il \u201cSalk Institute\u201d fu completato nel 1965, e a partire da questo momento la ricerca si fece sempre pi\u00f9 incalzante e innovativa, come sostenne lo stesso Dulbecco:\nFinalmente nel 1968 sopraggiunsero i risultati tanto attesi:\nL'elemento inedito fu l'individuazione di una sostanza, chiamata antigene T (tumorale), assente nelle cellule \u201csane\u201d dell'organismo, ma presente sia in quelle infettate che in quelle uccise dal virus. Non se ne conosceva la natura ma era sufficiente per indurre a pensare che qualcosa del virus restasse nella cellula bersaglio; ci\u00f2 a cui si mir\u00f2 allora fu l'identificazione di tale sostanza. L'esito fu chiaro: si trattava di DNA virale che si unisce chimicamente a quello della cellula, diventando parte integrante del suo materiale genetico:\nLa scoperta fu clamorosa perch\u00e9 a questo punto fu semplice dedurre che i geni virali definiti \u201concogeni\u201d attivassero quelli cellulari necessari alla moltiplicazione cellulare facendola proseguire incessantemente.\nIl trasferimento del ricercatore in Inghilterra fu seguito dalla sua elezione come membro straniero della \u201cRoyal Society\u201d di Londra, un grandissimo onore per uno scienziato, per di pi\u00f9 straniero.\nDa questo momento in poi, la sua carriera fu sempre in ascesa. Tra i numerosi riconoscimenti assegnatigli, ricevette la laurea honoris causa dall'Universit\u00e0 di Yale, il Premio Lasker per le scienze biologiche e mediche, e nel 1975 il premio Nobel per la medicina e la fisiologia \u201cPer le sue scoperte in materia di interazione tra virus tumorali e materiale genetico della cellula\u201d.\nLa sua sorpresa alla notizia di quest'ultimo riconoscimento si evince chiaramente da queste parole:\nIl Progetto Genoma Umano.\nLa personalit\u00e0 del grande scienziato, mai pago di conoscenza, lo port\u00f2 ad immergere se stesso in un nuovo colosso della scienza moderna: il Progetto Genoma, con l'obiettivo di mappare l'intera sequenza del genoma umano, in modo da comprendere e combattere concretamente lo sviluppo del cancro. La tecnica adottata fin dagli esordi fu vincente: si trattava degli anticorpi monoclonali, ovvero anticorpi prodotti in laboratorio, fondendo una cellula tumorale con una plasmacellula attivata e diretti contro un unico antigene. Le ricerche iniziali furono condotte sulla ghiandola mammaria dei ratti e rivelarono la correlazione tra insorgenza di un tumore ed alterazione dell'espressione genica.\nConoscere tutti i geni dell'uomo era l'anello mancante di questa catena vitale, e l'unico modo per smuovere la titubante comunit\u00e0 scientifica fu quello di lanciare il progetto mediante una delle riviste scientifiche pi\u00f9 autorevoli: Science. Nell'arco di pochi mesi, furono attuate numerose iniziative, la scintilla del nuovo \u201cordigno\u201d della scienza era stata innescata.\nUltimi anni.\nNel 1999 presenta il quarantanovesimo Festival di Sanremo insieme a Fabio Fazio e Laetitia Casta.\nNel dicembre 2000 viene cooptato nel Consiglio di Beneficenza della Fondazione Cariplo insieme al collega premio Nobel Carlo Rubbia.\nMuore nel 2012 a La Jolla, localit\u00e0 nei pressi di San Diego dove risiedeva da anni, colpito da un infarto tre giorni prima del suo 98\u00ba compleanno.\nRiconoscimenti.\nGrazie alle sue scoperte, in materia di interazioni tra virus tumorali e materiale genetico della cellula, \u00e8 stato insignito del Premio Nobel per la medicina nel 1975, assieme a David Baltimore e Howard Temin. Alla cerimonia del Nobel, Renato Dulbecco, che era da sempre un alfiere della lotta contro il fumo, non perse l'occasione per lanciare una dichiarazione contro il tabagismo.\nOltre al premio Nobel, Dulbecco \u00e8 stato insignito della \"laurea honoris causa\" in Scienze dall'Universit\u00e0 Yale, era membro dell'Accademia dei Lincei, dell'Accademia Nazionale delle Scienze americana e membro straniero della Royal Society inglese."}
{"id": "93739", "revid": "1265762", "url": "https://it.wikipedia.org/wiki?curid=93739", "title": "Ditirambo", "text": "Il ditirambo () era, nell'antica Grecia, un canto corale in onore del dio Dioniso.\nStoria.\nIl termine \"\u03b4\u03b9\u03b8\u03cd\u03c1\u03b1\u03bc\u03b2\u03bf\u03c2\" \u00e8 di origine sconosciuta, probabilmente non greca classica ma pelasgica; compare per la prima volta in Archiloco, che lo indica come quel \"canto a Dioniso\" che viene eseguito sotto l'ispirazione del vino.\nInizialmente era intonato da un gruppo di persone dirette da un corifeo, o \"exarch\u014dn\". Si trattava di una composizione poetica corale, dove poesia, musica e danza erano fuse insieme e tutte e tre indispensabili in ugual misura. La danza collettiva, drammatica e rapida, era eseguita in circolo da danzatori incoronati da ghirlande; l\"'exarch\u014dn\" rappresentava lo stesso Dioniso, mentre i coreuti lo accompagnavano con lamentazioni e canti di giubilo.\nIl Ditirambo accompagnava anche i cortei (\"pomp\u00e8\") di cittadini mascherati che, in stato d'ebbrezza, inneggiavano a Dioniso, accompagnati dal suono di flauti e tamburi; un suono cupo, poco melodico, ma di profonda potenza, furente, che accompagnava alla perfezione il corteo barcollante di uomini mascherati. Alcune feste a Dioniso infatti presupponevano il totale mascheramento, con pelli di animali e grandi falli; le Menadi, seguaci dirette del Dio, portavano il Tirso, un bastone con in cima o un ricciolo di vite o una pesante pigna.\nSecondo Erodoto, fu trasformato in genere letterario a Corinto verso la fine del VII secolo a.C. da Arione di Metimna (c. 625 - c. 585 a.C.), che lo dispose secondo un preciso schema, facendolo intonare da un coro.. \nTra VI e V secolo a.C. Simonide, Pindaro e Bacchilide divennero i principali poeti ditirambici; degli ultimi due rimangono numerosi frammenti.\nAltri poeti minori che hanno scritto in ditirambi sono Teleste di Selinunte, Antagora di Cutro e Timoteo di Mileto.\nLaso di Ermione introdusse il ditirambo ad Atene, dove organizz\u00f2 un concorso tra le dieci trib\u00f9, ognuna delle quali partecipava con un coro di adulti ed uno di ragazzi, ciascuno di 50 membri; in seguito i concorsi ditirambici furono introdotti negli agoni in onore di Dioniso (509 a.C.), il cui primo vincitore sembra sia stato Ipodico di Calcide.\nIl ditirambo ha una rilevante importanza concettuale come una \"forma-lancio\", se cos\u00ec la possiamo definire, che prepara a, o meglio genera, quelle che saranno la tragedia e la commedia. Aristotele, nella Poetica, afferma che esso diede origine alla tragedia; secondo la tradizione, il primo ad aver eseguito un ditirambo in senso \"scenico\", ad Atene, sarebbe stato un poeta \"girovago\", Tespi.\nL'indicazione pi\u00f9 chiara del ditirambo come proto-tragedia deriva da un testo di Bacchilide, anche se composto dopo che la tragedia si era completamente sviluppata. Il ditirambo 18 di Bacchilide, infatti, \u00e8 un dialogo tra un singolo cantore ed il coro e pu\u00f2 dare una indicazione di come potesse apparire la tragedia prima dell'aggiunta di un secondo attore, operata da Eschilo.\nNella letteratura italiana il ditirambo \u00e8 un componimento giocoso sul tema del vino e dell'allegrezza conviviale. Il pi\u00f9 celebre componimento ditirambico italiano \u00e8 il \"\" di Francesco Redi.\nFriedrich Nietzsche utilizz\u00f2 il ditirambo come strumento filosofico: gran parte delle sue poesie ed anche alcune sue opere posseggono la forma metrica ditirambica, proprio in onore al dio (o filosofo, come lui lo chiama) Dioniso. Esemplare in tal senso \u00e8 l'opera maggiore di Nietzsche, \"Cos\u00ec parl\u00f2 Zarathustra\"."}
{"id": "93740", "revid": "287204", "url": "https://it.wikipedia.org/wiki?curid=93740", "title": "Joaquin Turina", "text": ""}
{"id": "93742", "revid": "1566286", "url": "https://it.wikipedia.org/wiki?curid=93742", "title": "Anna Magnani", "text": "Considerata una delle maggiori interpreti femminili della storia \u00e8 tra le poche attrici (sicuramente la prima italiana) a essere celebrata come mito, talento unico e grande personalit\u00e0 artistica in tutto il mondo. \nAttrice simbolo del cinema italiano, spesso conosciuta con il soprannome \"Nannarella\" e per essere stata, insieme con Alberto Sordi e Aldo Fabrizi, una delle figure preminenti della \"romanit\u00e0\" cinematografica del XX secolo. Celebri le sue interpretazioni, soprattutto in film come \"Roma citt\u00e0 aperta, Bellissima, Mamma Roma e La rosa tatuata\". Quest'ultimo le valse nel 1956 un Oscar alla miglior attrice protagonista (la prima attrice non di lingua inglese a ricevere il premio). Ha inoltre vinto due David di Donatello, cinque Nastri d'argento, un Globo d'oro, un Golden Globe, un BAFTA, due National Board of Review, un New York Film Critics Circle Award, una Coppa Volpi a Venezia e un Orso d'argento a Berlino.\nBiografia.\nAnna Magnani nacque a Roma il 7 marzo 1908 presso Porta Pia nell'odierno quartiere Nomentano. Sua madre Marina Magnani era una sarta originaria di Fano che, dopo aver dato alla luce la piccola Anna, la affid\u00f2 definitivamente alle cure della nonna materna Giovanna Casadio (di origini ravennati); crebbe in via San Teodoro, tra il Campidoglio e il Palatino La bambina non conoscer\u00e0 mai il padre naturale. Da adulta, effettuando delle ricerche sull'identit\u00e0 del padre, Anna scoprir\u00e0 le sue origini calabresi e quello che avrebbe dovuto essere il suo cognome, Del Duce (il nome del padre era Pietro Del Duce); (dir\u00e0 poi, ironicamente, di essersi fermata nelle ricerche perch\u00e9 non voleva passare come \"la figlia del Duce\").\nDopo aver abbandonato la figlia, Marina Magnani emigr\u00f2 ad Alessandria d'Egitto, dove conobbe e spos\u00f2 un ricco e facoltoso austriaco. Per questo motivo per lungo tempo si credette che la Magnani fosse nata in Egitto; successivamente per\u00f2 la verit\u00e0 venne a galla, prima per ammissione della stessa attrice, poi per le conferme del figlio. Anna venne quindi allevata dalla nonna in una casa abitata dalle cinque zie Dora, Maria, Rina, Olga e Italia. L'unica presenza maschile era quella dello zio Romano.\nLa nonna si impegn\u00f2 a fondo per crescere e far studiare la nipotina, iscrivendola presso un collegio di suore francesi, dove per\u00f2 la bambina rimase solo pochi mesi. Anna intraprese ben presto lo studio del pianoforte e si iscrisse al Liceo Musicale Santa Cecilia, dove rimase per due anni. Nel frattempo, si rec\u00f2 ad Alessandria d'Egitto in visita alla madre, ma torn\u00f2 molto provata da quell'esperienza che si era rivelata molto dolorosa perch\u00e9 tra le due donne non era riuscito a crearsi quel rapporto affettuoso madre-figlia che sempre le era mancato.\nRientrata a Roma, decise di abbandonare lo studio della musica, che non la soddisfaceva pienamente, e si indirizz\u00f2 verso la recitazione.\nEsordi.\nNel gennaio 1927 inizi\u00f2 a frequentare con Paolo Stoppa la scuola di arte drammatica Eleonora Duse diretta da Silvio D'Amico avendo come insegnante Ida Carloni Talli. Silvio D'Amico cap\u00ec subito la forza dirompente di quella ragazzina della quale, diceva, \u201cla Scuola non poteva insegnarle molto di pi\u00f9 di quello che ha gi\u00e0 dentro di s\u00e9\u2026\u201d, perch\u00e9 lei aveva gi\u00e0 quel carisma che l\u2019avrebbe resa indimenticabile. Raccontava a sua sorella (sceneggiatrice) \u201cIeri \u00e8 venuta una ragazzina, piccola, mora con gli occhi espressivi. Non recita, vive le parti che le vengono assegnate. \u00c8 gi\u00e0 un\u2019attrice\u2026\u201d. Tra il 1929 e il 1932 fece parte della compagnia Vergani-Cimara, diretta da Dario Niccodemi.\nNel 1932 Anna Magnani e Paolo Stoppa si ritrovarono a lavorare insieme nella compagnia di Antonio Gandusio, il quale ben presto si innamor\u00f2 della Magnani e apprezz\u00f2 a tal punto le sue qualit\u00e0 da spingerla a tentare anche la strada del cinema. Nel 1934 pass\u00f2 alla rivista, accanto ai fratelli De Rege, lavorando poi, a partire dal 1941, in una fortunata serie di spettacoli con Tot\u00f2. Nel 1944 recit\u00f2 nella rivista \"Cantachiaro\" di Franco Monicelli, Italo De Tuddo, Garinei e Giovannini, e nel 1945 in \"Soffia so'...\" .\nIl suo debutto cinematografico avvenne nel film \"La cieca di Sorrento\" (1934) di Nunzio Malasomma, nonostante nel 1928 fosse gi\u00e0 apparsa, in un ruolo marginale, nella pellicola \"Scampolo\" di Augusto Genina. Il 3 ottobre 1935 spos\u00f2 il regista Goffredo Alessandrini, con cui nel 1936 gir\u00f2 \"Cavalleria\", dal quale si separ\u00f2 nel 1940, divorziando poi solo nel 1972. Nel 1938 prese parte al film \"La principessa Tarakanova\", dove non recit\u00f2 con la propria voce, ma fu doppiata da Marcella Rovena.\nSuccesso.\nDopo numerosi film in cui interpretava parti di cameriera o cantante, riusc\u00ec a imporsi per le sue eccezionali doti di interprete spiccatamente drammatica. Fu Vittorio De Sica a offrirle per la prima volta la possibilit\u00e0 di costruire un personaggio non secondario, quello di Loretta Prima, artista di variet\u00e0, nel film \"Teresa Venerd\u00ec\" (1941). Recit\u00f2 nell'avanspettacolo di Tot\u00f2 e interpret\u00f2 il ruolo della verduraia romana in \"Campo de' Fiori\" (1943) con Aldo Fabrizi.\nIl 23 ottobre 1942 diede alla luce il suo unico figlio, Luca, frutto di una relazione con l'attore Massimo Serato, che l'abbandon\u00f2 non appena rimase incinta. A causa della gravidanza la Magnani dovette rinunciare a girare il film di Luchino Visconti, \"Ossessione\", venendo sostituita da Clara Calamai. L'attrice riusc\u00ec a imporre il proprio cognome al figlio, proprio come la madre Marina fece con lei, uno dei rari casi di genealogia matrilineare che si protrae per addirittura tre generazioni. Sempre nel 1942 recit\u00f2 in \"Finalmente soli\", dove fu doppiata da Tina Lattanzi.\nRaggiunse la fama mondiale nel 1945 e vinse il suo primo Nastro d'argento grazie all'interpretazione nel film manifesto del Neorealismo, \"Roma citt\u00e0 aperta\" di Roberto Rossellini (con il quale instaur\u00f2 una relazione sentimentale), con Aldo Fabrizi e Marcello Pagliero. Nel film Anna Magnani \u00e8 protagonista di una delle sequenze pi\u00f9 celebri della storia del cinema: la corsa dietro un camion tedesco, nel quale \u00e8 rinchiuso il marito, al termine della quale il suo personaggio (la 'Sora Pina', ispirato alla figura di Teresa Gullace) viene ucciso dai colpi di mitra dei tedeschi. Nello stesso anno partecip\u00f2 al film \"Quartetto pazzo\", anche stavolta doppiata dalla Lattanzi, mentre l'anno successivo prese parte al film musicale \"Avanti a lui tremava tutta Roma\", dove fu doppiata per le scene di canto lirico dal soprano Elisabetta Barbato.\nNel 1947 vinse il suo secondo Nastro d'argento e il premio per la miglior attrice alla Mostra internazionale d'arte cinematografica di Venezia per il film \"L'onorevole Angelina\" diretto da Luigi Zampa.\nRottura con Rossellini.\nNel 1948 interpret\u00f2 il suo ultimo film con Roberto Rossellini, prima della rottura della loro relazione, \"L'amore\", diviso in due atti. Il primo (ispirato al dramma in atto unico di Jean Cocteau \"La voce umana\") \u00e8 un lungo monologo al telefono di una donna abbandonata dal compagno; il secondo \u00e8 la storia di una popolana che si concede ad un giovane pastore (interpretato da Federico Fellini) credendolo San Giuseppe: per lei fu il terzo Nastro d'argento. Nel 1949 gir\u00f2 \"Vulcano\" diretto da William Dieterle e interpretato accanto a Rossano Brazzi e Geraldine Brooks, nell'isola vicina a quella dove Rossellini stava girando \"Stromboli (Terra di Dio)\" con la sua nuova compagna Ingrid Bergman. Le riprese dei due film sono ricordate dalla storia del cinema come \"la guerra dei vulcani\".\nNel 1951, con il memorabile personaggio di Maddalena Cecconi, fu l'intensa protagonista del film \"Bellissima\" di Luchino Visconti, sceneggiato da Cesare Zavattini, con Walter Chiari, Corrado, Alessandro Blasetti, Tecla Scarano, e vinse il suo quarto Nastro d'argento. Il quinto e ultimo Nastro d'argento le sar\u00e0 conferito per il film \"Suor Letizia - Il pi\u00f9 grande amore\" (1956) di Mario Camerini.\nNel 1952 interpret\u00f2 Anita Garibaldi nel film \"Camicie rosse\", affiancata da Raf Vallone e diretta dall'ex marito Goffredo Alessandrini, con cui si scontrer\u00e0 molto aspramente, tanto che quest'ultimo abbandon\u00f2 il set prima della fine delle riprese (portate a termine dall'aiuto regista, l'allora debuttante Francesco Rosi). Nello stesso anno recit\u00f2 in \"La carrozza d'oro\" di Jean Renoir, primo film europeo girato in technicolor. Nel 1953, interpretando s\u00e9 stessa, venne nuovamente diretta da Visconti nel quinto episodio della pellicola \"Siamo donne\".\nNella sua villa al Circeo accoglieva spesso un ristretto gruppo di amici, tra cui Marisa Merlini, Elsa De Giorgi, Franco Monicelli, Alberto Sordi e Suso Cecchi d'Amico.\nL'Oscar e il prosieguo della carriera.\nIl 21 marzo 1956 fu la prima interprete italiana nella storia degli Academy Awards a vincere il Premio Oscar come migliore attrice protagonista, e la prima in assoluto madrelingua non inglese, conferitole per l'interpretazione di Serafina Delle Rose nel film \"La rosa tatuata\" (1955), con Burt Lancaster, per la regia di Daniel Mann. Per lo stesso ruolo, vincer\u00e0 anche un BAFTA quale attrice internazionale dell'anno e il Golden Globe per la migliore attrice in un film drammatico. La Magnani non presenzi\u00f2 alla cerimonia: l'Oscar venne ritirato dalle mani di Jerry Lewis da Marisa Pavan, candidata al premio come migliore attrice non protagonista per lo stesso film. Quando un giornalista statunitense le annunci\u00f2 che aveva vinto l'Oscar, la Magnani rimase in silenzio per poi esclamare: \"Magnani is happy!\".\nUn altro riconoscimento internazionale, quello per la miglior attrice al Festival di Berlino, le venne conferito nel 1958 per l'interpretazione del film \"Selvaggio \u00e8 il vento\" (1957) di George Cukor in cui fu affiancata da Anthony Quinn e Anthony Franciosa. Per lo stesso ruolo, sempre nel 1958, vinse anche il suo primo David di Donatello come migliore attrice e fu candidata per la seconda volta al premio Oscar, che venne assegnato a Joanne Woodward per \"La donna dai tre volti\" (1957) di Nunnally Johnson.\nNel 1959 vinse il suo secondo David di Donatello per il film \"Nella citt\u00e0 l'inferno\" (1958) di Renato Castellani, interpretato assieme a Giulietta Masina: la pellicola, piuttosto inusuale nel panorama cinematografico italiano di allora, \u00e8 ambientata in un carcere femminile. Nel 1960 torn\u00f2 a Hollywood per l'ultima volta, per recitare accanto a Marlon Brando e Joanne Woodward nel film \"Pelle di serpente\" di Sidney Lumet, ove affront\u00f2 un personaggio tragico scritto apposta per lei da Tennessee Williams.\nNel 1960, e nonostante un primo interessamento, non divenne la protagonista de \"La ciociara\": il film, la cui regia fu inizialmente affidata a George Cukor, avrebbe dovuto vederla nella parte di Cesira, mentre Sophia Loren era stata gi\u00e0 scritturata per la parte della figlia Rosetta. La Magnani fin\u00ec per rifiutare il ruolo perch\u00e9 si considerava troppo matura per quel personaggio, e non voleva interpretare la madre di Sophia Loren, e cos\u00ec fu la stessa Loren a interpretare la parte di Cesira (che le frutt\u00f2 l'Oscar nel 1962), mentre il ruolo di Rosetta venne assegnata all'adolescente italo-americana Eleonora Brown. Senza la presenza della Magnani, Cukor decise di ritirarsi dalla produzione e venne sostituito da Vittorio De Sica. Sfumato il progetto, nello stesso anno affianc\u00f2 Tot\u00f2 e Ben Gazzara nella commedia \"Risate di gioia\" di Mario Monicelli, film che doveva anche rilanciare l'attrice nel cinema italiano dopo la parentesi americana, ma che non ebbe molto successo.\nNel 1962 fu la protagonista di \"Mamma Roma\" di Pier Paolo Pasolini, regista con il quale instaur\u00f2 un rapporto conflittuale. Pasolini, dopo l'esordio del 1961 con \"Accattone\", cerc\u00f2 in ogni modo di lavorare con la grande attrice, ormai sempre pi\u00f9 selettiva nello scegliere i propri ruoli; la Magnani accett\u00f2, ma entrambi rimasero insoddisfatti dal risultato ottenuto. Lei disse \"Pasolini mi ha usata\", mentre lui sosteneva che lei era stata \"troppo borghese\". In ogni caso, nonostante le loro incomprensioni, che comunque non andarono mai a intaccare la stima reciproca, il film ottenne un grande successo di pubblico e di critica soprattutto in Francia, mentre in Italia al grande successo di critica seguiranno invece incassi deludenti.\nNel 1963 si rec\u00f2 in Francia per recitare nella commedia \"La pila della Peppa\" di Claude Autant-Lara, insieme a Bourvil e Pierre Brasseur, che ebbe una difficile gestazione e scarso successo. Dopo essere apparsa nel 1965 in \"La Famiglia\", uno degli episodi di \"Made in Italy\" di Nanni Loy, prese parte al suo ultimo film americano, girato in Italia, \"Il segreto di Santa Vittoria\" (1969) di Stanley Kramer, accanto a Anthony Quinn, Virna Lisi, Hardy Kr\u00fcger e Giancarlo Giannini, e per il quale ottenne una candidatura alla migliore attrice al Golden Globe. Nel 1965 torn\u00f2 a recitare in teatro con \"La lupa\" di Giovanni Verga, per la regia di Franco Zeffirelli, e nel 1966 con \"Medea\" di Jean Anouilh, diretta da Gian Carlo Menotti.\nTelevisione.\nNel 1971 si ciment\u00f2 per la prima volta con la televisione. Con la regia di Alfredo Giannetti interpret\u00f2 un ciclo di tre mini-film piuttosto diversificati, sotto il titolo di \"Tre donne\": \"La sciantosa\", \"1943: Un incontro\" e \"L'automobile\", forse l'episodio pi\u00f9 riuscito e la cui colonna sonora originale venne composta da Ennio Morricone e diretta da Bruno Nicolai. Giannetti diresse poi la Magnani in una quarta pellicola, \"Correva l'anno di grazia 1870\". In questi film suoi partner furono Massimo Ranieri, Vittorio Caprioli, Enrico Maria Salerno e Marcello Mastroianni.\nDi questi quattro film, i primi tre furono trasmessi sul Programma Nazionale (l'odierna Rai 1) in prima serata tra il 26 settembre e il 10 ottobre del 1971. Il quarto, \"Correva l'anno di grazia 1870\", fu invece inizialmente destinato al circuito cinematografico e solo successivamente fu trasmesso in TV sul Secondo Programma (l'attuale Rai 2) con il titolo \"1870\". Per la stampa ci fu una proiezione della versione televisiva in anteprima a Roma, nella sede Rai di viale Mazzini, ma l'attrice non partecip\u00f2 alla presentazione perch\u00e9 gi\u00e0 malata: mor\u00ec poche ore prima della trasmissione, prevista, per una dolorosa coincidenza, proprio la sera del 26 settembre 1973.\nMorte.\nAl 1972 risale la sua ultima apparizione cinematografica, in un cameo fortemente voluto da Federico Fellini per il film \"Roma\". Di notte, una dolente Anna Magnani attraversa i vicoli di una Roma silenziosa e deserta per rientrare a casa. Risponde a Fellini con un tono di sorpresa, lo congeda velocemente e sorridendo chiude il portone davanti alla macchina da presa, e cos\u00ec l'attrice conclude la sua lunga carriera cinematografica. La sua battuta finale, espressa in romanesco, fu \"No, nun me fido. Ciao. Buonanotte!\".\nMor\u00ec nella clinica \"Mater Dei\" di Roma il 26 settembre 1973, all'et\u00e0 di 65 anni, stroncata da un tumore al pancreas; fu assistita fino all'ultimo dal figlio Luca e da Roberto Rossellini, al quale si era riavvicinata negli ultimi tempi. Le sue spoglie riposano nel piccolo cimitero di San Felice Circeo, nei pressi della sua villa.\nTributi.\nSecondo il critico cinematografico francese Jean Gili, a bordo del Vostok 1, il 12 aprile 1961, Jurij Gagarin avrebbe mandato questo messaggio: \"Saluto la fraternit\u00e0 degli uomini, il mondo delle arti, e Anna Magnani\". Tuttavia, le trascrizioni ufficiali della missione desecretate nel 1991 non fanno menzione n\u00e9 dell'attrice n\u00e9 al resto della frase.Jean Renoir scrisse: \"\"La Magnani \u00e8 la quintessenza dell'Italia, e anche la personificazione pi\u00f9 completa del teatro, del vero teatro con scenari di cartapesta una bugia fumosa e degli stracci dorati, dovevo logicamente rifugiarmi nella commedia dell'arte e prendere con me in questo bagno la Magnani, le sono grato per aver simboleggiato nel mio film tutte le altre attrici del mondo\".A pochi giorni dal suo arrivo in America la stampa dichiar\u00f2: \"In confronto a lei le nostre attrici sono manichini di cera paragonate ad un essere umano\". Il Time scrisse: \"Divina, semplicemente divina\".Dopo le riprese del film \"Mamma Roma\", Pier Paolo Pasolini comment\u00f2 cos\u00ec la loro collaborazione: \"Anna \u00e8 romantica, vede la figura nel paesaggio, \u00e8 come Pierre-Auguste Renoir, io invece sono sulla strada del Masaccio\"\".Dopo la sua morte, tante le iniziative in Italia e all'estero per ricordare Anna Magnani. Tra le pi\u00f9 rilevanti, quella nel 2002 al Museum of Modern Art di New York che le rese omaggio dedicandole una retrospettiva con la proiezione di 14 suoi film.Gianni Togni le ha dedicato \"Nannar\u00e8\", contrazione romanesca del soprannome \"Nannarella\", contenuta nell'album \"Bersaglio Mobile\" del 1988, cos\u00ec come Pino Daniele con \"Anna verr\u00e0\", inserita nel disco \"Mascalzone latino\" del 1989; anche Carmen Consoli ha scritto una canzone, intitolata \"Anna Magnani\", cantata da Adriano Celentano, e della quale si trovano in rete versioni interpretate anche dalla stessa autrice.Eduardo de Filippo dedica all'attrice un'intensa poesia a pochi mesi dalla sua scomparsa:\n\"Confusi con la pioggia\nsul selciato,\nsono caduti\ngli occhi che vedevano\ngli occhi di Nannarella che seguivano\nle camminate lente\nsfiduciate\nogni passo perduto\ndella povera gente.\nTutti i selciati di Roma\nhanno strillato.\nLe pietre del mondo\nli hanno uditi \".Paola Turci nell'album \"Il secondo cuore\" del 2017, le dedica il brano di chiusura \"Ma dimme te\" con strofe che sintetizzano in maniera indelebile l'ardore e la passione nell'amare dell'attrice.Le \u00e8 stato dedicato un cratere di 26\u00a0km di diametro sul pianeta Venere.Tennessee Williams scrisse: \"ma Anna \u00e8 diversa da tutte. \u00c8 una creatura incredibile, met\u00e0 femmina e met\u00e0 maschio. La sua anima \u00e8 un tutt'uno con il suo utero, materno e possessivo alla stessa stregua. Una volta che ti ha generato \u00e8 pronta a fagocitarti. Di virile ha la cocciutaggine e la permalosit\u00e0\".Silvano Castellabeppe scrisse: \u00abLa Magnani \u00e8 immensa. Attrice sensibile, intelligentissima. E non venitemi a parlare di volgarit\u00e0. La Magnani va collocata, studiata e criticata sul piano del romanesco. Allora si vedr\u00e0 che, nella sua virulenza plebea, l'attrice deriva proprio dalla tradizione popolare pi\u00f9 pura e quindi pi\u00f9 nobile. Giovacchino Belli scenderebbe dal suo piedistallo e s'inchinerebbe, con la tuba in mano davanti a lei. C'\u00e8 un momento nel film in cui il \"vammoriammazzato!\" di Anna Magnani, rivolta a un tedesco, toglie il respiro e rimane nell'aria, tragicamente come una condanna definitiva\u00bb.\nEra \u201cla donna pi\u00f9 misteriosa e pi\u00f9 chiara che la mitologia del cinematografo abbia inventato, (...) una donna di carattere\u201d, scriveva sull\"Europeo\" Oriana Fallaci.\nFederico Fellini disse: \"Anna Magnani ha incarnato la figura femminile che ha dato agli italiani un motivo d'orgoglio.\"Indro Montanelli scrisse: \"Io la ringrazio soprattutto di esistere. Nessuna creatura mi ha mai dato tanto, e cos\u00ec generosamente, quando d\u00e0. Per fortuna non se ne accorge e non esige impossibili restituzioni.\"Giuseppe Ungaretti scrisse: \"Ti ho sentito gridare Francesco dietro un camion e non ti ho pi\u00f9 dimenticato\".Marisa Merlini in un'intervista: \"Ci aveva dei periodi di dolcezza, di infinita dolcezza e dei periodi in cui era arrabbiata che apriti cielo! Non le risparmiava a nessuno! Quando doveva dire, lei ammazzava con le parole in un modo stupendo\". Franco Zeffirelli scrisse: \"Era l'incapacit\u00e0 di realizzarsi come donna nella vita che le dava questo assatanamento, e che le permetteva perci\u00f2 di realizzarsi su un altro piano. E infatti lei ha cercato di prendere le sue vendette nel lavoro. E c'\u00e8 riuscita. Ma ha pagato tutto questo duramente. Il lavoro le ha sottratto la vita. Anna poi era una donna fragile, debole, piena di dubbi e di incertezze. Avrebbe avuto bisogno di un uomo che si imponesse e la sottomettesse. Ma lei era anche, ormai, Anna Magnani e come si fa a imporsi a un personaggio del genere? Insomma era due donne diverse e gli uomini di fronte a questo enigma, a questo Giano bifronte sbarellano, non reggono. In fondo il dramma di tutta la vita di Anna sta proprio l\u00ec. La cosa pi\u00f9 vera, pi\u00f9 sincera, pi\u00f9 commovente, Anna me la disse tre anni fa in una delle sue tante confessioni notturne, mi disse: \u00abIo sono una stronza, io dovevo nascere contadina nell'agro romano, fare tredici figli, s\u00ec, scodellare figli a mio marito e ogni volta che aprivo bocca quello mi riempiva la faccia di schiaffi. Questo era il personaggio mio, per essere vera con la mia natura. E dovevo far cos\u00ec. Invece mi son messa a far l'attrice, sono diventata Anna Magnani e sono stata un'infelice per sempre\u00bb\". Antonello Trombadori la ricorda cos\u00ec: \u201cIl romanesco era per lei un modo di comunicare con il pubblico. Casomai Anna Magnani era un\u2019intellettuale mancata, non era un\u2019attrice popolaresca ma un\u2019attrice che mirava a essere estremamente funzionale e intellettuale. Non era un\u2019istintiva, ma meditata e pensata. Pi\u00f9 di quello che si possa credere. L\u2019istinto e l\u2019impulso a comunicare non vengono in lei abbandonati a se stessi ma sorvegliati e indirizzati. Per cui i suoi personaggi non sono il suo punto di partenza, ma un modo di essere dentro ci\u00f2 che \u00e8 popolaresco\u201d.\nPremi e riconoscimenti.\nLa Magnani \u00e8 una delle poche personalit\u00e0 italiane ad avere una stella nella Hollywood Walk of Fame."}
{"id": "93743", "revid": "1566286", "url": "https://it.wikipedia.org/wiki?curid=93743", "title": "Nunzio Malasomma", "text": "Biografia.\nDopo la laurea in ingegneria, lavor\u00f2 come giornalista e nel 1920, insieme a Luciano Doria, fond\u00f2 \"Fortunio\", una rivista di cinema e teatro. Nel 1923, sempre insieme a Doria, diresse il suo primo film, \"Un viaggio nell'impossibile\". La crisi provocata dalla prima guerra mondiale e da cui l'industria cinematografica italiana stentava a riprendersi, lo indusse a trasferirsi in Germania, dove negli anni venti diresse numerosi film.\nCon l'avvento del sonoro, al suo ritorno in Italia realizz\u00f2 una serie di commedie brillanti e sentimentali che ottennero un discreto successo di pubblico, dirigendo attori del calibro di Vittorio De Sica e Amedeo Nazzari.\nDopo la seconda guerra mondiale le sue regie furono sporadiche e, nel 1968, il suo ultimo film sar\u00e0 - sorprendentemente vista la sua produzione precedente - uno spaghetti-western."}
{"id": "93745", "revid": "1833487", "url": "https://it.wikipedia.org/wiki?curid=93745", "title": "Roberto Carlos", "text": ""}
{"id": "93748", "revid": "914716", "url": "https://it.wikipedia.org/wiki?curid=93748", "title": "Psicosomatica", "text": "La psicosomatica \u00e8 quella parte della medicina e della psicologia clinica volta a ricercare la connessione tra un disturbo somatico (anche generico) e la sua possibile causa di natura psicologica.\nIl suo presupposto teorico \u00e8 la considerazione dell'essere umano come inscindibile unit\u00e0 psicofisica; tale principio implica che in alcune forme morbose - e finanche nel politraumatismo apparentemente accidentale - accanto ai fattori somatici giochino un ruolo anche i fattori psicologici.\nL'interconnessione tra un disturbo e la sua causa d'origine psichica si riallaccia alla visione olistica del corpo umano, all'interno della consapevolezza che mente e corpo sono strettamente legati in virt\u00f9 dell'unit\u00e0 psicofisica. Uno degli indirizzi pi\u00f9 promettenti della ricerca in psicosomatica negli ultimi trent'anni (grazie anche allo sviluppo e alla nascita di nuove tecniche e tecnologie biomediche) \u00e8 la psiconeuroendocrinoimmunologia (PNEI), che ha l'obiettivo di chiarire le relazioni tra funzionamento psicologico, secrezione di neurotrasmettitori a livello cerebrale, ormoni da parte del sistema endocrino e funzionamento del sistema immunitario.\nStoria.\nLe origini.\nIl principio fondamentale della medicina primitiva concepiva la malattia come una condizione di disagio dell'uomo \"intero\" in cui l'effetto della volont\u00e0 di una forza superiore era considerato elemento causale e determinante. Nel mondo magico primitivo non esisteva n\u00e9 una concezione della mente, n\u00e9 una concezione del corpo, n\u00e9 dell'ambiente e l'uomo si sentiva immerso nella natura sotto tutti i suoi aspetti, riconoscendosi inferiore e dipendente da tali forze. In questa visione del mondo, lo sciamano, il \"medicine man\", \u00e8 l'intermediario tra il mondo degli umani e il mondo degli spiriti. In questo contesto la malattia finisce con il riguardare l'intera comunit\u00e0 assumendo anche il carattere di \"evento sociale\" che attraverso l'opera dello sciamano pu\u00f2 essere portata alla guarigione.\nNell'antichit\u00e0.\nNel corso dei millenni, la figura del medico si mantiene, sostanzialmente, collegata a quella del saggio, del sacerdote. La medicina pitagorica, in particolare, aveva ricercato le analogie tra l'uomo e l'universo, tra il microcosmo e il macrocosmo, e aveva concepito la malattia come una rottura dell'equilibrio dell'organismo, come una sorta di \"perduta armonia\" tra queste due forze. La medicina umorale di Ippocrate aveva invece affermato come responsabile della malattia lo squilibrio tra gli umori del corpo. Tale concezione \u00e8 di importanza fondamentale per la storia della medicina psicosomatica poich\u00e9 inserisce il \"temperamento\" individuale come elemento sostanziale della malattia individuando, in ciascuna persona, la sua \"costituzione\": il tipo \"sanguigno\", \"flemmatico\", \"bilioso\" e \"melanconico\", esprimerebbero, in definitiva, il carattere e il \"modo di porsi nel mondo\" di ciascuno di noi. L'approccio generale di Ippocrate sar\u00e0 rispettato anche da Galeno e diventer\u00e0 punto di riferimento per tutto il Medioevo e il Rinascimento.\nSeicento.\nNel Seicento, la scoperta del microscopio e le idee del filosofo Ren\u00e9 Descartes offriranno alla medicina una concezione dell'organismo regolato da forze meccaniche e fisico-chimiche, tanto che la distinzione tra \"res cogitans\" e \"res extensa\" influenzer\u00e0 tutta la medicina pervenendo perfino a definire la medicina moderna. Se all'inizio, per\u00f2, una tale concezione si era rivelata utile, data la complessit\u00e0 dello studio della disciplina, separare la \"res cogitans\" dalla \"res extensa\" alla fine \u00abaveva creato anche problemi di una certa importanza perfino al medico pratico che si trovava a curare un paziente esteso e cogitante allo stesso tempo e vedeva fin troppo bene come i due aspetti si intersecassero fra di loro\u00bb. \u00c8 da notare che Claude Bernard, intorno alla fine dell'Ottocento, era giunto a parlare di omeostasi per descrivere il processo di autoregolazione da parte dell'organismo riproponendo la visione unitaria della malattia.\nLa rivoluzione psicoanalitica.\nDobbiamo attendere, per\u00f2, il contributo di Sigmund Freud che attraverso gli studi sull'isteria, afferm\u00f2 che un contenuto psichico, qualora represso, era capace di provocare importanti modificazioni corporee e il \"misterioso salto\" dalla mente al corpo era divenuto un evento possibile. Mentre per\u00f2 Sigmund Freud concentrava la sua attenzione e il suo lavoro sulla produzione verbale dei suoi pazienti, Wilhelm Reich, uno psichiatra austriaco, introdusse nella psicoanalisi anche l'osservazione e il lavoro analitico sul corpo. Successivamente, le teorie di Reich offriranno lo spunto per lo sviluppo dell'analisi bioenergetica, metodica psicoterapeutica elaborata in seguito da Alexander Lowen. Questo approccio, unico nel suo genere, ha avuto il merito di ri-considerare la mente e il corpo come un'unit\u00e0 funzionale, inscindibile, tanto che l'intervento degli analisti bioenergetici \u00e8 costituito da una complessa combinazione di lavoro sul corpo e lavoro psicoanalitico. Tra gli anni Quaranta e gli anni Cinquanta, Franz Alexander propose che gli stati conflittuali, attraverso la mediazione del sistema neurovegetativo, fossero anche implicati nelle cause di varie malattie psicosomatiche.\nSviluppi ulteriori.\nUn'altra teoria molto significativa \u00e8 quella proposta dalla Dunbar, allieva e collaboratrice dello stesso Franz Alexander. Ella sostenne che la struttura della personalit\u00e0 individuale pu\u00f2 condizionare le difese corporee, predisponendo allo sviluppo di determinate malattie.\nVent'anni di studi ulteriori, tra il 1970 e il 1990, ma che ancora oggi forniscono risultati importanti, hanno chiarito che sensibile alle reazioni emozionali non \u00e8 solo il sistema nervoso vegetativo ma anche, e notevolmente, il sistema endocrino e il sistema immunitario inaugurando il filone di ricerca della psiconeuroendocrinoimmunologia (la cosiddetta P.N.E.I.).\nIn Italia, lo psichiatra Ferruccio Antonelli nel 1981 inizi\u00f2 a parlare di \u201cbrositimia\u201d, letteralmente \u201csentimento ingoiato\u201d.\nSecondo questo autore, le persone affette da disturbi di natura psicosomatica, presenterebbero difficolt\u00e0 nel reagire alle avversit\u00e0 della vita, tanto che questo loro stile di vita risult\u00f2 essere il principale responsabile delle loro sofferenze, la pi\u00f9 chiara espressione della somatizzazione dell'ansia. \u201cMandare gi\u00f9\u201d, d'altra parte, ricorda il comportamento dello struzzo: non risolve i problemi ma li dirotta all'interno lasciandoli irrisolti.\nApproccio omeopatico.\nUna rivalutazione della correlazione tra mente e corpo \u00e8 venuta inoltre dalla medicina omeopatica, nell'ambito della quale, oltre alla psicosomatica, si evidenziano anche le influenze che il corpo (\"soma\") pu\u00f2 avere sulla psiche, a proposito delle quali si parla in questo caso di approccio \u00absomato-psichico\u00bb. La soluzione proposta dall'omeopatia, comune ad altre forme di terapia olistica che intendono andare oltre la visione cosiddetta \u00aborganicista\u00bb della medicina ufficiale, limitata cio\u00e8 alla cura dei singoli organi ammalati, si basa sulla legge di similitudine, secondo cui esiste un'analogia tra i sintomi presentati dal paziente e gli aspetti fisici, psichici e ambientali in cui essi sono maturati. In tal senso l'omeopatia pu\u00f2 essere considerata non solo un rimedio, ma anche un principio filosofico. Seguendo quest'accezione non si fa necessariamente uso di farmaci materiali anche nel trattamento di disturbi fisici, ma sarebbe sufficiente intervenire piuttosto sull'origine psichica del problema: \u00e8 il caso, ad esempio, della cosiddetta \u00abterapia verbale\u00bb ideata dalla dottoressa Gabriella Mereu per curare il male con lo stesso male, cio\u00e8 rivelando alla coscienza del paziente la metafora morale espressa dalla sua malattia.\nMalattie psicosomatiche.\nChi soffre di malattie psicosomatiche presenta dolore, nausea o altri sintomi fisici, senza per\u00f2 una causa fisiologica che possa essere diagnosticata.\nTali sintomi possono avere una causa fisiologica definita, come il disturbo di conversione, disturbo somatoforme e la sindrome miositica tensiva. Alcune condizioni fisiologiche quali la carenza di vitamine o danni cerebrali possono essere causa di sintomi psicologici gravi. Quando la causa di una patologia \u00e8 dubbia, la possibilit\u00e0 che sia di origine psicologica deve essere presa in considerazione. Alcune malattie che in precedenza erano ritenute puramente psicosomatiche, come le allergie, ora vengono considerate aventi un'origine organica identificata.\nAlcuni studi hanno dimostrato che anche semplici frustrazioni quotidiane possono avere effetti sulla funzionalit\u00e0 immunitaria. I pionieri in questa area di ricerca sono i coniugi Kielcot-Glaser che l'hanno teorizzata nel XX secolo.\nI campi d'impiego della psicosomatica sono prevalentemente stress (distress cronico) e traumi fisici, psichici e sociali esistenziali.\nPsicologia psicosomatica.\nUna lettura dei fenomeni clinici in chiave psicosomatica pertiene sia ad un approccio medico che ad uno psicologico. La psicologia psicosomatica mira a un'integrazione di mente e corpo, ritenendoli inscindibili, a differenza del consueto approccio medico. La psicologia psicosomatica dunque indaga come il paziente vive la malattia, come l'individuo sta nel proprio corpo, e come sia possibile creare una forma di dialogo.\nIn alcuni casi la separazione mente-corpo emerge come difficolt\u00e0 ad accedere al linguaggio per descrivere i propri stati emotivi o corporei, come ad esempio per individui con disturbo alessitimico. In presenza di queste problematiche un itervento basato sulla parola non risulta sempre efficace, ed \u00e8 per questo che i professionisti stanno cercando nuove tecniche per poter intervenire. \nA fianco degli orientamenti con cui si cerca di rispondere a queste nuove costellazioni sintomatologiche si stanno accostando interventi mirati a coinvolgere anche il versante somatico (tecniche di rilassamento, EMDR, e \"mindfulness\" sono alcuni esempi), che permettano di cogliere nel paziente quegli elementi refrattari e dolorosi al discorso verbale e ai processi di consapevolezza.\nA partire da queste osservazioni nasce la psicologia psicosomatica, in un'ottica orientata alla persona e non solo al problema, tenendo insieme i diversi piani della sofferenza sia corporeo che verbale."}
{"id": "93749", "revid": "767487", "url": "https://it.wikipedia.org/wiki?curid=93749", "title": "Nada (cantante)", "text": "Biografia.\nGli inizi.\nFiglia d'arte (il padre, Gino Malanima, era clarinettista), Nada Malanima \u00e8 nata a Gabbro, una frazione di Rosignano Marittimo in provincia di Livorno (Toscana) il 17 novembre 1953.\nFu la madre, Viviana Fenzi, a scegliere l'insolito nome quando una zingara le predisse leggendole la mano che avrebbe avuto una figlia e che questa avrebbe viaggiato e avuto successo. Viene scoperta da Roberto Davini, ex cantante divenuto talent-scout dell'RCA Italiana.\nDopo un primo 45 giri contenente una cover in italiano di \"Les bicyclettes de Belsize\", a soli quindici anni debutta al Festival di Sanremo 1969 con \"Ma che freddo fa\" (in abbinamento con i Rokes), singolo inciso per la RCA Talent che la spinge al primo posto in hit-parade per cinque settimane regalandole un'enorme e improvvisa popolarit\u00e0 in Italia, Spagna, Giappone e altri paesi; viene soprannominata \"Il pulcino del Gabbro\" per la sua giovanissima et\u00e0. Sempre nel 1969 pubblica il suo primo album \"Nada\".\nPochi mesi dopo, partecipa a Un disco per l'estate 1969 con la canzone \"Biancaneve\" (ma \u00e8 il retro del singolo \"Cuore stanco\" a riscuotere maggior successo).\nSempre nel 1969 partecipa a \"Canzonissima\" con i brani \"Che male fa la gelosia\", \"L'anello\", \"Innamorata di te\".\nNel 1970 canta \"Pa' diglielo a ma\"' in abbinamento con Ron al Festival di Sanremo 1970. Partecipa a \"Canzonissima\" con \"Io l'ho fatto per amore\" che d\u00e0 il titolo al suo secondo album, \"Io l'ho fatto per amore\".\nNel 1971 vince il Festival di Sanremo 1971 con \"Il cuore \u00e8 uno zingaro\" in abbinamento con Nicola Di Bari. Nello stesso anno \u00e8 a \"Canzonissima\" con il brano sanremese e \"La porti un bacione a Firenze\".\nNel 1972 si classifica terza a Sanremo con \"Re di denari\", nell'edizione vinta nuovamente da Di Bari con \"I giorni dell'arcobaleno\". In quell'anno \u00e8 di nuovo a Saint Vincent per Un disco per l'estate dove si classifica decima (ai nastri di partenza i cantanti in gara erano 64) con \"Una chitarra e un'armonica\".\nPartecipa per l'ultima volta a \"Canzonissima\" nello stesso anno con \"Re di denari\" e \"Una chitarra e un'armonica\".\nL'incontro con Ciampi e la canzone d'autore.\nTerminato il rapporto con Migliacci, Nada si lega a Gerry Manzoli, il bassista dei Camaleonti, con cui trover\u00e0 la stabilit\u00e0 affettiva e che sposer\u00e0 qualche anno dopo.\nCon l'album \"Ho scoperto che esisto anch'io\" (1973), la giovane cantante abbandona l'immagine adolescenziale costruita dai suoi discografici e si avvicina alla poetica del suo conterraneo Piero Ciampi. L'album all'epoca non ottenne successo ma verr\u00e0 rivalutato solo successivamente. Intanto, sempre nel 1973, partecipa nuovamente a Un disco per l'estate con \"Brividi d'amore\", scritta da Michetti, Paulin e Sacchi (i primi due sono componenti del noto gruppo I Cugini di Campagna), finalista a Saint Vincent.\nSi avvicina inoltre alla nuova canzone d'autore italiana collaborando con alcuni grandi nomi giunti solo qualche anno dopo alla vera notoriet\u00e0 (come ad esempio Antonello Venditti, Riccardo Cocciante e Claudio Baglioni), collaborazioni di cui ben poco \u00e8 stato poi pubblicato per ragioni discografiche.\nLa svolta prosegue nel 1975 con l'album \"\" in cui collabora con la Reale Accademia di Musica.\nTra la fine del 1976 e gli inizi del 1977 Nada prova ad esibirsi in concerto con alcuni amici conosciuti alla RCA Italiana tra cui Piero Ciampi, Paolo Conte e Renzo Zenobi, ma le serate non riscuotono molto successo; viene anche registrata una trasmissione televisiva, che per\u00f2 la Rai non trasmetter\u00e0 mai. Grazie a quest'incontro, comunque, Nada incide nel suo disco di quell'anno due canzoni di Conte, \"Avanti bionda\" e \"La fisarmonica di Stradella\" (per quest'ultimo brano il cantautore effettuer\u00e0 alcune modifiche al testo), una canzone di Ciampi (\"L'amore \u00e8 tutto qui\") e una di Zenobi (\"Giornate di tenera attesa\").\nIl ritorno al pop.\nCon il passaggio dalla RCA alla Polydor, Nada torna al successo attraverso un repertorio pi\u00f9 leggero, grazie alla collaborazione di Mauro Lusini. Pubblica svariati 45 giri che ottengono un buon riscontro commerciale: \"Pasticcio universale\" (1978) arrangiamenti di Alessandro Centofanti e Walter Martino, \"Dolce pi\u00f9 dolce\" del 1979 che partecipa al \"Festivalbar\", \"Rosa\" che nel 1980 ripartecipa Festivalbar, \"Dimmi che mi ami, che mi ami, che tu ami, che tu ami solo me\" che nel 1981 partecipa ancora al \"Festivalbar\" e a \"Un disco per l'estate\" e che raggiunge la diciottesima posizione dei singoli pi\u00f9 venduti, \"Ti stringer\u00f2\" del 1982, che tocca la sedicesima posizione e dove torna ancora al \"Festivalbar\" e \"Un disco per l'estate\", partecipando poi a \"Vota la voce\" e \"Azzurro\", inoltre pubblica una raccolta \"Ti stringer\u00f2\" che contiene brani del repertorio \"Polydor\".\nNel 1983 passa alla EMI ed esce l'album \"Smalto\" trainato dalla celeberrima \"Amore disperato\" che diventa immediatamente uno dei tormentoni dell'anno nonch\u00e9 uno dei brani italiani simbolo degli anni ottanta e che sar\u00e0 riscoperto anche successivamente oltre a essere riproposto dal gruppo Super B. Sempre nel 1983 la cantante ottiene la vittoria nell'ambito di varie popolari rassegne tra cui \"Festivalbar\", \"Vota la voce\" come miglior cantante donna dell'anno e \"Azzurro\" insieme alla collega Alice.\nL'anno seguente esce il singolo \"Balliamo ancora un po\"' con il quale partecipa nuovamente al \"Festivalbar\" e \"Vota la voce\" riscuotendo un discreto successo. Negli LP \"Noi non cresceremo mai\" (1984) e \"Baci rossi\" (1986) l'artista lascia ampio spazio all'elettronica senza ottenere il successo degli anni precedenti.\nVerso la canzone d'autore.\nDopo la partecipazione al Festival di Sanremo 1987 con il brano \"Bolero\", che la vede ultima classificata, segue un silenzio artistico di molti anni interrotto nel 1992 dalla pubblicazione dell'album \"L'anime nere\", in cui Nada firma parte dei testi. Il lavoro non avr\u00e0 per\u00f2 adeguata promozione a causa di alcuni contrasti con la \"RCA\".\nNel 1994 pubblica una raccolta intitolata \"Malanima: Successi ed inediti 1969-1994\" per celebrare i 25 anni di carriera. Il disco include per la prima volta alcune incisioni degli anni settanta, che attingevano dal repertorio di cantautori agli albori della loro carriera, come Riccardo Cocciante e Claudio Baglioni, del quale \u00e8 inclusa una versione alternativa, per forma e testo, della celebre \"Chiss\u00e0 se mi pensi\", registrata da Nada nel 1974.\nNel 1997 esce \"Nada Trio\", progetto che testimonia la sua svolta verso sonorit\u00e0 acustiche e una nuova ricerca musicale. Il trio \u00e8 costituito da Nada, Fausto Mesolella (chitarra) e Ferruccio Spinetti (contrabbasso), entrambi della Piccola Orchestra Avion Travel, coi quali riarrangia alcuni classici del suo repertorio pi\u00f9 un brano del gruppo (l'intensa \"Abbassando\"), una canzone di Franco Battiato (\"Venezia-Istanbul\", che finir\u00e0 anche su un tributo al cantautore siciliano) e la tradizionale \"Maremma\". La stessa \"Ma che freddo fa\" era gi\u00e0 parte del repertorio della Piccola Orchestra.\nIl disco viene venduto inizialmente come allegato ad una rivista, poi in seguito viene ristampato dall'etichetta \"Storie di note\", ponendo le basi della sua nuova credibilit\u00e0 artistica.\nNel 1999 presenta al Festival di Sanremo il brano \"Guardami negli occhi\", da lei scritto e composto, ottenendo una certa visibilit\u00e0 e riscuotendo anche l'attenzione di Adriano Celentano che la vuole per il duetto \"Il figlio del dolore\", uscito nel 2000 all'interno del suo disco \"Esco di rado e parlo ancora meno\".\nIl brano sanremese \u00e8 contenuto nell'album \"Dove sei sei\" del 1999, dove collabora con Mauro Pagani e che segna una prima evidente svolta verso la canzone d'autore.\nConsacrazione come cantautrice.\nNel 2001 pubblica \"L'amore \u00e8 fortissimo e il corpo no\" nuovamente per l'etichetta \"Storie di note\", improntato al rock, cos\u00ec come il successivo \"Tutto l'amore che mi manca\", prodotto da John Parish e premiato come miglior album indipendente del 2004. Nei due album Nada \u00e8 autrice di tutti i brani.\nNel 2003 collabora con il gruppo T\u00eates de Bois cantando \"La luna\" (\"La lune\") nell'album \"Ferr\u00e9, l'amore e la rivolta\". Nel 2003 pubblica per Fazi Editore il suo primo libro, la raccolta di poesie \"Le mie madri\", proponendosi con uno stile composito e innovativo.\nNel 2005 collabora con Massimo Zamboni, prima cantando tre canzoni nel suo disco \"Sorella sconfitta\", poi per una serie di concerti a cui seguir\u00e0 un album live a due intitolato \"L'apertura\".\nNel 2006 torna con una raccolta intitolata \"Le mie canzoncine 1999-2006\", contenente i brani incisi negli ultimi dischi insieme all'inedita \"Scalza\", singolo dalle sonorit\u00e0 estive.\nNel 2007 partecipa nuovamente al Festival di Sanremo con il brano \"Luna in piena\", sempre da lei scritto, come del resto tutto l'omonimo album, riottenendo una buona visibilit\u00e0 attraverso diversi passaggi radiofonici e trasmissioni televisive. Nella serata della versioni alternative, si fa accompagnare dalla cantautrice rock Cristina Don\u00e0.\nNello stesso anno i successi \"Ma che freddo fa\" e \"Amore disperato\" vengono inseriti nella colonna sonora del film rappresentante l'Italia a Cannes, \"Mio fratello \u00e8 figlio unico\". Le versioni proposte sono quelle intensamente acustiche tratte dall'album \"Nada Trio\" del 1998.\nNel 2008 esce \"Stazione Birra\", il suo primo album dal vivo contenente tutti i suoi pi\u00f9 grandi successi e i pezzi pi\u00f9 rappresentativi pi\u00f9 recenti. Inoltre, sono inclusi due singoli inediti: \"Stretta\" e \"Novembre\". Il titolo dell'album deriva dal locale dove viene realizzato il concerto, un disco-pub di Roma.\nNello stesso anno esce, sempre per Fazi Editore, il romanzo autobiografico \"Il mio cuore umano\", che nel 2009 diventa anche uno spettacolo teatrale incentrato sul suo percorso artistico e personale (\"Musicaromanzo\"). Dal romanzo viene tratto anche un film TV, per la regia di Costanza Quatriglio, intitolato \"Il mio cuore umano\", andato in onda il 20 agosto 2009 sulla Rai..\nIl 21 giugno 2009 prende parte al concerto benefico \"Amiche per l'Abruzzo\", aprendo la diretta radio nazionale. Per l'occasione si \u00e8 esibita con una band di eccezione, formata da Carmen Consoli al basso, Marina Rei alla batteria e Paola Turci alla chitarra, che l'ha accompagnata nell'esecuzione della sua celebre \"Ma che freddo fa\".\nSempre nel 2009 \u00e8 la voce degli Zen Circus nella canzone \"Vuoti a perdere\", contenuta nel loro album \"Andate tutti affanculo\".\nNel frattempo continua a portare in giro per l'Italia il suo spettacolo teatrale \"Musicaromanzo\", in cui l'artista racconta s\u00e9 stessa attraverso monologhi e canzoni, il tutto in un'intima atmosfera onirica. Il 12 aprile 2011 esce il suo nuovo album \"Vamp\", pubblicato dall'etichetta \"Infecta\" e distribuito da \"Edel Music\".\nDopo l'uscita dell'album prodotto da Manuele Fusaroli inizia un tour per tutta Italia assieme agli The Zen Circus e Francesco Motta dei Criminal Jokers.\nNell'autunno 2011 riprende a esibirsi dal vivo con il \"Lunatico Cosmico tour\", accompagnata dai Criminal Jokers (Francesco Motta e Francesco Pellegrini) e dal batterista Ugo Nativi.\nNella primavera del 2012 esce presso Bompiani un nuovo romanzo, \"La grande casa\".\nNel 2013 scrive per Ornella Vanoni la canzone \"Il bambino sperduto\", incluso nell'album \"Meticci\".\nNel marzo del 2014 \u00e8 stato pubblicato il suo nuovo album di inediti, intitolato \"Occupo poco spazio\", registrato in presa diretta con una piccola orchestra. I singoli estratti dall'album sono \"L'ultima festa\" e \"Questa vita cambier\u00e0\".\nA gennaio 2016 esce l'album \"L'amore devi seguirlo\", registrato nella sua abitazione. I singoli estratti sono: \"Non sputarmi in faccia\" e \"La bestia\", pubblicati nel 2015 e successivamente \"La canzone dell'amore\" nel 2016.\nAttualit\u00e0.\nNel 2016 la sua canzone del 2004 \"Senza un perch\u00e9\" viene inserita nella quarta puntata della prima stagione di \"The Young Pope\", serie tv diretta da Paolo Sorrentino. La risonanza mediatica della serie \u00e8 tale da far entrare il brano nella classifica dei brani rock pi\u00f9 venduti di iTunes (al secondo posto).\nAll'inizio di marzo 2017 Nada vince il \"Premio Amnesty Italia\" grazie alla canzone \"Ballata triste\", la quale ha battuto la concorrenza di colleghi illustri come Arisa (\"Gaia\"), Litfiba (\"Straniero\"), Irene Fornaciari (\"Blu\"), Noemi (\"Amen\") e Mannarino (\"Apriti cielo\") grazie alla sua forte denuncia contro il femminicidio.\nIl 30 marzo 2017 canta \"Piccoli fiumi\", insieme ad altri artisti nel programma \"Dalla parte di Gianmaria\", in ricordo e omaggio all'artista Gianmaria Testa, mancato il giorno stesso.\nIl 7 aprile 2017 \u00e8 uscito per \"Warner Music Italy\" il nuovo disco del Nada Trio \"La posa\", nato dalla collaborazione con Fausto Mesolella e Ferruccio Spinetti, rispettivamente chitarrista e contrabbassista degli Avion Travel, che oltre ai brani di Nada e all'inedito \"La Posa\" (del quale \u00e8 stato pubblicato un video ufficiale sul canale della Warner) contiene un omaggio a Piero Ciampi con \"Sul porto di Livorno\" e a Gianmaria Testa con \"Dentro la tasca di un qualunque mattino\", un brano tratto dal film \"L'angelo azzurro\" con Marlene Dietrich, \"Falling in love again\", e un canto popolare salentino, \"Malachianta\".\nNel 2018 viene pubblicato l'audiolibro \"Nada Malanima Legge Leonida\".\nIl 18 gennaio 2019 viene pubblicato per \"Woodworm Label\" il nuovo album \"\u00c8 un momento difficile, tesoro\", anticipato dal singolo omonimo e dal brano \"Dove sono i tuoi occhi\". L'8 febbraio 2019 si esibisce con Motta alla 69\u00aa edizione del Festival di Sanremo nel brano \"Dov'\u00e8 l'Italia\", vincendo il premio per il miglior duetto.\nIl 25 ottobre esce il libro \"Materiale domestico: un'autobiografia 2019-1969\".\nL'8 novembre, anticipato dal singolo \"Come una roccia\", esce il doppio album \"Materiale domestico\", che contiene venti provini del periodo 1986-2019 pi\u00f9 quattro inediti.\nIl 10 marzo 2021 Rai 1 trasmette un film ispirato alla sua autobiografia, intitolato \"La bambina che non voleva cantare\", interpretato da Tecla Insolia.\nAttrice.\nNei primi anni settanta frequenta la scuola di recitazione di Alessandro Fersen e la scuola di ballo di Nadia Chiatti che le consentono una preparazione artistica pi\u00f9 completa."}
{"id": "93754", "revid": "1702319", "url": "https://it.wikipedia.org/wiki?curid=93754", "title": "Nature", "text": "Nature \u00e8 una delle pi\u00f9 antiche e importanti riviste scientifiche esistenti, forse in assoluto quella considerata di maggior prestigio nell'ambito della comunit\u00e0 scientifica internazionale (insieme a \"Science\"). Viene pubblicata fin dal 4 novembre 1869.\nDescrizione.\nNonostante la maggior parte delle riviste del campo siano oggi altamente specializzate, \"Nature\" \u00e8 uno dei pochi giornali, insieme ad altri mensili quali \"Science\" e \"Proceedings of the National Academy of Sciences\", che pubblica ancora articoli originali su svariati campi scientifici.\nMolti sono gli avanzamenti e le scoperte, provenienti da molti campi della ricerca scientifica, che sono stati pubblicati su \"Nature\", come articoli o lettere: ad esempio, la scoperta dei raggi X, la natura ondulatoria delle particelle, la scoperta dei neutroni, le scoperte sulla fissione nucleare, la struttura a doppia elica del DNA, la prima struttura molecolare di una proteina (la mioglobina), la tettonica a zolle, il buco dell'ozono, la prima clonazione di un mammifero (la pecora Dolly), il sequenziamento del genoma umano.\nIl fattore di impatto (\"impact factor\") di questa rivista supera nel 2014 l'enorme valore di 42,352.\nLa famiglia di \"Nature\".\nOltre a questo giornale, ci sono altre tre famiglie di riviste scientifiche legate a \"Nature\", edite dal [Nature Publishing Group]:\nControversie.\nIn un'intervista pubblicata nel 2013 su \"The Guardian\", Randy Schekman rilascia delle dichiarazioni riguardanti le grandi riviste scientifiche (facendo il nome di \"Nature\", \"Science\" o \"Cell\"), additandole come colpevoli di danneggiare l'attivit\u00e0 di ricerca scientifica.\nSecondo Randy Schekman l'incentivo pi\u00f9 forte nella ricerca scientifica \u00e8 quello di vedere pubblicate le proprie ricerche nelle prestigiose riviste scientifiche, poich\u00e9 a questo viene fatto coincidere il pi\u00f9 alto riconoscimento del proprio lavoro; tale ragionamento \u00e8 razionale, ma non porta sempre a servire gli interessi della propria professione, n\u00e9 quelli dell'umanit\u00e0 o della societ\u00e0. Questo perch\u00e9 le grandi riviste scientifiche tendono a \u00abcurare in modo aggressivo i loro brand mettendo al primo posto la vendita di abbonamenti, pi\u00f9 che la pubblicazione di tutte le ricerche pi\u00f9 significative [...] mentre pubblicano \"molte\" ricerche rilevanti, tendono tuttavia a non pubblicare \"tutte\" le ricerche rilevanti, n\u00e9 sono gli unici a pubblicarle\u00bb.\nNell'articolo Randy Schekman critica sia la selezione assai restrittiva delle ricerche pubblicate da parte delle riviste scientifiche famose, sia l'impact factor, considerandolo come un trucco di marketing dietro il quale le grandi riviste acquistano notoriet\u00e0; infatti l'impact factor misura solamente il numero delle volte che una determinata rivista scientifica risulta citata nelle ricerche scientifiche successive, senza considerare la qualit\u00e0 o l'importanza della ricerca stessa: \u00abuna rivista scientifica pu\u00f2 venire citata perch\u00e9 pubblica ricerche significative, o anche perch\u00e9 pubblica qualcosa di accattivante, provocativo o addirittura sbagliato\u00bb. Questo influenza l'attivit\u00e0 di ricerca, in quanto la indirizza in quella direzione dove \u00e8 possibile tirare fuori le conclusioni che vogliono queste riviste, scoraggiando invece una direzione che potrebbe essere pi\u00f9 importante, ma magari meno accattivante ai lettori."}
{"id": "93755", "revid": "12760", "url": "https://it.wikipedia.org/wiki?curid=93755", "title": "Jules Henri Poincar\u00e9", "text": ""}
{"id": "93761", "revid": "7087", "url": "https://it.wikipedia.org/wiki?curid=93761", "title": "D. W. Griffith", "text": ""}
{"id": "93762", "revid": "1761833", "url": "https://it.wikipedia.org/wiki?curid=93762", "title": "Tony Blair", "text": "\u00c8 stato Primo ministro del Regno Unito dal 2 maggio 1997 al 27 giugno 2007, giorno delle sue dimissioni. Da allora ha ricoperto, fino al 27 maggio 2015, l'incarico di inviato per la pace nel Medio Oriente nel Quartetto per il Medio Oriente, su mandato di ONU, Unione europea, USA e Russia.\nDal 1983 al 2007, Blair \u00e8 stato membro del Parlamento (MP) per il collegio di Sedgefield. \u00c8 stato eletto leader del partito laburista nel luglio 1994, a seguito della morte improvvisa del suo predecessore John Smith, che, insieme al suo predecessore Neil Kinnock aveva iniziato a spostare politicamente i laburisti al centro della scena politica inglese, nella speranza di vincere le elezioni e conquistare il governo. Sotto la direzione di Blair, il partito ha usato l'accoppiata, New Labour, per allontanarlo dalle precedenti politiche, centrate sulla protezione dei lavoratori, e da una concezione tradizionale del socialismo. Blair ha dichiarato il sostegno a una nuova idea di sinistra, una sinistra che riconosca gli individui come socialmente interdipendenti, con il fondamentale obiettivo del mantenimento della giustizia e della coesione sociale, ma che, nello stesso tempo acquisisca il principio delle pari opportunit\u00e0 fra cittadini eguali e liberi di esprimersi e di competere. Questa concezione \u00e8 stata anche denominata Terza via. Blair venne anche criticato per aver abbandonato la politica socialista del partito e accettando senza eccezioni il capitalismo. I sostenitori invece hanno dichiarato che, dopo quattro sconfitte consecutive alle elezioni generali, dal 1979 al 1992, il partito laburista doveva rompere con le logiche del passato, politicamente troppo a sinistra, al fine di poter vincere le elezioni politiche.\nNel maggio 1997, il Partito Laburista si afferma alle elezioni generali, la pi\u00f9 grande della sua storia, consentendo a Blair, a 43 anni, di diventare il pi\u00f9 giovane Primo ministro dal 1812. Nel settembre 1997, Blair raggiunse una notevole popolarit\u00e0 personale dopo la sua risposta pubblica alla morte della Principessa Diana. Il Partito laburista, oltre alle politiche del 1997, vinse altre due elezioni sotto la sua leadership: nel 2001 e poi nel 2005, ma con una maggioranza ridotta. Nei primi anni del governo del \"New Labour\", il governo Blair ha introdotto la legge nazionale sui salari minimi, la legge sui diritti umani e la legge sulla libert\u00e0 di informazione. Il governo Blair ha anche trasferito potere, istituendo il Parlamento scozzese, l'Assemblea nazionale per il Galles e l'Assemblea dell'Irlanda del Nord. Nell'Irlanda del Nord, Blair venne coinvolto nell'Accordo del Venerd\u00ec Santo del 1998.\nBlair ha sostenuto fortemente la politica estera dell'amministrazione Bush e ha assicurato che le Forze armate britanniche avrebbero partecipato all'invasione afgana del 2001 e alla pi\u00f9 controversa invasione dell'Iraq del 2003. Blair ha inoltre affrontato una forte critica per il suo ruolo nell'invasione dell'Iraq, inclusi i sospetti di crimini di guerra e di aver causato una guerra di aggressione. Nel 2016, un'inchiesta ha criticato fortemente le sue azioni descrivendo l'invasione dell'Iraq come ingiustificata e inutile. Blair intervenne anche militarmente nel Kosovo e in Sierra Leone.\nNel giugno 2007 Blair si \u00e8 dimesso sia come leader del partito laburista che come primo ministro. Al suo posto venne nominato Gordon Brown. Nello stesso giorno venne nominato inviato speciale ufficiale del Quartetto sul Medio Oriente, un ufficio che ha mantenuto fino a maggio 2015. Oltre ad aver creato diverse fondazioni a suo nome, attualmente gestisce un'attivit\u00e0 di consulenza.\nBiografia.\nNacque ad Edimburgo nel 1953, secondo figlio di Leo Blair e Hazel Corscadden. Gli antenati della madre, originari dell'Ulster e della Scozia, si erano stabiliti nella Contea del Donegal. Il padre Leo, figlio di due attori inglesi, Charles Parsons (conosciuto come \"Jimmy Lynton\") e Mary Augusta Ridgway Bridson, venne adottato dallo scozzese James Blair, operaio nei cantieri navali.\nLeo Blair studi\u00f2 giurisprudenza esercitando la professione di avvocato prima di diventare ricercatore universitario. Con il passare del tempo divenne militante del Partito Conservatore. Pens\u00f2 anche di candidarsi al Parlamento a Durham, dove si era trasferito con la famiglia. La carriera di Leo Blair fu per\u00f2 di fatto interrotta da un ictus quando Tony aveva undici anni.\nTony Blair, dopo aver passato a Durham gran parte della sua infanzia e aver frequentato la Choristers School, si iscrive a Edimburgo al Fettes College, indicato a volte come l'Eton scozzese. Qui conobbe Charlie Falconer, che avrebbe poi nominato Lord Cancelliere. In seguito, studi\u00f2 Diritto al St John's College dell'Universit\u00e0 di Oxford. Durante gli anni universitari era il cantante e suonatore di chitarra di un gruppo rock chiamato Ugly Rumours.\nDopo la laurea, inizi\u00f2 la pratica legale nello studio di un altro futuro Lord Cancelliere, Derry Irvine. Nello studio di Irvine conobbe la sua futura moglie Cherie Booth.\nTony spos\u00f2 Cherie il 29 marzo 1980. La moglie avr\u00e0 una brillante carriera legale, divenendo Queen's Counsel. I coniugi Blair hanno quattro figli: Euan, Kathryn, Nicky e Leo. Quest'ultimo, oltre a portare il nome del nonno, ha un'altra particolarit\u00e0: \u00e8 nato da un Primo ministro britannico in carica. Un simile evento era accaduto l'ultima volta l'11 luglio 1849, quando John Russell divenne padre di Francis. I figli dei Blair sono stati educati alla fede cattolica.\nLeo, il pi\u00f9 giovane figlio dei Blair, \u00e8 stato al centro di un dibattito pubblico riguardo al vaccino MMR contro morbillo, orecchioni e rosolia, dal momento che il padre ha rifiutato di dichiarare se ha ricevuto o meno il controverso trattamento. In seguito \u00e8 emerso che il ragazzo ha ricevuto un vaccino non disponibile dal sistema sanitario nazionale.\nEuan e Nicky hanno frequentato la London Oratory School a Fulham, una scuola cattolica. I Blair furono criticati per averla preferita alle scuole di Islington, dove abitavano. Euan Blair ha ricevuto un'ampia e indesiderata attenzione da parte dei media quando, nel luglio del 2000 durante i festeggiamenti per la fine della scuola secondaria, fu sorpreso dalla polizia in una piazza di Londra, Leicester Square, in stato di ubriachezza, poco dopo che il padre aveva proposto di comminare una sanzione pecuniaria a coloro che tenessero simili comportamenti. Dopo aver lasciato l'Universit\u00e0 di Bristol, Euan ha ottenuto un incarico all'House Committee on Rules negli Stati Uniti d'America, sotto la direzione di David Dreier, un membro repubblicano del congresso.\nDurante il suo mandato, Blair era considerato uno dei primi ministri pi\u00f9 religiosi nella storia contemporanea del paese, il pi\u00f9 legato alla Chiesa cattolica. Fu anche visto assistere privatamente alla messa, presso la Cattedrale di Westminster. Dopo le sue dimissioni, il 21 dicembre 2007 si \u00e8 convertito al cattolicesimo.\nPrimi passi nella politica.\nPoco dopo la laurea, nel 1975,ader\u00ec al Labour Party. Nel corso dei primi anni ottanta, s'impegn\u00f2 per il partito nel collegio di Hackney South e Shoreditch, dove si schier\u00f2 con la \"Soft left\", fazione che sembrava in procinto di prendere il controllo del \"Labour\". I suoi tentativi per candidarsi al consiglio del Borough di Hackney, fallirono. Attraverso suo suocero, l'attore Tony Booth, prese quindi contatto con il parlamentare laburista Tom Pendry, al fine di essere eletto alla Camera dei comuni.\nPendry gli sugger\u00ec di concorrere per la candidatura laburista alle elezioni suppletive che si sarebbero svolte nel 1982 per il seggio di Beaconsfield, dove Pendry conosceva un importante membro del partito. Beaconsfield era una circoscrizione sicura del Partito Conservatore. Blair ottenne la candidatura, ma ricevette solo il 10% dei voti. La campagna gli consent\u00ec comunque di farsi conoscere all'interno del partito e di impressionare favorevolmente il leader laburista Michael Foot. In questo periodo Blair tendeva a descrivere se stesso come un socialista di tipo classico, in accordo con gli orientamenti dello stesso Foot. Ne fa fede una lettera che scrisse al leader del partito nel luglio del 1982, resa pubblica nel giugno del 2006.\nNel 1983 Blair si rese conto che l'appena creato collegio di Sedgefield, vicino a Durham, era privo di un candidato per il \"Labour\". L'elettorato della zona era tradizionalmente d'ispirazione laburista e quindi oggetto del desiderio di diversi parlamentari del partito, eletti in seggi che erano stati soppressi nella ridefinizione delle circoscrizioni. Blair riusc\u00ec a trovare una corrente del partito locale che non si era ancora pronunciata sul candidato e, con il cruciale aiuto di John Burton, ottenne il loro appoggio. All'ultimo momento riusc\u00ec a farsi includere nella lista dei candidabili e, infine, a essere selezionato, battendo il parlamentare Les Huckfield.\nAlle elezioni generali del 1983, il candidato Blair spos\u00f2 le linee politiche, decisamente di sinistra, che caratterizzavano il Labour Party nei primi anni ottanta. Il manifesto elettorale laburista per le elezioni del 1983 era fortemente connotato in questo senso e Blair appoggi\u00f2 molte proposte in esso contenute, come il ritiro dalla Comunit\u00e0 economica europea (sebbene in precedenza avesse dichiarato di essere personalmente favorevole alla permanenza del Regno Unito nella CEE) e come il disarmo nucleare unilaterale. Nonostante la grave sconfitta del partito a livello nazionale, il risultato a Sedgefield conferm\u00f2 le attese, eleggendo Blair alla Camera.\nPronunci\u00f2 il primo discorso da parlamentare il 6 luglio 1983. In un passaggio, afferm\u00f2: \"Non sono socialista perch\u00e9 la lettura di un libro di testo ha acceso la mia fantasia e neppure perch\u00e9 provengo da una tradizione accettata senza riflettere; lo sono perch\u00e9 credo che il socialismo sia l'ideale pi\u00f9 vicino a un'esistenza che sia insieme, razionale e morale. Esso \u00e8 per la cooperazione, non per la competizione; per l'amicizia, non per la paura. Esso sostiene l'uguaglianza\".\nDieci anni dopo questo discorso (e nove dopo aver assunto la prima carica nel gruppo parlamentare laburista), il 14 settembre del 1993, da ministro dell'interno-ombra di un Labour ancora all'opposizione, Blair delineava in un'intervista al periodico cristiano Third Way il profilo del futuro New Labour dichiarando la necessit\u00e0 di coniugare il valore dell'eguaglianza, con quello della libert\u00e0 responsabile presente nella tradizione cristiana.\nPrimo ministro.\nPrimo mandato (1997-2001).\nPolitica interna.\nIndipendenza della Banca d'Inghilterra.\nDopo l'elezione di Tony Blair, il cancelliere dello Scacchiere Gordon Brown concesse l'indipendenza alla Banca d'Inghilterra, con il controllo dei tassi di interesse. Questa decisione era popolare nei circoli della finanza londinese fin dal 1990. Allo stesso modo il governo ha seguito nei suoi primi due anni i piani di spesa sotto i conservatori, e ha rassicurato coloro che temevano che il Labour fosse sinonimo di spesa e deficit.\nComunicazione e Media.\nFin dall'inizio del suo mandato, Tony Blair ha organizzato il suo gabinetto, con il suo addetto stampa e portavoce ufficiale Alastair Campbell. Gli fu permesso di dare ordini ai dipendenti pubblici che in precedenza obbedivano ai ministri. Nonostante il suo ruolo politico, \u00e8 stato pagato con fondi pubblici.\nProcesso di pace in Irlanda del Nord.\nUno dei grandi successi di Tony Blair fu la firma, il 10 aprile 1998, dell'accordo di Belfast conosciuto anche come \"Accordo del Venerd\u00ec Santo\" (\"Good Friday Agreement\"). I negoziati per promuovere il processo di pace in Irlanda del Nord iniziarono per merito del suo predecessore, John Major, incapace di mediare il cessate il fuoco con il Provisional IRA a met\u00e0 degli anni 1990. Con l'Accordo di Belfast i principali partiti in Irlanda del Nord e i governi irlandese e britannico si accordarono democraticamente e pacificamente per una risoluzione del conflitto nordirlandese, avviando cos\u00ec, nella regione, nuove istituzioni politiche.\nModifiche costituzionali.\nIl primo mandato di Blair fu anche costituzionalmente un importante cambiamento. Nel 1998 venne approvata la legge sui diritti umani (Human Rights Act). Quell'anno vennero definiti il \nil Parlamento scozzese e l'Assemblea nazionale per il Galles. Attraverso l'House of Lords Act 1999irit \u00f2, alla maggior parte loeilrd, i lorotit, oli con i quali veniva trasmesso automaticameile ro seggio alla Camera dei lord. A partire dal 2000, cre\u00f2 la carica di sindaco di Londra, e, nello steso a, nno promulg\u00f2 la legge sulla libert\u00e0 di informazione.\nDiritti LGBT.\nDurante il mandato di Tony Blair la legislazione riguardante i diritti di lesbiche, gay, bisessuali e transgender (LGBT) venne sostanzialmente revisionata verso una maggiore e progressiva riforma.\nL'et\u00e0 del consenso sessuale fu abbassato a 16 anni per i rapporti tra persone dello stesso sesso e le persone LGBT non furono pi\u00f9 obbligate a servire nell'esercito.\nNel 2002 fu autorizzata l'adozione da parte di coppie omosessuali e nel 2003 \u00e8 stata interdetta la discriminazione omofobica nei luoghi di lavoro. Inoltre, dal 2005, vi \u00e8 una legge che permette contratti di partenariato civile per le coppie dello stesso sesso. Nel 2004 i transessuali hanno ottenuto il diritto di cambiare sesso, non solo fisicamente, ma anche di certificarlo nei loro documenti di identit\u00e0.(Gender Recognition Act).\nPolitica estera.\nGuerra del Kosovo.\nNel 1999, Tony Blair ha organizzato e presieduto la dichiarazione di guerra del Kosovo. Mentre era all' opposizione ha criticato la mancanza di chiarezza delle intenzioni dei conservatori durante la guerra in Bosnia. Ha poi organizzato una dura politica della NATO contro Slobodan Milo\u0161evi\u0107. Fu inoltre criticato dalla sinistra pacifista del suo stesso partito, contro il principio stesso della guerra, e di altri che hanno creduto alla guerra condotta dai serbi come un caso di legittima difesa. Successivamente, diverse indagini rivelarono le pratiche mafiose del presidente del Kosovo, Hashim Tha\u00e7i, per cui i critici si domandarono per quale motivo Blair support\u00f2 il leader del Kosovo durante la guerra.\nDottrina Blair.\nUn mese dopo, il 22 aprile 1999 Blair nel corso di un discorso tenuto a Chicago descrisse la \"Dottrina della comunit\u00e0 internazionale\", considerata da molti come la \"Dottrina Blair\". Questa dottrina sostitu\u00ec la precedente dottrina conservatrice dell'interesse nazionale, con la difesa dei valori e dei principi, come base della politica estera del Regno Unito, e questa fu una vera propria rottura etico/politica.\nSecondo mandato (2001-2005).\nDurante le elezioni del 2001, il partito laburista perse il 2,5% degli elettori. Questo risultato ridusse la maggioranza di soli 5 seggi. Dal 1\u00ba agosto 2003 Tony Blair ha battuto il record di permanenza come primo ministro laburist, battendo il record precedente di Harold Wilson che mantenne il ruolo dal 1964 al 1970.\nLe elezioni del 2001 furono centrate sul miglioramento dei servizi pubblici, della sicurezza sociale e dell'istruzione. I conservatori nel frattempo focalizzarono la loro critiche sul rifiuto dell'euro. I Labour vinsero le elezioni mantenendo comunque un'ampia maggioranza.\nPolitica interna.\nServizi pubblici.\nDopo le elezioni del 2001, Blair ha aumentato le tasse per migliorare i servizi pubblici, compresa la salute e l'istruzione. Il governo ha inoltre introdotto il potenziamento dei fondi per gli ospedali pubblici.\nIl processo di pace in Irlanda del Nord.\nHa dovuto poi affrontare una serie di problemi: la sospensione dell'Accordo del Venerd\u00ec Santo e il disarmo della Provisional IRA, ma senza successo. Inoltre, il Partito Unionista Democratico sostitu\u00ec il pi\u00f9 moderato Partito Unionista dell'Ulster. Analogamente, il Partito Social Democratico e Laburista venne sostituito dal Sinn F\u00e9in.\nUnione europea.\nNell'aprile del 2004, Blair annunci\u00f2 la sua disponibilit\u00e0 a ratificare la Costituzione europea con un referendum; tuttavia, il no alla costituzione europea francese e olandese e il suo abbandono pose fine al dibattito su ogni possibilit\u00e0 di riforma. Durante il suo secondo mandato fu oggetto di critiche e proteste, e durante il suo discorso al Labour \u00e8 stato pi\u00f9 volte interrotto.\nEcologia.\nNel settembre 2004, Blair promosse un discorso sul \"problema urgente\" dell'ambiente, caldeggiando la volont\u00e0 di tassare le emissioni di CO2.\nPolitica estera.\nIn seguito agli attentati dell'11 settembre 2001, ha seguito da vicino la diplomazia degli Stati Uniti, vicinanza che, dai suoi critici, gli valse il soprannome di \"barboncino di Bush.\"\nGuerra in Afghanistan.\nDurante la guerra in Afghanistan, fu protagonista di una attiva politica diplomatica tra molti paesi. Per questo gli Stati Uniti gli conferirono decorazioni e riconoscimenti.\nGuerra in Iraq.\nTony Blair fu un attivo sostenitore della politica americana durante la guerra in Iraq del 2003, di fatto diventando il portavoce degli Stati Uniti in Europa e opponendosi al presidente francese Jacques Chirac, leader dell'opposizione alla guerra. Blair offr\u00ec alla comunit\u00e0 internazionale molti argomenti per rovesciare Saddam Hussein.\nSecondo Blair fu il rifiuto di Saddan Hussein nel rispettare i termini del cessate il fuoco del 1991 e le successive risoluzioni delle Nazioni Unite che li imponeva di porre fine in modo verificabile ai suoi programmi di armi di distruzione di massa a dare corpo ad una serie importante di argomentazioni giuridiche per aver fatto innescare la guerra in Iraq.\nSecondo alcuni giornali della stampa inglese, le successive indagini dimostrarono la partecipazione attiva di Tony Blair allo scoppio della guerra, la sua \"preoccupazione di fuorviare i deputati e il pubblico durante l'anno 2002 e \"le sue bugie\", vale a dire, l'affermazione che l'obiettivo della Gran Bretagna era il \"disarmo, non il cambio di regime\" e che non era prevista alcuna azione militare. Questa stessa stampa parl\u00f2 di una \"corsa per spingere in guerra la Gran Bretagna\", dovuta dalla necessit\u00e0 di nascondere al pubblico le vere ragioni che rivelavano l'impreparazione dell'esercito britannico nei primi mesi del conflitto, e la mancanza di riflessione sul futuro politico dell'Iraq in seguito alla scomparsa di Saddam Hussein.\nNel 2010, Tony Blair ha fermamente negato di aver mentito e tradito i suoi connazionali sulle sue ragioni per le quali aveva impegnato il suo paese nella guerra in Iraq.\nAlcuni di questi problemi, nel Regno Unito, furono oggetto di un'inchiesta pubblica da parte della commissione Chilcot sul ruolo del paese nella guerra in Iraq tra il 2001 e la met\u00e0 del luglio 2009. La pubblicazione della relazione della commissione venne programmata per il 2014, ma si \u00e8 tenuta solo nel 2016.\nL'immagine di Tony Blair giuoc\u00f2 un ruolo fondamentale nel preparare il discorso di Colin Powell il 5 febbraio 2003, prima del Consiglio di Sicurezza delle Nazioni Unite, dove il segretario di Stato americano present\u00f2 false prove sull'esistenza di armi di distruzione di massa in Iraq. Il dossier di Powell era stato fornito dall'amministrazione di Tony Blair, che, il 7 febbraio 2003 riconosce \"errate\" nella sua formulazione. L'8 febbraio 2003 i giornali inglesi identificano i veri autori del rapporto sia nei servizi di comunicazione di Downing Street che nella povert\u00e0 delle fonti utilizzate da questi (plagio accademico e fonti sospette...).\nUn memorandum stilato tra il luglio 2002 e l'aprile 2005 ha mostrato che Tony Blair ha creduto nel sostegno della popolazione del Regno Unito alla guerra in Iraq. Nel 2003, ha affrontato una crisi a causa del presunto suicidio del dottor David Kelly, scienziato che successivamente aveva provato l'infondatezza dei dossier di Blair sulle armi di distruzione di massa possedute da Saddam Hussein. L'impeachment venne tentato ma non riusc\u00ec. Il 24 settembre 2004, il governo ha pubblicato un dossier della CIA, poi risultato falso, che pretendeva di dimostrare l'esistenza di armi di distruzione di massa, contenente affermazioni che ricerche successive smentirono. Nonostante le critiche di alcuni membri del Labour, Blair ha affermato che questo file era vero. Il segretario delle Nazioni Unite Kofi Annan ha proclamato nel settembre 2004 che l'invasione dell'Iraq fosse \"illegale\". Nell'ottobre 2005, la Gran Bretagna ha inviato una richiesta per inviare in Iraq un maggior numero di militari.\nNel mese di ottobre 2015, Tony Blair chiese scusa \"per il fatto che le informazioni che avevamo ricevuto erano false\" e riconobbe di aver avuto una parte di responsabilit\u00e0 nello sviluppo del terrorismo jihadista dopo la sconfitta di Saddam Hussein e la conseguente espansione dello Stato islamico.\nNel mese di giugno 2016, il rapporto Chilcot sulla guerra in Iraq fu molto pi\u00f9 critico della stampa sull'ex primo ministro. In particolare il Regno Unito venne accusato di avere invaso l'Iraq senza prima considerare eventuali opzioni pacifiche e senza una adeguata preparazione. Il quotidiano britannico, \"The Guardian\", ha affermato che Tony Blair ment\u00ec per assecondare le scelte del presidente americano.\nTerzo mandato (2005-2007).\nAlle 4:30 pm (ora di Londra), il giorno del suo 52\u00ba compleanno (6 maggio 2005) Tony Blair ha potuto confermare gli exit poll del giorno precedente dichiarando la vittoria del suo partito, il partito laburista, contro il partito conservatore guidato da Michael Howard. Con le elezioni generali del 2005 il partito laburista vinse per la prima volta tre elezioni consecutive, anche se con 48 seggi in meno dovuti ad un calo del 5,5% degli elettori scesi al 35,2% dei votanti.\nPolitica estera.\nG8 e presidenza dell'Unione europea.\nTony Blair ha assunto la carica di presidente del Consiglio dei capi di Stato e di governo dell'Unione europea a partire dal 1\u00ba luglio al 31 dicembre 2005.\nDopo la bocciatura della Costituzione da parte della Francia e dei Paesi Bassi, Jack Straw (Ministro degli Esteri) e Tony Blair hanno annunciato la sospensione a tempo indeterminato della ratifica della costituzione. Blair ha detto: \"Credo in un'Europa come progetto politico, credo in un'Europa forte che tenga conto degli aspetti sociali.\"\nIn diversi incontri, Chirac e Schr\u00f6der fecero pressioni affinch\u00e9 il Regno Unito annullasse lo sconto sulla quota versata all'UE ottenuto dalla Thatcher nel 1984. Dopo mesi di dibattito, il 18 giugno 2005, quando venne chiuso il bilancio UE 2007-2013, Blair rifiut\u00f2 di rinegoziare il bilancio fino a quando la PAC non fosse stata messa in discussione, rappresentando oltre il 44% del bilancio dell'UE. Non vi fu calcun cambiamento nella PAC e nessun accordo sul bilancio durante la presidenza lussemburghese. Vene comunque raggiunto un accordo per aumentare i contributi britannici per lo sviluppo dell'Unione europea.\nPolitica interna.\nGiochi Olimpici del 2012 a Londra.\nIl 6 luglio 2005 a Singapore si \u00e8 tenuta la sessione del Comitato Olimpico Internazionale per designare la citt\u00e0 che avrebbe ospitato i Giochi Olimpici. Parigi e Londra furono le due finaliste; Vinse Londra, senza dubbio aiutata dalla presenza di Tony Blair che difese la citt\u00e0 in occasione della sessione del CIO, come affermato dal membro irlandese Patrick Hickey.\nAttentati di Londra nel 2005.\nNei giorni successivi alla candidatura di Londra alle Olimpiadi il 7 luglio 2005 la citt\u00e0 fu vittima di diversi attacchi terroristici. Una serie di quattro bombe esplosero nell'ora di punta nella metropolitana e sulle carrozze dei pendolari. Al termine degli attentati si contarono ben 56 morti e 700 feriti. Fu l'attacco pi\u00f9 sanguinoso avvenuto dopo l'attentato contro l'aereo Pan Am 103 nel 1988, il pi\u00f9 letale a Londra dalla Seconda guerra mondiale. Blair al G8 chiese ai britannici di dimostrare la loro capacit\u00e0 di reazione, affermando la sua determinazione a difendere il modo di vita inglese dal terrorismo.\nIl 21 luglio 2005, ebbe luogo a Londra una seconda serie di esplosioni, due settimane dopo gli attacchi del 7 luglio 2005. Molto meno efficaci della prima serie, avevano lo scopo di diffondere il panico tra i londinesi.\nUn sondaggio del \"The Guardian\" mostr\u00f2 che il 64% dei britannici credeva che gli attacchi erano principalmente legati alla guerra in Iraq. Tuttavia, il pubblico britannico si era stretto attorno Tony Blair.\nA seguito di questi eventi, Blair propose di ratificare una legge molto pi\u00f9 severa contro gli atti di terrorismo, conferendo alla polizia maggiori poteri di interrogatorio, fino a 90 giorni per i sospetti terroristi. Tuttavia, questa proposta suscit\u00f2 polemiche all'interno del suo partito. Era la prima volta che l'autorit\u00e0 di Tony Blair veniva messa in discussione dal Parlamento dalla sua elezione nel 1997, sfidando la sua leadership.\nCarriera dopo l'incarico di Primo ministro.\nL'attivit\u00e0 di inviato speciale per il Quartetto per il Medio Oriente.\nNel 2007 venne nominato inviato speciale per il Quartetto per il Medio Oriente. L'attivit\u00e0 svolta dall'ex premier fu fonte di numerose critiche a causa della mancanza di effettivi progressi nei negoziati, oltre che a presunti cattivi rapporti con l'Autorit\u00e0 nazionale palestinese.\nConsiglio.\nTony Blair assiste la societ\u00e0 JP Morgan e Zurich Financial. Avrebbe potuto anche diventare consulente di fascia alta della LVMH e intervenire 3 o 4 volte l'anno. Bernard Arnault sarebbe stato uno dei suoi amici.\nInsegnamento.\nNel 2008, occupa la posizione di docente alla Yale University, sul rapporto tra fede e mondializzazione.\nBrexit.\nContrario alla Brexit, Blair annuncia, nella met\u00e0 del 2017, la sua intenzione di avviare negoziati, senza correre per una carica elettiva. Questo impegno, per\u00f2, solleva un certo scetticismo, in particolare in vista della sua mancanza di popolarit\u00e0 tra gli inglesi, sia per il suo impegno a favore della guerra in Iraq nel 2003 e per i suoi impegni post-Downing Street lucrativi con le banche e i governi stranieri, che lo arricchirono notevolmente.\nCritiche.\nTony Blair fu criticato, per la sua alleanza con il presidente degli Stati Uniti George W. Bush, per la sua politica in Medio Oriente, per la conduzione della guerra in Iraq nel 2006, durante il conflitto libanese, israeliano e la sua posizione sul conflitto israelo-palestinese. Fu anche criticato per aver divulgato informazioni completamente false per giustificare il conflitto contro Saddam Hussein. Fu il primo Primo ministro del Regno Unito in carica ad essere interrogato da agenti di polizia. La critica rivolta a Tony Blair si \u00e8 posta anche a riguardo delle sue leggi anti-terrorismo, che di fatto ridussero le libert\u00e0 civili avviando un crescente autoritarismo, rafforzando i poteri della polizia e l'uso indiscriminato della prova del DNA. Sono stati anche criticati gli stretti rapporti con Rupert Murdoch, proprietario di numerosi media in Gran Bretagna, mettendo in seria discussione l'indipendenza di certa stampa.\nPresidenzialismo.\nTony Blair fu criticato per non avere sufficientemente prestato attenzione alle diverse opinioni dei membri del suo governo e del parere del Parlamento. Fu contestato per aver condotto il governo con un atteggiamento presidenzialista.\nRelazione con gli Stati Uniti.\nTony Blair era sempre molto vicino al presidente degli Stati Uniti, ma con George W. Bush i rapporti diverranno molto pi\u00f9 stretti, soprattutto in relazione ai rapporti internazionali. Nelson Mandela descrisse, metaforicamente Blair come il ministro degli esteri degli Stati Uniti. Blair \u00e8 spesso soprannominato il \"barboncino di George Bush\". Da parte sua George W. Bush ha affermato dopo l'11 settembre 2001 che \"L'amico pi\u00f9 vero dell'America era la Gran Bretagna.\".\nRelazioni con il Labour.\nTony Blair venne criticato anche dall'ala sinistra del suo partito di essere \"neo-conservatore\" o \"neo-thatcheriano\", nonostante le sue politiche sociali riguardanti il reddito di cittadinanza o le misure di riduzione della povert\u00e0 infantile. Fu cos\u00ec a volte descritto come il \"figlio della Thatcher\" a causa della sua gestione politica ed economica nettamente sfavorevole alla classe media. Questo era in parte dovuto anche al fatto che Blair dichiar\u00f2 apertamente di provare ammirazione per la Thacher.\nRapporti con le nazioni europee.\nTony Blair ha svolto un ruolo importante nell'allargamento dell'Unione europea da 15 a 27 Stati, favorendo una maggiore integrazione europea, cos\u00ec come il desiderio di sviluppare la libera concorrenza all'interno dell'Unione. Infine Blair ha avuto rapporti molto stretti con capi di Stato di destra, come Silvio Berlusconi, Angela Merkel, Nicolas Sarkozy e Jos\u00e9 Mar\u00eda Aznar.\nBlair sostenne Emmanuel Macron nella sua corsa per la presidenza della Repubblica francese contro Marine Le Pen nelle elezioni presidenziali francesi nel 2017, credendo che la sua vittoria potesse avere un risvolto positivo per l'Europa.\nVita privata.\nFamiglia.\nBlair dal 29 marzo 1980 \u00e8 sposato con l'avvocatessa Cherie Booth, di religione cattolica, membro del Queen's Counsel. La coppia ha quattro figli: Euan, Nicholas, Kathryn, e Leo. Tutti i figli hanno anche passaporto irlandese, in virt\u00f9 della cittadinanza della nonna paterna. La residenza principale della famiglia \u00e8 in Connaught Square; in totale, i Blair possiedono otto abitazioni. La prima nipote nacque nell\u2019ottobre del 2016.\nRicchezza.\nLe attivit\u00e0 finanziarie di Blair sono strutturate in maniera complicata, pertanto, le stime della loro dimensione sono piuttosto aleatorie. Queste comprenderebbero cifre fino a 100 milioni di sterline, mentre Blair ne ha dichiarate meno di 20 milioni. Nel 2015, i giornalisti, Francis Beckett, David Hencke e di Nick Kochan hanno sostenuto che Blair, negli otto anni successivi al suo ritiro dalla politica, avrebbe effettuato investimenti per 90 milioni di dollari, con un portafoglio immobiliare di 37,5 milioni di dollari.\nFede religiosa.\nDurante un'intervista a Blair, a una domanda sulla fede cristiana, il suo portavoce Alastair Campbell si intromise con la frase, \"non trattiamo di Dio\", di fatto impedendogli di rispondere. Campbell ha spiegato successivamente di essere intervenuto solo per porre fine all'intervista perch\u00e9 l'argomento era solo agli inizi e il giornalista stava iniziando a fare domande scomode.\nIn un'altra intervista, questa volta del giornalista Michael Parkinson, trasmessa su ITV1 il 4 marzo 2006, Blair ha riferito del ruolo della sua fede cristiana, affermando di aver pregato Dio in qualit\u00e0 di giudice delle sue azioni, prima della decisione di entrare in guerra nell' Iraq: \"Penso che se hai fede in queste cose, ti rendi conto di essere giudicato da altre persone... e se credi in Dio, anche da Dio\".\nSecondo il diario del giornalista Alastair Campbell, Blair, prima di prendere decisioni importanti, era solito leggere la Bibbia, il che nel 1998, alla vigilia del bombardamento dell'Iraq, ignorando quanto suggerito da quel testo, per un momento gli fece cambiare idea.\nUna conoscenza pi\u00f9 approfondita della sua fede emerge in un'intervista al \"Third Way Magazine\". In essa Blair afferma di \"essere stato educato come un cristiano, ma di non essere stato realmente praticante se non dopo aver frequentato l'Universit\u00e0 di Oxford. Nel college conobbe un prete australiano che aveva ridestato l'nteresse verso la fede religiosa. In un certo senso, la riscoperta della religione fu come scoprire qualcosa di vivo presente nel mondo, piuttosto che una sorta di speciale rapporto personale con un essere remoto figurativamente posto nell'alto dei cieli. All'improvviso ho iniziato a capirne la rilevanza sociale e a dare un senso alle vicende del mondo\".\nIl consigliere spirituale Carole Caplin, amica della cattolica Cherie Blair, si \u00e8 per\u00f2 attribuita il merito di aver presentato, a lei e al marito Tony, diversi simboli e credenze della New Age, tra cui i \"pendenti magici\" conosciuti come \"BioElectric Shields\". La pratica pi\u00f9 discussa collegata alla New Age, da parte dei Blair, avvenne nel corso di una festa in Messico. La coppia, in costume da bagno, fu coinvolta in una cerimonia di rinascita spirituale, che comportava di spalmare fango e frutta sui corpi di altri partecipanti seduti in un bagno di vapore.\nNel 1996, Blair fu rimproverato dal cardinale Basil Hume per aver ricevuto la Santa Comunione durante la Messa, in violazione del diritto canonico, essendo ancora un anglicano.\nIl 23 giugno 2007, Blair ha comunicato a Papa Benedetto XVI l'intenzione di volersi convertire al cattolicesimo. La sua decisione fu pubblicamente resa nota il 22 dicembre 2007. L'avvenimento venne descritto come \"una materia privata\".\nIl Papa e i suoi consiglieri, dopo aver criticato alcune delle azioni politiche di Blair, gli diedero il benvenuto su un tappeto rosso con una cerimonia definita senza precedenti, presente il cardinale arcivescovo di Westminster, Cormac Murphy-O'Connor, responsabile dell'istruzione cattolica di Blair.\nPi\u00f9 tardi, Blair critic\u00f2 l'atteggiamento del papa verso l'omosessualit\u00e0, sostenendo che i leader religiosi avrebbero dovuto iniziare a \"ripensare\" la questione.\nNel 2010, il settimamale cattolico, The Tablet lo ha nominato come uno dei pi\u00f9 influenti cattolici romani.\nFilmografia.\nNel quarto episodio della quindicesima stagione de \"I Simpson\", Tony Blair doppia se stesso nella scena all'aeroporto, dove d\u00e0 loro il benvenuto in Inghilterra."}
{"id": "93763", "revid": "6923", "url": "https://it.wikipedia.org/wiki?curid=93763", "title": "Parentesi di Poisson", "text": "In matematica e meccanica classica, una parentesi di Poisson, introdotta nel 1809 da Sim\u00e9on-Denis Poisson, \u00e8 un'operazione binaria che riveste un ruolo di primo piano nella meccanica hamiltoniana, essendo sfruttata nelle equazioni di Hamilton del moto che descrivono l'evoluzione temporale di un sistema dinamico hamiltoniano. Si tratta di un caso particolare della parentesi di Jacobi.\nIn generale la parentesi di Poisson viene utilizzata per definire un'algebra di Poisson, di cui l'algebra delle funzioni definite su una variet\u00e0 di Poisson sono un caso speciale.\nSi tratta di una costruzione differenziale della forma:\ndove formula_2 e formula_3 sono funzioni di formula_4 variabili formula_5 e formula_6. In termini pi\u00f9 rigorosi, e generali, le parentesi di Poisson rappresentano in forma compatta il prodotto scalare simplettico tra i gradienti di due funzioni.\nUn'altra notazione \u00e8 formula_7, che per\u00f2 di solito indica il commutatore o le parentesi di Lie.\nPropriet\u00e0.\nSi pu\u00f2 dimostrare facilmente che per qualsiasi funzione formula_8:\ne la parentesi di Poisson con una qualsiasi costante formula_10 \u00e8 anch'essa nulla:\nLe parentesi di Poisson sono forme bilineari anticommutative nei due argomenti formula_8 e formula_13, cio\u00e8 tali che:\nInoltre dalle propriet\u00e0 del calcolo differenziale segue:\ne sono tali da soddisfare l'identit\u00e0 di Jacobi:\nCome ha osservato Carl Jacobi, le parentesi di Poisson sono utili allo studio dei sistemi di equazioni differenziali alle derivate parziali del primo ordine. Inoltre costituiscono uno strumento importante per il trattamento delle grandezze dinamiche espresse come funzioni delle coordinate canoniche nella meccanica analitica. Inoltre hanno corrispondenze nella Meccanica quantistica.\nParentesi di Poisson invarianti.\nLe parentesi di Poisson sono valide per qualsiasi sistema di coordinate. Valgono sempre le seguenti:\nQuesto vuol dire che:\ndove formula_20 \u00e8 il delta di Kronecker; queste sono dette \"parentesi fondamentali di Poisson\".\nQuesto risultato dimostra che le parentesi di Poisson sono indipendenti dal sistema di coordinate, se si pensa formula_21 ottenuto da trasformazioni delle variabili formula_22 e formula_23, allora costruendo le parentesi di Poisson di queste ultime:\nOra si mostra la dipendenza delle nuove coordinate formula_25 e formula_26 funzioni delle vecchie coordinate:\nDa questa equazione \u00e8 facile ricavare le parentesi di Poisson relative alla funzione formula_8 con le nuove coordinate formula_25, sostituendo formula_30:\nMa le parentesi di Poisson al secondo membro sono proprio le parentesi di Poisson fondamentali: la prima si annulla, la seconda vale formula_32; dunque:\nAnalogamente si ottiene la parentesi di Poisson tra la funzione formula_8 e le coordinate formula_26:\nSostituendo formula_37 e formula_38 nella quartultima espressione (formula_39) si ottiene la prima:\nEquazioni di Hamilton.\nDalle relazioni formula_37 e dalla formula_38 ottenute sopra, si possono dedurre le equazioni di Hamilton sostituendo alla generica funzione formula_8 l'hamiltoniana formula_44:\nInoltre si pu\u00f2 ottenere l'equazione dell'hamiltoniana:\ndalla quale:\nIntegrali primi di moto.\nNella forma delle parentesi di Poisson le grandezze conservate che non dipendono esplicitamente dal tempo avranno parentesi di Poisson con formula_44 uguali a zero. Infatti, per una generica grandezza conservata formula_50 si ha:\nApplicando ora le equazioni di Hamilton si pu\u00f2 trasformare il primo membro come segue:\nSe ora la derivata parziale rispetto al tempo si annulla in quanto \u00e8 esclusa una dipendenza temporale esplicita, si ottiene:\nche \u00e8 quanto volevasi dimostrare.\nTeorema di Poisson.\nVale inoltre il seguente teorema, detto \"teorema di Poisson\": se formula_8 e formula_13 sono integrali del moto, anche la grandezza ottenuta calcolando le parentesi di Poisson tra formula_8 e formula_13, ovvero formula_58 , \u00e8 un integrale del moto.\nNel caso di formula_8 e formula_13 non dipendenti esplicitamente dal tempo si dimostra rapidamente, infatti si ha:\nApplicando l'identit\u00e0 di Jacobi il secondo membro diviene:\nma le parentesi di Poisson di formula_8 e formula_13 con l'hamiltoniana sono nulle per ipotesi.\nQuindi vale:\nVariet\u00e0 simplettiche.\nSia formula_66 una variet\u00e0 simplettica, ovvero una variet\u00e0 in cui \u00e8 definita una forma simplettica: una 2-forma formula_67 che \u00e8 chiusa (cio\u00e8 derivata esterna nulla: formula_68) e non-degenere. Ad esempio, sia formula_69 e:\nSe formula_71 \u00e8 un prodotto interno definito come formula_72, allora il fatto che non sia degenere \u00e8 equivalente a dire che per ogni 1-forma formula_73 c'\u00e8 un unico campo vettoriale formula_74 tale che:\nSe quindi formula_44 \u00e8 una funzione liscia definita su formula_66, il campo vettoriale hamiltoniano formula_78 pu\u00f2 essere ad esempio formula_79. Si mostra facilmente che:\nLa parentesi di Poisson formula_81 su formula_82 \u00e8 un'operazione bilineare su funzioni differenziabili, definita da:\nLa parentesi di Poisson di due funzioni su formula_66 \u00e8 essa stessa una funzione su formula_66. Nello specifico si tratta di una funzione antisimmetrica:\nInoltre:\ndove formula_88 denota il campo vettoriale formula_89 applicato a formula_90 come una derivata direzionale, e formula_91 \u00e8 la derivata di Lie di formula_90.\nSe formula_73 \u00e8 una 1-forma qualsiasi definita su formula_66, il campo vettoriale formula_74 genera un flusso formula_96 che soddisfa la condizione al contorno formula_97 e l'equazione differenziale di primo grado:\nformula_96 \u00e8 un simplettomorfismo per ogni formula_100 come funzione di formula_101 se e solo se formula_102; quando ci\u00f2 si verifica, formula_74 \u00e8 detto spazio vettoriale simplettico."}
{"id": "93765", "revid": "466539", "url": "https://it.wikipedia.org/wiki?curid=93765", "title": "Gerhard Schr\u00f6der", "text": "La sua carriera politica si \u00e8 sviluppata all'interno del Partito Socialdemocratico di Germania (\"Sozialdemokratische Partei Deutschlands\", SPD).\nDopo essere stato presidente della Giovent\u00f9 Socialdemocratica (Jusos) alla fine degli anni settanta, divenne presidente federale della SPD nel 1989 e divenne un anno dopo ministro-presidente del Land della Bassa Sassonia a capo di una coalizione rosso-verde. Rieletto due volte a maggioranza assoluta, \u00e8 stato scelto come candidato alla Cancelleria contro Helmut Kohl alle elezioni legislative federali del 27 settembre 1998. Ha vinto le elezioni ed \u00e8 stato nominato Cancelliere federale un mese dopo, a capo della prima coalizione rossa del governo federale. Il primo mandato oscurato da diversi scandali, compresa la crisi della mucca pazza, vede la Germania confrontarsi con gli Stati Uniti faccia a faccia sulla guerra in Iraq guidata da Bush.\nNel 2002, ha vinto per poco contro Edmund Stoiber alle elezioni legislative e ha rinnovato la sua coalizione. L'aumento della disoccupazione e le scarse prospettive economiche lo spinsero a implementare l'agenda del 2010, un pacchetto di riforme liberali del welfare state che irritarono il suo elettorato con un conseguente un calo di popolarit\u00e0. La pesante sconfitta della coalizione contro il centro-destra nel Nord Reno-Westfalia nel maggio 2005 lo port\u00f2 a convocare elezioni anticipate. A settembre, la SPD venne superata dalla CDU/CSU; Il 22 novembre 2005, trentacinque giorni dopo la fine del suo mandato, Schr\u00f6der lasci\u00f2 il posto a Angela Merkel, ritirandosi dalla politica ed entrando nel mondo degli affari.\nBiografia.\nOrigini e formazione.\n\u00c8 il secondo figlio di Fritz Schr\u00f6der (1912-1944) e di Erika Lauterbach Vosseler (1913-2002).\nOrfano di guerra (il padre mor\u00ec in Romania sei mesi dopo la sua nascita, il 4 ottobre 1944) cresce in condizioni precarie con la madre che lavora come donna delle pulizie. Dopo la scuola media fa il commesso in un negozio di porcellana a Lemgo. Ottiene l'esame di maturit\u00e0 in una scuola serale nel 1966. Dal 1966 al 1974 studia giurisprudenza a Gottinga. Prima di diventare politico a tempo pieno, fa l'avvocato ad Hannover.\nCarriera politica.\n\u00c8 entrato nella SPD nel 1963. Dal 1978 al 1980 \u00e8 Segretario nazionale degli JUSOS, l'organizzazione giovanile della SPD.\nNel 1980 Schr\u00f6der per la prima volta diventa deputato al Parlamento tedesco, il Bundestag. Il suo primo grande successo elettorale avviene nel 1990 quando per la SPD riconquista la Regione della Bassa Sassonia. Usa il ruolo di Presidente della Regione per diventare una delle figure di maggior rilievo a livello nazionale. Riesce a fare delle elezioni regionali del 1\u00ba marzo 1998 un plebiscito sulla sua persona per diventare il candidato Cancelliere della SPD in concorrenza a Oskar Lafontaine. Vince queste elezioni con la maggioranza assoluta e nel corso della stessa notte elettorale anche Lafontaine lo riconosce candidato Cancelliere del partito.\nIl 27 settembre 1998 vince le elezioni nazionali e pone fine al periodo governativo di Helmut Kohl durato 16 anni. \u00c8 la prima volta, nella storia della Repubblica Federale Tedesca, che un Governo viene fatto cadere con delle elezioni e non attraverso il cambio di un alleato di Governo.\nCancelliere federale.\n\u00c8 Cancelliere della Germania dal 27 ottobre 1998 al 22 novembre 2005, guidando una coalizione formata dall'SPD e da Alleanza 90/I Verdi. Il suo Governo \u00e8 stato caratterizzato dalla sua opposizione alla guerra in Iraq e da una riforma sociale (Agenda 2010) che fu contrastata da parte della sinistra dell'SPD e da parte del sindacato. In tema di politica interna ha promosso una migliore integrazione degli stranieri in Germania facilitando l'acquisizione della cittadinanza tedesca e introducendo corsi per l'integrazione.\nDurante il mandato inaugura la Bundeskanzleramtsgeb\u00e4ude, la nuova sede della Cancelleria, divenendone anche il primo a risiedervi.\nDopo il mandato di Cancelliere.\nAlcuni mesi dopo la fine del mandato politico, accetta la nomina di Gazprom a capo del consorzio Nord Stream AG, che si \u00e8 occupato della costruzione dell'omonimo gasdotto tra la costa russa nella regione di Vyborg e la costa tedesca nella regione di Greifswald, passando per il Mar Baltico. In seguito si \u00e8 occupato della costruzione del gasdotto Nord Stream 2 ed \u00e8 stato nominato presidente di Rosneft, societ\u00e0 russa operante nel settore petrolifero e del gas naturale. Dal 2006 \u00e8 testimone dell'associazione \"GesichtZeigen!\" (Metterci la faccia!) che s'impegna contro il neonazismo.\nParadise Papers.\nNel novembre 2017, un'indagine condotta dall'International Consortium of Investigative Journalism ha citato il suo nome nella lista dei politici nominati nelle accuse di \"Paradise Papers\".\nVita privata.\nSchr\u00f6der \u00e8 stato sposato cinque volte:\nDoris K\u00f6pf ha avuto una figlia da una precedente relazione con un giornalista televisivo. Viveva con la coppia. Nel luglio 2004, Schr\u00f6der e K\u00f6pf hanno adottato un bambino di San Pietroburgo. Nel 2006, hanno adottato un altro bambino di San Pietroburgo.\nQuando non \u00e8 a Berlino, Schr\u00f6der vive ad Hannover. Nel 2013, Schr\u00f6der e K\u00f6pf hanno acquistato un'altra casa a G\u00fcm\u00fc\u015fl\u00fck, in Turchia, in un progetto immobiliare sviluppato da Nicolas Berggruen. \nIl quarto matrimonio di Schr\u00f6der gli \u00e8 valso il soprannome di \"Audi Man\", un riferimento al simbolo a quattro anelli delle automobili Audi. Un altro soprannome \u00e8 \"Il Signore degli Anelli\".\nSchr\u00f6der si \u00e8 sposato per la quinta volta nel 2018. Sua moglie \u00e8 l'economista e interprete coreana Kim So-Yeon.\nIl quinto matrimonio di Schr\u00f6der gli \u00e8 valso il soprannome di \"Olympic Man\", un riferimento al simbolo dei cinque anelli dei Giochi Olimpici.\nSchr\u00f6der si identifica come membro della Chiesa evangelica in Germania, ma non sembra essere religioso. Non ha aggiunto la frase facoltativa \"So wahr mir Gott helfe\" (\"cos\u00ec aiutami Dio\") quando ha prestato giuramento come cancelliere per il suo primo mandato nel 1998.\nSchr\u00f6der \u00e8 noto per essere un collezionista d'arte. Scelse il suo amico J\u00f6rg Immendorff per dipingere il suo ritratto ufficiale per la Cancelleria tedesca. Il ritratto, che \u00e8 stato completato dagli assistenti di Immendorff, \u00e8 stato rivelato al pubblico nel gennaio 2007; l'opera massiccia ha carattere ironico, mostrando l'ex Cancelliere in severa posa eroica, nei colori della bandiera tedesca, dipinta nello stile di un'icona, circondata da scimmiette. Queste \"scimmie pittrici\" erano un tema ricorrente nel lavoro di Immendorff, che fungeva da commento ironico sulla pratica dell'artista. Il 14 giugno 2007, Schr\u00f6der ha tenuto un elogio funebre durante un servizio commemorativo per Immendorf presso l'Alte Nationalgalerie di Berlino\nOnorificenze.\ninoltre:\ne ha ricevuto le seguenti onorificenze:"}
{"id": "93766", "revid": "125717816", "url": "https://it.wikipedia.org/wiki?curid=93766", "title": "Peppino di Capri", "text": "Ha al suo attivo una vittoria al Festival della Canzone Napoletana (nel 1970, con la canzone: \"Me chiamme ammore\") e due al Festival di Sanremo (1973, \"Un grande amore e niente pi\u00f9\" e 1976, \"Non lo faccio pi\u00f9\"). I suoi pi\u00f9 grandi successi sono \"Champagne\" e \"Roberta\".\nBiografia.\nGli esordi (1953-1957).\nOriginario di una famiglia di musicisti (il nonno fu musicista nella banda di Capri e il padre Bernardo, che aveva un negozio di dischi e di strumenti musicali, nel tempo libero suonava il sax, il clarinetto, il violoncello e il contrabbasso in un'orchestra), si esibisce per la prima volta all'et\u00e0 di quattro anni nel 1943 suonando il pianoforte davanti alle truppe americane di stanza sull'isola natale durante la guerra.\nA sei anni incomincia a studiare pianoforte con una severa insegnante tedesca a Napoli, ma nel 1953 incomincia anche a esibirsi con l'amico Ettore Falconieri, che suona la batteria, nei night-club di Capri (il Number Two) e della vicina Ischia (il Rangio Fellone) con la denominazione \"Duo Caprese\". L'insegnante, venuta a sapere la cosa, decide di cacciare Peppino che comincia cos\u00ec a dedicarsi esclusivamente alla nascente musica rock d'importazione americana.\nIl 26 agosto 1956 Peppino ed Ettore riescono anche a esibirsi in televisione, nella trasmissione televisiva \"Primo applauso\", interpretando due brani: \"Cry\" e \"Tu vuo' fa' l'americano\" condotta da Enzo Tortora; vinsero e, per premio, ottennero un televisore.\nSempre con Falconieri, detto \"Beb\u00e8\", alla batteria, e altri amici (Pino Amenta al basso, Mario Cenci alla chitarra e Gabriele Varano al sax), forma nel 1958 un complesso, i \"Capri boys\", vagamente ispirato ai tipici gruppi musicali rock statunitensi di quegli ultimi anni. Il gruppo incomincia ad avere buon successo nei vari locali delle due isole del golfo di Napoli, a volte rielaborando successi d'epoca napoletani o americani e a volte componendo nuovi brani.\nIn particolare il chitarrista perugino Mario Cenci si riveler\u00e0 molto prolifico e creativo nella composizione. In quello stesso anno Peppino e Mario si iscrivono alla SIAE. Il cantante firmer\u00e0 le sue canzoni fino al 1989 con il suo nome di battesimo, in quanto iscritto alla societ\u00e0 degli autori con quest'ultimo e non con il suo futuro pseudonimo. In quello stesso anno, Cenci scrive versi e musica di \"Let me cry\".\nLa svolta, l'esordio discografico e i primi successi (1958-1959).\nIn una serata a Ischia, nell'agosto 1958, il gruppo viene notato da un dirigente della casa discografica milanese Carisch, l\u00ec in vacanza, che gli propone un contratto discografico. Il 26 settembre i cinque musicisti partono per Milano con una Fiat 1100 per incidere dieci brani proposti dalla casa discografica, quasi tutti gi\u00e0 eseguiti dal gruppo nelle loro serate nei locali e quindi di sicuro successo. Mario Cenci propone, poi, il cambio di nome al gruppo dicendo a Peppino: \"Siccome ti chiami Peppino e vieni da Capri ti chiamerai Peppino di Capri\". Il nome completo della band sar\u00e0, quindi, \"Peppino di Capri e i suoi Rockers\".\nDi certo appare netta l'ispirazione del gruppo alla produzione rock'n'roll americana di fine anni cinquanta e, seppure non venga mai dichiarato espressamente, forti in quel periodo sono i riferimenti del \"look\" di Peppino di Capri alla figura del rocker texano Buddy Holly, che in talune interpretazioni pare persino omaggiare nella tipica tecnica del canto a singhiozzo come ad esempio in \"Don't Play that song\".\nDal 26 al 30 settembre il gruppo incider\u00e0 negli studi della Carisch dieci brani, che saranno pubblicati poco per volta in cinque 45 giri. Il 20 ottobre 1958 viene pubblicato il primo Let me cry/You're divine dear, ma \u00e8 il terzo, pubblicato il 28 novembre, Nun \u00e8 peccato/Pummarola boat, che gli porta il grande successo, grazie a Nun \u00e8 peccato scritto da Ugo Calise che diventa un evergreen della canzone napoletana.\nIl 15 dicembre esce il quinto che ripeter\u00e0 il successo immediato: Malatia: fin da queste prime canzoni \u00e8 possibile evidenziare il riuscito tentativo di Peppino e dei suoi colleghi di rinnovare nel tessuto ritmico la sonorit\u00e0 della musica partenopea innestando in essa varie sonorit\u00e0: dal mambo, al cha cha cha. Il 16 dicembre esce il primo 33 giri del cantante che racchiude tutti i dieci brani pubblicati precedentemente che riscuoter\u00e0 un ottimo successo di vendite risultando uno degli album italiani pi\u00f9 venduti della stagione.\nL'anno successivo incide per contratto molto materiale spesso rielaborando successi del Festival di Sanremo o brani gi\u00e0 famosi di cantanti e gruppi stranieri. Bisogner\u00e0 tuttavia aspettare la fine dell'anno per ottenere un altro grandissimo successo: la sua incisione di \"Voce 'e notte\", classico napoletano del 1905, che scaler\u00e0 immediatamente le classifiche.\nLa consacrazione (1960-1966).\nNel 1960 si completa la consacrazione dell'artista che pubblica vari 45 giri e due album di grandissimo successo, risultando onnipresente in hit parade. Nell'anno delle Olimpiadi, Peppino di Capri e i Rockers si esibiscono anche al mitico Ballo dei Re a Napoli, nel palazzo Serra di Cassano. All'inizio dell'anno sforna uno dei suoi maggiori \"evergreen\": \"Nessuno al mondo\", versione italiana della planetaria \"No arms can ever hold you\" del 1955. Poi c'\u00e8 \"Nun giur\u00e0\" canzone di Armando Romeo gi\u00e0 autore di \"Malatia\". In estate bissa con \"Luna caprese\", revisione di un successo partenopeo di sei anni prima che d'ora in poi diventer\u00e0 unanimemente famosa come un brano del suo repertorio. Finita l'estate riprende il lavoro discografico con \"I te vurria vas\u00e0\" altra graditissima rielaborazione della canzone del 1899 e \"Per un attimo\"; queste due saranno inserite in due film.\nNel frattempo incomincia pure l'attivit\u00e0 cinematografica recitando in alcuni musicarelli accanto a Mina e altri cantanti d'epoca. Sar\u00e0 protagonista accanto a Maurizio Arena del film \"Maurizio, Peppino e le indossatrici\" (1961), dove si esibisce in \"Vicino o mare\" e \"Lassame\".\nAnche il 1961 fu un anno di ottimi successi di vendita: iniziato con la rielaborazione della popolare \"Parlami d'amore Mari\u00f9\", anche in questo caso molte di queste incisioni saranno utilizzate (spesso con la presenza filmica di Peppino e dei suoi musicisti) in film della stagione, spesso come riempitivi o per semplice moda.\nNello stesso anno sposa la modella torinese Roberta Stoppa. In autunno si esibir\u00e0 negli Stati Uniti alla celebre Carnegie Hall e intraprender\u00e0 molte tourn\u00e9e in America Latina. Nello stesso periodo Peppino e il suo complesso incominciano a distinguersi per l'abbigliamento. Le celebri giacche di lam\u00e9, da un'idea del batterista Falconieri, cominceranno ad andare a ruba e di moda proprio con il lancio effettuato dal cantante.\nA dicembre di quell'anno lancia il fenomeno del twist in Italia grazie alla sua interpretazione del brano \"Let's Twist Again\" inciso alcuni mesi prima negli Stati Uniti da Chubby Checker, la canzone finir\u00e0 dal 24 febbraio 1962 in prima posizione in classifica per varie settimane raggiungendo il milione di copie, e verr\u00e0 usata anche nel film \"Twist, lolite e vitelloni\" dove il cantante \u00e8 ancora una volta presente come attore.\nNel 1962 riscuote altri grandi successi come \"Don't play that song\" e \"St. Tropez twist\" che lo riconferma quell'estate come il re del twist. Nell'agosto dello stesso anno effettua una tourn\u00e9e in Germania dove incide anche alcuni brani in tedesco mai pubblicati in Italia. Continua anche le tourn\u00e9e in America.\nA fine anno ottiene notevole successo anche la sua versione di \"Speedy Gonzales\" (brano di Pat Boone), che arriva in prima posizione per due settimane dal 12 gennaio 1963. A quei tempi, come testimoniano i rotocalchi dell'epoca, sono celebri i suoi acquisti di automobili americane (come la celebre Ford Thunderbird cabriolet).\nNel 1963 partecipa e vince la seconda edizione del Cantagiro davanti a Little Tony, Celentano e Gino Paoli con la canzone \"Non ti credo\". Lo stesso anno scala le classifiche con \"Roberta\" dedicata a sua moglie. Nell'autunno incide \"Baby\", il suo ultimo grande successo della sua \"prima\" stagione, versione italiana della famosa \"Be my baby\" delle Ronettes, raggiungendo i vertici delle classifiche. In questo stesso periodo partecipa a varie tourn\u00e9e; in particolare ebbe modo d'esibirsi di fronte allo Sci\u00e0 di Persia Reza Pahlavi.\nNel 1964 ha inizio un suo calo. In primavera partecipa alla prima edizione di Un disco per l'estate 1964 con la canzone \"Solo due righe\", classificandosi al quarto posto. Non abbandona la tradizione napoletana rielaborando nello stesso anno \"Chiove\" e incidendo altri successi stranieri, molto spesso tradotti in italiano dal chitarrista Cenci.\nNel giugno 1965 con il suo gruppo fa da spalla alle esibizioni italiane dei Beatles, insieme con gruppi come i New Dada e Fausto Leali, e alcuni mesi dopo incide la versione italiana di \"Girl\", celebre successo dei quattro di Liverpool tratto dall'album \"Rubber Soul. N\"ello stesso anno incide una canzone in 7 differenti lingue: Melancolie, che ha un certo successo specie all'estero.\nNel 1966 incide quello che viene ricordato come uno dei primissimi brani ska italiani, forse proprio il primo, \"Operazione sole\". In autunno partecipa per la prima volta al Festival di Napoli, cantando \"Ce vo' tiempo\" e \"Lucia\". L'esibizione di \"Ce vo' tiempo\" verr\u00e0 utilizzata anche nel film \"Operazione San Gennaro\".\nNei tre anni successivi per il cantante continua il periodo non particolarmente proficuo. Partecipa per la prima volta nel 1967 al Festival di Sanremo con la canzone \"Dedicato all'amore\" che non entra in finale e non riscuote successo. Di conseguenza nello stesso anno rallenta anche la produzione discografica, incidendo infatti altri tre singoli che non entrano in hit parade.\nNel 1968 incide una delle prime canzoni del paroliere Claudio Mattone \"E sera\" (in gara a Un disco per l'estate), che non arriva in finale e non riscuote molte vendite, ma successivamente, un certo successo. Nell'estate dello stesso anno il complesso dei Rockers si scioglie per la crisi di vendite e il mancato riscontro del pubblico dal vivo. Un mese dopo il cantante caprese effettua una tourn\u00e9e negli USA reclutando gli ex \"Novelty\" di Fausto Leali. Non trovandosi per\u00f2 molto bene con il batterista e il bassista, poco dopo richiama Amenta e Falconieri. Resteranno invece nel gruppo con la denominazione cambiata in \"New Rockers\" Piero Braggi alla chitarra e Gianfranco Raffaldi alle tastiere.\nLa rinascita (1970-1973).\nLa rinascita ha inizio nel 1969 quando Peppino decide di presentare al Festival della Canzone Napoletana \"TU...\", la prima canzone scritta dal compositore Mimmo di Francia (che non pot\u00e9 firmarla, perch\u00e9 non ancora iscritto alla SIAE). IN quella occasione riscuote un buon successo (si classifica quarto, ma, di gran lunga, primo nelle vendite) tanto che il cantante viene espressamente invitato a cantarla a \"Canzonissima\".\nIl rilancio si completa nel 1970, con la vittoria al Festival di Napoli con \"Me chiamme ammore\" di Mimmo di Francia, che lo fa rientrare a pieno titolo nel grande giro.\nIn quello stesso anno decide di fondare una propria etichetta discografica, seguendo l'esempio di altri illustri colleghi, la SPLASH.\nPubblica, poi, sul finire dell'anno l'album \"Napoli ieri - Napoli oggi\" che visti i buoni risultati di vendita convince di Capri a pubblicare un secondo album con la stessa copertina di velluto ma di colore diverso (il primo rosso, il secondo verde) e altri due seguiti nel 1973 e nel 1975. Questi dischi che rielaborano in chiave quasi rock brani classici della canzone partenopea accostati a nuove composizioni suscitano ancora oggi interesse da parte del pubblico.\nNel 1971 partecipa al Festival di Sanremo con il brano di Pino Donaggio \"L'ultimo romantico\" che passa inosservato; successivamente pubblica \"Musica\", \"Frennesia\" (che avrebbe dovuto partecipare alla non avvenuta edizione del Festival di Napoli di quell'anno) e \"Amare di meno\", sigla della trasmissione televisiva Rischiatutto condotta da Mike Bongiorno.\nL'anno successivo \u00e8 la volta di altri due LP: \"Hits Vol.I\" e \"Hits Vol.II\" che accostano successi attuali a moderne reincisioni di brani del periodo Carisch.\nAltri successi del 1972 sono \"Una catena d'oro\" presentata a Un disco per l'estate (primo brano di Depsa), e \"Magari (Depsa/ Di Francia)\" presentata a Canzonissima, che riscuote ottimo successo nei voti del pubblico, ma viene poi eliminata grazie al massiccio arrivo delle cartoline in favore di Gianni Morandi e Nicola di Bari (all'epoca molto popolare).\nIl trionfo l'ottiene l'anno successivo, con \"Un grande amore e niente pi\u00f9\", su testo di Franco Califano, che vince il Festival di Sanremo 1973 e, soprattutto, \"Champagne\", composta da Mimmo di Francia su versi di Iodice e Depsa, che diventa, da quel momento, la sua canzone simbolo e un grande successo internazionale.\nSempre nel 1973 partecipa alla , con \"Scusa (Depsa/Di Francia)\".\nVince nuovamente il Festival di Sanremo nel 1976 con \"Non lo faccio pi\u00f9\". Sul finire dello stesso anno pubblica un album che rielabora nuovamente i successi anni sessanta: \"...e comincio cos\u00ec\" con un solo inedito \"Trovarsi e perdersi\".\nNel 1977 ottiene un buon successo con \"Incredibile voglia di te\" (Depsa-Iodice / Di Francia). Nel 1978 dall'album \"Verdemela\" vengono tratti due successi: \"Fiore di carta\", versione italiana di \"How deep is your love\" dei Bee Gees, e \"Auguri\" (Depsa-Iodice / Di Francia). L'anno successivo viene pubblicato anche il disco \"Viaggi\".\nGli anni successivi (1980-oggi).\nNei decenni successivi continua la carriera musicale, ottenendo altri successi come \"E mo' e mo\" e \"Il sognatore\". Nel 1982 pubblica un disco, \"Juke-Box\", dove reinterpreta classici degli anni sessanta in chiave moderna. L'esecuzione dei cori nell'album \u00e8 affidata alla pop-band napoletana de Il Giardino dei Semplici.\nPeppino di Capri \u00e8 noto anche all'estero: fra l'altro, ha rappresentato l'Italia all'Eurovision Song Contest casalingo del 1991 con \"Comm'\u00e8 ddoce 'o mare\", finendo settimo. Ha inoltre partecipato, ma in ruoli perlopi\u00f9 minori, a vari film; uno degli ultimi, in ordine cronologico, \u00e8 \"Terra bruciata\" (1999), dove interpreta \"Champagne\" seduto al piano.\nNel 1997 di Capri pubblica il suo primo (e unico) singolo su CD. Contiene tre canzoni: \"(Incredibile) Voglia di te, Mambo e Ammore scumbinato\". Di \"Mambo\" realizza anche un video molto curato, per la regia di Fulvio Iannucci.\nIl 26 maggio del 2005 viene insignito dal presidente della Repubblica Carlo Azeglio Ciampi dell'onorificenza di Commendatore Ordine al merito della Repubblica Italiana.\nNel 2008 ha festeggiato i cinquant'anni di carriera musicale e il 20 ottobre, nel periodo in cui cadeva l'anniversario della pubblicazione del suo 45 giri di esordio, ha tenuto un concerto al \"Teatro Alfieri\" di Torino (la citt\u00e0 a cui, in quegli anni, era particolarmente legato per via della moglie Roberta), ottenendo il tutto esaurito e un grande successo. A dicembre del 2008 ha pubblicato (in collaborazione con la Rai) il doppio DVD \"50\u00ba\", con un disco con il concerto dal vivo registrato a Roma (tratto dall'ultima tourn\u00e9e) e un altro disco con una selezione di apparizioni televisive a partire dal 1960. Detiene insieme con Milva, Toto Cutugno e Al Bano il record di partecipazioni al Festival di Sanremo, ben 15. Nel 2006 ha scritto la colonna sonora della fiction Rai \"Capri\" in collaborazione con il figlio Edoardo.\nNel maggio del 2013 lancia il nuovo brano per l'estate, in lingua napoletana, dal titolo \"'A voglia 'e cant\u00e0\". A dicembre del 2013, in occasione del quarantesimo anniversario del suo successo \"Champagne\" ne lancia una nuova versione accompagnata da un videoclip a cartone animato, sceneggiato dallo stesso Peppino di Capri con Mimmo di Francia. Fulvio Iannucci ne ha curato la regia. Il cartoon \u00e8 stato realizzato dalla casa di produzione di Nicola Barile Tilapia Animation e presentato in anteprima al Capri Hollywood Festival. Nel 2015 Gu\u00e9 Pequeno lancia un nuovo brano con titolo \"Fiumi di Champagne\" (versione rap di \"Champagne\"), cui partecipa anche Peppino di Capri. Il video musicale \u00e8 uscito il 18 novembre 2015, tratto dal film \"Natale col boss\" pellicola alla quale il cantante partecipa interpretando il ruolo di un boss malavitoso che, grazie a un'operazione di rifacimento facciale, si sostituisce al vero di Capri.\nUna puntata speciale di Techetechete' \u00e8 andata in onda su Raiuno il 25 luglio 2019 per gli 80 anni dell'artista dal titolo \"Gli 80 anni di Peppino di Capri\" che ha ripercorso i 60 anni di carriera attraverso le tante apparizioni alla Rai con successi, interviste, rari filmati, cammei (Comizi d'amore di Pier Paolo Pasolini nel 1964; Un posto al sole, 1997), parodie (Alighiero Noschese in Doppia coppia, 1970). Vari spezzoni sono stati estrapolati da Appuntamento con Peppino di Capri (1965), a cura di Leo Chiosso, presentato da Lilli Lembo; Di Capri intervistato da Antonello Aglioti per Magazine sul 2 (2007), da Claudio Altarocca per Foto Finish (1981), da Maria Concetta Mattei per TG2 Dossier Storie (2005), da Bruno Vespa per Porta a porta (2018).\nNel novembre del 2019 di Capri ha pubblicato il suo ultimo CD \"Mr. Peppino di Capri\" in cui spiccano Vorrei rivivere (canzone d'apertura) e You, (canzone di chiusura).\nVita privata.\nNel 1959 conobbe a Ischia la diciottenne torinese Roberta Stoppa, modella principiante con la quale convisse sin da subito. I due si sposarono nel 1961. Sul finire degli anni sessanta i due tuttavia affrontarono un periodo di forte crisi coniugale, che culmin\u00f2 nel 1970 proprio con la nascita del loro primo figlio Igor e con l'inizio di una nuova relazione da parte di Peppino con una giovane studentessa napoletana di biologia, Giuliana Gagliardi.\nQuando alcuni anni dopo Peppino e Roberta divorziarono, il cantante instaur\u00f2 stabilmente la sua storia con Giuliana. I due si sposarono nel 1978 e poco dopo ebbero i due figli Edoardo (1981) e Dario (1986). Giuliana Gagliardi \u00e8 morta il 4 luglio 2019 all'et\u00e0 di 68 anni a causa di un male inguaribile.\nTelevisione.\nPeppino di Capri nel 1961 ha partecipato con il suo complesso alla rubrica pubblicitaria televisiva \"Carosello\", pubblicizzando il Burro Optimus, il Latte Stelag e lo Stelat per la Polenghi Lombardo."}
{"id": "93767", "revid": "124123", "url": "https://it.wikipedia.org/wiki?curid=93767", "title": "Sesto Giulio Frontino", "text": "Biografia.\nNacque verso il 40 nella Gallia Narbonense. Il suo \"cursus honorum\" \u00e8 caratteristico di un esponente preminente dell'oligarchia senatoria, e ci\u00f2 confermerebbe una sua parentela con il cavaliere Aulo Giulio Frontino, il quale spos\u00f2 Cornelia Africana, l'unica figlia di Publio Cornelio Scipione.\n\u00c8 certo che fu \"praetor urbanus\" nel 70 e console \"suffectus\" nel 73; fu inviato in Britannia come governatore negli anni 74-78, e in tali vesti sottomise Siluri e Ordovici, popolazioni celtiche che risiedevano nei territori dell'attuale Galles, fondando la fortezza legionaria di \"Deva Victrix\".\nDivenne \"curator aquarum\" (sovrintendente agli acquedotti di Roma) nel 97, sotto l'imperatore Nerva. Fu ancora console \"suffectus\" nel 98 e \"ordinarius\" nel 100.\nMor\u00ec tra il 103 e il 104, durante il principato di Traiano, dato che in quegli anni Plinio il Giovane gli succedette alla morte nella carica di augure; lo stesso autore defin\u00ec Frontino \u00abuomo preclaro\u00bb, e rifer\u00ec che aveva desiderato che non gli fosse dedicato in morte alcun monumento, quale \u00abinutile spesa, poich\u00e9 soltanto ai nostri meriti \u00e8 affidata la nostra memoria\u00bb.\nOpere.\nGli \"Strategemata\" sono commentari di una sua opera perduta, il \"De re militari\", e consistono in quattro libri di stratagemmi militari:\nIl \"De aquaeductu urbis Romae\" \u00e8 un trattato sugli acquedotti ed \u00e8 l'opera pi\u00f9 importante di Frontino, una buona e concreta trattazione, svolta in due libri, dei problemi di approvvigionamento idrico a Roma. Frontino era stato curatore delle acque, cio\u00e8 il responsabile degli acquedotti e dei servizi connessi, e il trattato riflette la seriet\u00e0 e lo scrupolo del suo impegno. L'opera contiene notizie storiche, tecniche, amministrativo-legislative e topografiche sui nove acquedotti esistenti all'epoca, visti come elemento di grandezza dell'Impero Romano e paragonati, per la loro magnificenza, alle piramidi o alle opere architettoniche greche.\nL'opera si \u00e8 conservata nel codice \"Cassinensis\" 361 di mano di Pietro Diacono (XII secolo), ritrovato nell'Abbazia di Montecassino da Poggio Bracciolini nel 1429.\nRestano solo estratti di un suo trattato di agrimensura (la disciplina che ha per oggetto la rilevazione, la rappresentazione cartografica e la determinazione della superficie agraria di un terreno, chiamata a Roma \"gromatica\", da \"groma\", lo strumento usato per le misurazioni del terreno), scritto durante il principato di Domiziano (81-96), in un periodo in cui Frontino abbandon\u00f2 momentaneamente la carriera politica per dedicarsi principalmente all'attivit\u00e0 letteraria.\nFrontino \u00e8 pochissimo studiato nelle scuole e nelle Universit\u00e0 sia italiane che straniere a causa del suo linguaggio semplice, della compilazione non sempre precisa e per lo stile fin troppo generico. Tuttavia, la sua opera (scritta per fini pratici e, forse, personali) \u00e8 importante perch\u00e9 ha dato agli storici ottime indicazioni per quanto concerne i lavori legati alle opere idriche che si realizzavano nell'Impero Romano.\nCollegamenti esterni.\nOpere minori:"}
{"id": "93771", "revid": "640469", "url": "https://it.wikipedia.org/wiki?curid=93771", "title": "Gilda (cantante)", "text": "Non \u00e8 da confondersi con la quasi sua contemporanea cantante molisana Gilda Giuliani.\nBiografia.\nAppena quattordicenne, si esibiva gi\u00e0 nella zona del Vercellese (essendo il suo paese natale all'epoca in tale provincia, oggi sotto Biella), tanto da spingere alcuni suoi concittadini, suoi sostenitori, a scrivere a \"Specchio dei tempi\", rubrica di incontro con i lettori della cronaca cittadina della \"Stampa\" di Torino, per farle avere un'occasione di farsi conoscere fuori dall'ambito locale. Esordita con lo pseudonimo \"Gilda\", di voce brillante, i testi delle sue canzoni erano spesso improntati sul tema dell'emigrazione interna dall'Italia meridionale, fenomeno caratteristico di quegli anni.\nSul finire degli anni sessanta, riusc\u00ec gradualmente ad ottenere popolarit\u00e0 fino a Milano, dove fu notata dai collaboratori della casa discografica appena fondata da Mina, che le fece incidere, nel 1969, il 45 giri \"Nu ferru de calzetta\", edito dalla Sun (suddidiaria della PDU).\nNei primi anni settanta poi, incise per la City discografica, continuando inoltre a esibirsi nelle piazze e nei teatri in Italia, Svizzera, Belgio e Germania e iniziando ad intraprendere gli studi di medicina a Universit\u00e0 di Torino.\nAutrice delle proprie canzoni, nel 1974 invi\u00f2 una sua composizione, \"Ragazza del sud\", alla commissione selezionatrice del 24\u00ba Festival di Sanremo, ma con esito negativo.\nUn anno pi\u00f9 tardi, sottopose alla commissione del 25\u00ba festival lo stesso brano, il quale non solo fu ammesso ma giunse persino alla vittoria finale.\nNel 1976 pubblic\u00f2 il suo primo album, Bolle di sapone dal titolo della canzone d'apertura del 33 giri, contenente dieci brani, presentato in un apposito speciale televisivo nell'inverno di quell'anno.\nUscito oltre un anno dopo la vittoria sanremese, l'album non incluse \"Ragazza del sud\". Il genere questa volta fu vagamente folk/romagnolo, con incursioni nel gospel, specialmente nel brano \"Uomo\"; registrato alla Regson di Milano, fu arrangiato da Mario Mellier, con la partecipazione di Bruno De Filippi all'armonica e Sergio Almangano al violino. Fu quindi pubblicato con copertina a busta chiusa opaca, con un disegno all'aerografo di bolle di sapone sul fronte; nella busta interna erano contenuti nove testi mentre il decimo, quello del brano che d\u00e0 il titolo al disco, era riportato sul retro copertina insieme a una dedica autografa dell'artista. Datato settembre 1976, con distribuzione Phonogram, tutti i testi e le musiche furono della stessa Gilda.\nGilda incise in seguito altri brani, partecipando ad alcuni eventi musicali,particolare riscontro ebbe il 45 giri \"Canto di una notte sull'Aspromonte\".. Preferendo la famiglia alla carriera artistica, si dedic\u00f2 alla gestione di un albergo a Torino, citt\u00e0 in cui vive dagli anni novanta, ed esibendosi saltuariamente per tutto il periodo successivo. Ha partecipato nel 2010 alla trasmissione \"I migliori anni\".e nel \u00aa \"Le amiche del sabato\".\nNel 2013, con altri artisti, contribu\u00ec alla realizzazione di un album, \"Omaggio a Umberto Bindi\", realizzato e distribuito da \"La voce delle donne Asscult\", riproponendo il brano \"Arrivederci\".\nNel 2017 esegu\u00ec un concerto pubblico nel suo paese natale, Masserano. Continua ad esibirsi in Italia e all'estero proponendo, oltre ai suoi brani, canzoni celebri degli anni '60/'70."}
{"id": "93772", "revid": "125820286", "url": "https://it.wikipedia.org/wiki?curid=93772", "title": "Homo Sapiens (gruppo musicale)", "text": "Homo Sapiens \u00e8 un gruppo musicale italiano attivo principalmente negli anni settanta.\nStoria del gruppo.\nLa band, per molti anni tutta al maschile, si forma nel 1966. Originariamente, ai tempi delle loro prime uscite pubbliche, dove riscuotono sempre un certo successo, il nome del gruppo \u00e8 i Tarli. Nel 1971, cambiano il loro nome in \"Homo Sapiens\". Il chitarrista \u00e8 Rodolfo Maltese, successivamente membro del Banco del Mutuo Soccorso. In quel periodo collaborano spesso con Herbert Pagani. Nel 1972, la formazione si stabilizza con l'entrata di Maurizio Nuti.\nNel 1974 partecipano a Un disco per l'estate con \"Oh Mary Lou\", e alla stessa manifestazione tornano decisamente con maggior successo nell'edizione successiva con \"Tornerai torner\u00f2\", semifinalista nelle serate di Saint Vincent.\nNel 1977 partecipano al Festival di Sanremo con la canzone \"Bella da morire\": proprio con questo brano passeranno alla storia vincendo quel Festival. In questa edizione, gli Homo Sapiens avevano in pratica sostituito Mal, che avrebbe dovuto esibirsi con lo stesso brano; ci\u00f2 non accadde a causa della canzone \"Furia\" che lo coinvolse in una serie di impegni professionali.\nTra i loro altri successi del periodo ricordiamo inoltre \"Pecos Bill\" e \"Un'estate fa\".\nSciolti nel 1982 in seguito alla crisi della discografia italiana, si sono rimessi insieme nel 1990 senza Robustiano \"Roby\" Pellegrini sostituito da due tastieristi (tra cui Corrado Lentinello) che hanno suonato fino al 2000 con il gruppo. In ogni caso, anche negli anni ottanta pubblicano saltuariamente dei brani inediti in qualit\u00e0 di progetto puramente discografico.\nNel 2000 entra nella formazione per la prima volta una donna, Simona Cerrai, come cantante vocalist: vi rimarr\u00e0 per due anni. Sempre a partire dal 2000 nelle esibizioni live \u00e8 proposta la formula \"30 anni in una sera\" in cui il complesso ripercorre gli ultimi trent'anni di musica italiana e straniera, oltre naturalmente ai propri successi.\nNel 2005 dovevano partecipare al Festival di Sanremo nella categoria \"Classic\", ma all'ultimo momento non vennero ammessi; quella canzone esclusa viene attualmente proposta dagli Homo Sapiens nelle serate dal vivo.\nNel 2006 il complesso, tuttora molto attivo nel circuito dei concerti live, ha creato il \"Music-Park\" a Bientina (PI) in Toscana, autentico parco della musica.\nIl 6 febbraio 2009 hanno partecipato in gara a \"Ciak... si canta!\", programma musicale di Raiuno, in cui hanno proposto un video, creato per l'occasione, della loro celebre canzone \"Bella da morire\".\nNel 2012 \u00e8 uscito il loro nuovo singolo: \"Incancellabile\" (Nuti/Masi).\nNel 2017 gli Homo Sapiens festeggiano i 40 dalla Vittoria del Festival di Sanremo con la canzone \"Bella da morire\" e le Edizioni Musicali Regno Unito pubblicano un Cd contenente tutti i loro pi\u00f9 grandi successi. Etichetta Pinky Records e produzione di Edoardo Rinaldi, Cristina Donasoldi e Regno Unito Edizioni musicali Altopascio (Lucca).\nIl 4 maggio 2018, grazie ad una produzione di Marco Colavecchio, supportata da Pasquale Mammaro esce una nuova versione di \u201cBella da morire\u201d, cantata da Alex Baris, insieme agli Homo Sapiens. Il brano, che si configura come un possibile tormentone estivo, \u00e8 stato registrato tra Pisa nel \u201cCantuccio studio\u201d e Cassino nello studio di Colavecchio."}
{"id": "93774", "revid": "767487", "url": "https://it.wikipedia.org/wiki?curid=93774", "title": "Crossover (elettronica)", "text": "Il crossover \u00e8 un componente dei diffusori acustici che assolve al compito di ripartire le frequenze che compongono il suono da riprodurre, in modo da ottimizzare la resa e al contempo proteggere gli altoparlanti.\nFunzione.\nNella riproduzione musicale, la gamma di frequenze da diffondere \u00e8 particolarmente critica per diversi aspetti.\nInnanzitutto, a seconda del tipo di diffusore utilizzato, \u00e8 frequente il caso di intermodulazione delle frequenze gravi a scapito di quelle acute: la membrana di un altoparlante che riproduce il suono di un violino dovr\u00e0 vibrare ad una frequenza elevata, ma se contemporaneamente si aggiunge un contrabbasso ad un livello molto alto, le oscillazioni di breve lunghezza d'onda, necessarie per riprodurre il suono del violino, verranno sovrapposte ad altre di lunghezza maggiore, dando cos\u00ec origine ad una distorsione di fase.\nInoltre, la ripartizione della potenza nei diffusori elettroacustici non \u00e8 affatto lineare: la potenza necessaria a riprodurre dignitosamente le frequenze gravi ad alto volume, con conseguente spostamento di grandi volumi d'aria, potrebbe distruggere gli altoparlanti a membrana pi\u00f9 piccola, destinati alla riproduzione di frequenze elevate e con necessit\u00e0 di muoversi in un volume d'aria estremamente pi\u00f9 ridotto.\nA questo scopo sono stati ideati i filtri crossover, la cui funzione \u00e8 quella di suddividere lo spettro sonoro da riprodurre in pi\u00f9 porzioni, da destinare a pi\u00f9 altoparlanti separatamente, ciascuno con la propria predisposizione meccanica.\nTipologia.\nUn semplice filtro crossover \"a due vie\", per esempio, potr\u00e0 avere la frequenza di incrocio a 2 kHz, il canale delle basse frequenze con un filtro passa-basso ad un polo (6 dB / ottava) ed il canale delle frequenze acute a due poli (12\u00a0dB / ottava).\nLa diversa pendenza dei due filtri \u00e8 dettata da ulteriori fattori: l'altoparlante per le frequenze basse, ad esempio, dovr\u00e0 avere la possibilit\u00e0 di \"sconfinare\" nella regione di competenza dell'altoparlante per le frequenze acute, per evitare distorsioni di fase udibili in prossimit\u00e0 della frequenza di taglio del filtro (maggiore \u00e8 la pendenza del filtro, maggiore la rotazione di fase); d'altro canto, l'altoparlante per gli acuti dovr\u00e0 essere interessato da una potenza molto bassa per evitare di essere danneggiato dalle basse frequenze, per cui il filtro passa-alto che lo pilota dovr\u00e0 essere molto selettivo verso le basse frequenze, per proteggerlo.\nI filtri crossover esistono in due forme.\nInfine, se la configurazione a crossover attivo \u00e8 impiegata in un diffusore attivo biamplificato (ovvero contenente al proprio interno anche tutta l'elettronica di amplificazione e il crossover elettronico), gli altoparlanti dei singoli canali sono connessi direttamente alle uscite dell'amplificatore evitando lunghi cavi di collegamento che influenzano negativamente il damping (smorzamento) soprattutto per ci\u00f2 che riguarda il woofer; se infatti il woofer \u00e8 connesso al relativo amplificatore di potenza con cavi lunghi e/o di sezione troppo piccola, lo smorzamento (damping) ovvero la possibilit\u00e0 da parte dell'amplificatore di \"fermare\" il woofer peggiora notevolmente, dando origine a risposte in gamma bassa di tipo \"gommoso\", Una connessione corta e di sezione adeguata migliora quindi il fattore di smorzamento la risposta ai transienti. Per meglio capire l'importanza di tale parametro, si pu\u00f2 pensare al traino di un veicolo effettuato con una barra rigida (alto fattore di damping) oppure con una semplice corda (basso fattore di damping) . Nel caso della barra rigida il veicolo trainante (amplificatore) sar\u00e0 in grado di \"controllare\" ragionevolmente il movimento del veicolo trainato (woofer) sia in accelerazione che in frenata."}
{"id": "93777", "revid": "125653294", "url": "https://it.wikipedia.org/wiki?curid=93777", "title": "John Polidori", "text": "Biografia.\nFiglio maggiore di Gaetano Polidori, un letterato italiano originario di Bientina, in provincia di Pisa (segretario personale di Vittorio Alfieri), e di Anna Maria Pierce, una istitutrice britannica, aveva tre fratelli e quattro sorelle.\nPolidori era uno dei primi della sua classe all'Ampleforth College dopo aver iniziato gli studi nel 1804 presso i frati di Ampleforth. Nel 1810 si trasfer\u00ec all'Universit\u00e0 di Edimburgo dove scrisse una tesi sul sonnambulismo, laureandosi in Medicina nel 1815 alla precoce et\u00e0 di diciannove anni. Nel 1816 entr\u00f2 al servizio di Lord Byron come suo medico personale e lo accompagn\u00f2 nei suoi viaggi attraverso l'Europa.\nA Villa Diodati, la casa che Byron affitt\u00f2 presso il lago di Ginevra in Svizzera, i due incontrarono Mary Wollstonecraft Godwin, il futuro marito di Mary, Percy Bysshe Shelley, e la sorellastra di Mary (nonch\u00e9 amante di Byron) Claire Clairmont. Fu proprio in quella casa che, in una serata di giugno, lessero ad alta voce alcuni brani dall'antologia di racconti tedeschi dell'orrore \"Fantasmagoriana\". A causa di una tempesta i cinque scrittori furono costretti a rimanere in casa, cos\u00ec Byron sugger\u00ec di scrivere ciascuno una storia di fantasmi, per passare il tempo sino alla sera successiva: nacquero cos\u00ec \"Frankenstein\", scritto dalla Shelley, e qualche anno dopo \"Il vampiro\" di Polidori, quest'ultimo ricalcato sulla figura dello stesso Byron.\nEvitando il personaggio crudele e sanguinario delle tradizioni popolari, Polidori modell\u00f2 il proprio vampiro sul modello byroniano dell'eroe tenebroso e maledetto, e lo chiam\u00f2 \"Lord Ruthven\" come omaggio all'amico poeta (il nome, infatti, era originariamente usato nel romanzo \"Glenarvon\" di Lady Caroline Lamb per un personaggio che era chiaramente l'alter ego di Byron stesso). Lord Ruthven non fu solo il primo vampiro della letteratura inglese, ma anche il primo vampiro del tipo pi\u00f9 in voga nel mondo contemporaneo: aristocratico, inserito nell'alta societ\u00e0 e dotato di un perverso fascino nero. Il racconto venne pubblicato nel 1819 sul \"New Monthly Magazine\" erroneamente a nome dello stesso Byron, che successivamente pubblic\u00f2 anche il frammento da cui Polidori aveva tratto ispirazione, senza riuscire a far giustamente attribuire all'amico il racconto compiuto.\nCessato il suo lavoro con Byron, Polidori torn\u00f2 in Inghilterra e nel 1820 scrisse al priore di Ampleforth con l'intenzione di intraprendere la carriera ecclesiastica, ma il prelato gli rispose con sdegno rifiutandolo a causa della sua scandalosa attivit\u00e0 letteraria. Nel 1821, dopo aver scritto l'ambizioso poema religioso \"The Fall of the Angels\", Polidori cadde in depressione e mor\u00ec, in circostanze misteriose, probabilmente suicida.\nI diari di Polidori, contenenti numerosi aneddoti tratti dai suoi viaggi con Byron, vennero pubblicati collettivamente con il titolo \"The Diary of John Polidori\" a cura del nipote William Michael Rossetti, che nel 1911 si appoggi\u00f2 all'editore Elkin Mathews di Londra. Una ristampa di questo libro, con il titolo \"The diary of Dr. John William Polidori, 1816, relating to Byron, Shelley, etc\" venne ripubblicato dalle Folcroft Library Editions nel 1975 e successivamente nel 1978 per le Norwood Editions.\nFamiglia.\nLa sorella di Polidori, Frances, spos\u00f2 Gabriele Rossetti, e con lui ebbe quattro figli:\nAdattamenti cinematografici.\nQuattro film hanno narrato la genesi delle storie di \"Frankenstein\" e de \"Il vampiro\": \"Gothic\" di Ken Russell (1986), \"L'estate stregata\" di Ivan Passer (1988), \"Remando nel vento\" di Gonzalo Su\u00e1rez (1988) e \"Mary Shelley - Un amore immortale\", film del 2017 diretto da Haifaa Al-Mansour. \nDoctorWho S12xEp08 \"The Haunting of Villa Diodati\" (2020)."}
{"id": "93779", "revid": "767487", "url": "https://it.wikipedia.org/wiki?curid=93779", "title": "Mino Vergnaghi", "text": "Biografia.\nInizia a cantare giovanissimo in vari complessi tra cui i New Blues (che incisero alcuni 45 giri per la Arlecchino), fino a raggiungere una certa notoriet\u00e0 con i gruppi Il segno dello zodiaco e Bora Bora. Prodotto da Iva Zanicchi, dopo aver cominciato a farsi conoscere come solista con il brano \"Parigi addio\", viene ammesso al Festival di Sanremo 1979, che vince con il brano \"Amare\".\nMa poco dopo la sua casa discografica (la Ri-Fi) chiude, Vergnaghi abbandona la carriera da interprete e si trasferisce in Inghilterra.\nNel 1997 \u00e8 stato ospite della quarta puntata della trasmissione televisiva \"Anima mia\", (condotta su Rai 2 da Fabio Fazio e Claudio Baglioni), in cui ha ricordato la sua vittoria a Sanremo.\nSuccessivamente ha lavorato come corista ed ha contribuito a molti album di artisti famosi.\nLa collaborazione con Zucchero.\nNel 1989 scrive con Zucchero Fornaciari e Matteo Saggese la musica di \"Diamante\" pezzo di successo dello stesso Zucchero contenuto nell'album \"Oro, incenso e birra\". Dal 1992 in poi torna a collaborare con Zucchero, partecipando come corista nei tour e scrivendo il testo della versione inglese di \"Va pensiero\".\nNel 2001 firma assieme a Matteo Saggese la musica di \"Di sole e d'azzurro\", testo di Zucchero, cantata da Giorgia, 2\u00ba classificato al \"Festival di Sanremo 2001. Nel 2002 scrive con Saggese la musica di \"Succhiando l'uva\", testo di Zucchero, interpretata da Mina. Nel 2004 \u00e8 corista nel prestigioso concerto tenuto da Zucchero alla Royal Albert Hall di Londra per la presentazione dell'album di duetti \"Zu &amp; Co.\"\nNel 2008 torna a scrivere per Giorgia questa volta il testo di \"Via col vento\" contenuto nella raccolta \"Spirito libero - Viaggi di voce 1992-2008\"."}
{"id": "93780", "revid": "1305772", "url": "https://it.wikipedia.org/wiki?curid=93780", "title": "Austin (disambigua)", "text": "Geografia.\n Canada\n Stati Uniti d'America"}
{"id": "93782", "revid": "1573940", "url": "https://it.wikipedia.org/wiki?curid=93782", "title": "Chiesa di Santa Maria Maggiore (Gazzo Veronese)", "text": "La chiesa di Santa Maria Maggiore sorge sul fiume Tartaro ed \u00e8 la chiesa parrocchiale di Gazzo Veronese.\nStoria e descrizione.\nLe prime notizie risalgono al IX secolo. Una lapide all'esterno della chiesa ricorda la consacrazione da parte dall'abate Audilberto il 20 agosto 846. Il devastante terremoto del 1117 distrusse la prima chiesa, che venne ricostruita con stile romanico. Nel 1938-1940 fu restaurata e vennero trovati i mosaici del IX secolo, attualmente visibili in alcuni punti, sottostanti l'attuale pavimento. Vennero trovate vestigia dell'VIII secolo precedenti alla consacrazione.\nDi quel periodo fu ritrovato all'esterno della chiesa originale il \"cantaro\", un contenitore dove veniva raccolta l'acqua per il rito della \"purificazione\" che fu in uso fino all'anno 1000. Si trov\u00f2 anche parte del sistema di raccolta dell'acqua piovana per il cantaro, compresi tre dadi cavi dove appare una scritta legata al rito prima citato: \n\u00abEcco, sollevate quello che vedete: scendendo pulisce. Con un intervento vuoto come una canna sostiene una colonna il peso...versa in essa l'acqua dello stillicidio. La chiesa purifica tutto\u00bb.\nNell'importante ristrutturazione nel XV secolo furono ricostruite le mura, si eresse il campanile e vennero aggiunti pinnacoli sulla chiesa.\nNell'abside maggiore sono dipinti santi con vesti rosse, in quella settentrionale vi sono altre pitture. \u00c8 presente una crocifissione lignea.\nAll'esterno, nel giardino, vi sono frammenti di cippi funerari di et\u00e0 romana. Epigrafi e frammenti di sarcofago sono sulle pareti della chiesa e della canonica. Nel XVI secolo fu eseguita la tomba dei Giusti, l'acquasantiera e la balaustra in marmo greco che delimita la cappella a nord.\nA poche decine di metri della chiesa si trova il Museo Archeologico all'interno della villa \"Parolin Poggiani\"."}
{"id": "93784", "revid": "1226", "url": "https://it.wikipedia.org/wiki?curid=93784", "title": "Schola Cantorum", "text": ""}
{"id": "93785", "revid": "124042638", "url": "https://it.wikipedia.org/wiki?curid=93785", "title": "Tiziana Rivale", "text": "Biografia.\nNata a Formia (Latina), inizia a cantare a 11 anni, prediligendo artisti come Ella Fitzgerald, Frank Sinatra, Aretha Franklin, il blues e la musica nera in genere. Concorre per alcune gare canore vincendole e comincia la sua gavetta con la rock-band \"Rockollection\", girando le discoteche del Nord Italia ed Europa. Inoltre \u00e8 impegnata in un tour comico-musicale di Gino Bramieri per tre stagioni estive consecutive. Nel 1981, con il nome Tiziana Ciao, pubblica il suo primo 45 giri \"Addio Beatles / Meglio Charlot\" scritto e prodotto da Riccardo Zara leader del gruppo I Cavalieri del Re.\nLasciato il gruppo, nel 1983 partecipa al Festival di Sanremo, vincendolo con la canzone \"Sar\u00e0 quel che sar\u00e0\", pubblicata dalla multinazionale WEA (con cui incide anche l'omonimo album \"Tiziana Rivale\" nel 1984). Da allora, diverse sono le partecipazioni televisive e i concerti in Italia e all'estero, toccando paesi come Russia, Germania, Svizzera, Ungheria, Spagna, Turchia, Romania, Belgio, Canada, Australia e U.S.A. Si esibisce anche con la Filarmonica di Praga. Nel 1986 esce l'album \"Contatto\".\nDa segnalare anche la sua partecipazione al World Popular Song Festival Yamaha di Tokyo.\nTra i vari programmi televisivi in cui la cantante \u00e8 stata ospite fissa, si annoverano anche le nove puntate di \"Bella d'estate\", con Walter Chiari.\nDal 1988 al 1992 Tiziana Rivale ha vissuto a Los Angeles, alternando le sue performance ad incisioni di colonne sonore e doppiaggio per film di produzione americana. Tra le altre cose incide la canzone \"My sophisticated love\" colonna sonora della serie Quando arriva il giudice di Giulio Questi e \"Don't try to stop tomorrow\" colonna sonora del film Wilding (noto anche col titolo \"Wilding: The Children of Violence\") di Eric Louzil. Negli USA incide anche il concept album rock \"Destiny\", sponsorizzato dalla Pepsi Cola nel 1988.\n\u00c8 del 1995 il singolo \"\u00c8 finita qui\". Nel 1996 esce un altro album, \"Con tutto l'amore che c'\u00e8\", in cui oltre a canzoni inedite ci sono molte cover, tra cui \"Ancora tu\" di Lucio Battisti e \"Diamante\" di Zucchero Fornaciari. Nel 1997 esce la raccolta \"Il meglio di Tiziana Rivale\".\nNel 1998 esce l'album \"Angelo biondo\", in cui l'artista si misura con alcuni classici italiani e internazionali.\nIn questi anni, dal 1997 al 2003, ha fatto parte del cast di programmi televisivi come \"Ci vediamo in TV\", \"Alle 2 su Raiuno\" e \"Paolo Limiti Show\", ideate e condotte proprio da Paolo Limiti. Partecipa anche a un paio di edizioni di \"Domenica In\", al fianco di Fabrizio Frizzi e dello stesso Limiti.\nDa gennaio 2005 a giugno 2006, Tiziana Rivale \u00e8 stata ospite fissa di due programmi notturni (\"Eros\" e \"Storie d'amore\"), ideati da Gabriele La Porta, direttore di Rai Notte; sempre dal 2006 \u00e8 in tour con la rock band \"Rewind\". Nel 2008 Tiziana Rivale \u00e8 ospite fissa nel programma \"MilleVoci\" di Gianni Turco, dove torner\u00e0 quasi tutti gli anni e sulla TV musicale di SKY \"Music Life TV\" di Maximo De Marco e diventa il volto ufficiale della gay tv italiana \"Canal G\".\nDal 2008 Tiziana Rivale ritorna in sala d'incisione con uno stile musicale nuovo, spostandosi dal classico pop che l'aveva contraddistinta fino ad allora, verso uno stile pi\u00f9 marcatamente dance, che si rif\u00e0 nello specifico alle sonorit\u00e0 della Italo disco anni '80. Per l'etichetta indipendente Flashback Records escono quindi su vinile i due singoli in inglese \"Ash\" e \"Flame\".\nNel 2009 altri due singoli, \"Telephone\" e \"Daily Dream\", vengono pubblicati su vinile dalla Flashback Records. Inoltre, per l'etichetta Interbeat esce un nuovo album contenente dodici inediti intitolato \"Mystic Rain\". Anche questi brani sono cantati interamente in inglese ed esprimono al meglio il suo potenziale di cantante dallo stile decisamente internazionale.\nNel 2010 canta \"Don't be Alone\", un altro brano in inglese questa volta di genere space disco, composto dalla band polacca Galaxy Hunter. Questa traccia \u00e8 contenuta nel loro album \"Running High\".\nIl 21 giugno 2011 esce un nuovo album, sempre improntato alla dance Italo disco, dal titolo \"True\", edito dall'etichetta indipendente XDivisions, mentre nel 2012 duetta con il cantante italiano Peter Arcade (nome d'arte di Piero Aresti) nel brano in lingua inglese \"Living in the Twilight\" ed escono i due singoli e Lonely Boy. Nel 2013 \u00e8 la volta del singolo \"Notte astrale\" e nel 2014 di \"For Always\".\nNel 2015 torna con un nuovo album dal titolo Babylon 2015, che contiene il brano \"The real Norma Jean\" (del quale viene realizzato anche un videoclip) un omaggio a Marilyn Monroe e la cover \"Over the Rainbow\" di Judy Garland. Ci sono anche altri successi come \"Downtown\" e \"Salma ya salama\" oltre a molti inediti.\nDopo molti anni nel 2016 torna a cantare in italiano col singolo \"Io come il sole\" pubblicato dalla Interbeat. Nello stesso periodo la D.V. More Record ristampa la raccolta in formato digitale \"Il meglio di Tiziana Rivale\" col titolo \"Greatest Hits\".\nNel marzo 2017 esce il singolo \"The Shadow of Elohim\", realizzato insieme a Stefano Ercolino, che parla di geoingegneria, scie chimiche e robot, il tutto traendo ispirazione dalla figura biblica di Elohim. Mentre il 30 giugno 2017 esce un doppio CD dal titolo \"Ieri oggi domani\", pubblicato dall'etichetta Latlantide, che contiene la ristampa dell'album \"Contatto\" del 1986 (mai editato su CD) e il nuovo album \"Ieri oggi domani\"; quest'ultimo composto da successi in nuove versioni e dai brani inediti \"Pi\u00f9 forte\" e \"La busta\".\nIl 23 ottobre 2017 esce \"Roma Forever\", singolo prodotto e distribuito dalla Interbeat di Luigi Piergiovanni. Dopo due anni di silenzio torna col singolo \"Ash (Remix 2019)\", prodotto e realizzato da Stefano Ercolino nel gennaio 2019.\nNel 2018 debutta come attrice cinematografica prendendo parte al film giallo Lettera H di Dario Germani che uscir\u00e0 nei cinema l\u2019anno successivo. Il film vincer\u00e0 il primo premio al Terra di Siena Film Festival aggiudicandosi il prestigioso premio \"Sanese d'oro\".\nNel 2019 riceve il disco d'oro alla carriera in Messico.\nDal 13 settembre 2019 fa parte del cast ufficiale di \"Tale e quale show\" il programma di RAI 1 condotto da Carlo Conti. Nel febbraio 2020 pubblica il nuovo singolo \"Don't cheat on me\" per l'etichetta Flashback Records.\nNel 2020 partecipa al progetto \"London Boys\" del duo \"Touch&amp;Sies\" in qualit\u00e0 di artista featuring ."}
{"id": "93791", "revid": "93556", "url": "https://it.wikipedia.org/wiki?curid=93791", "title": "Guglielmo Pepe", "text": "Entrato nell'esercito in giovane et\u00e0, nella Scuola militare Nunziatella, nel 1799 si schier\u00f2 a difesa della Repubblica Napoletana. A seguito della sconfitta della Repubblica contro le truppe borboniche del cardinal Ruffo, essendo stato ferito e catturato nella decisiva battaglia presso il ponte della Maddalena, venne liberato, in quanto ancora sedicenne, e poi esiliato in Francia, dove entr\u00f2 nell'esercito di Napoleone, distinguendosi in molte battaglie, sia al servizio di Giuseppe Bonaparte, re di Napoli, che di Gioacchino Murat.\nPrese parte come murattiano simpatizzante della Carboneria, alla rivoluzione napoletana del 1820 e fu sconfitto al confine tra lo Stato Pontificio e il Regno delle Due Sicilie dagli austriaci del generale Johann Maria Philipp Frimont in quella che \u00e8 ricordata come la prima battaglia del Risorgimento (7-10 marzo 1821). Pass\u00f2 moltissimi anni in esilio, soprattutto a Londra e Parigi, e in seguito comand\u00f2 il corpo spedito da Ferdinando II contro gli austriaci nel 1848, impegnandosi nella difesa di Venezia, affidatagli da Daniele Manin nel 1848 e 1849. Nuovamente sconfitto ed esiliato, torn\u00f2 a Parigi; quindi rientr\u00f2 in Italia, passando i suoi ultimi giorni a Torino.\nPepe fu una delle figure pi\u00f9 significative del Risorgimento italiano, celebre non solo per i legami con i liberali di tutta Europa e gli impegni nei movimenti repubblicani, ma anche per i numerosi libri, tradotti in pi\u00f9 lingue, sulle vicende politico-militari italiane e i progetti tesi a individuare i modi migliori per condurre un'insurrezione vittoriosa contro la dominazione straniera. Fu definito da Francesco De Sanctis \u00abl'uomo delle tre rivoluzioni\u00bb, per essere stato protagonista della Repubblica Napoletana del 1799 e dei processi rivoluzionari del 1820-1821 e del 1848-1849.\nBiografia.\nGuglielmo Pepe nacque a Squillace, in Calabria, il 13 febbraio 1783, da Gregorio e Irene Assanti. I genitori erano proprietari terrieri e nobili patrizi.\nGuglielmo era uno dei pi\u00f9 giovani di ventidue fratelli. A soli sette anni fu inserito nel Collegio reale di Catanzaro da cui nel 1797 fugg\u00ec due volte, perch\u00e9 voleva intraprendere la carriera militare come i fratelli Ferdinando e Florestano. Fu quindi iscritto alla Scuola militare Nunziatella, che nel 1799 lasci\u00f2 per schierarsi con i rivoluzionari; il 14 luglio di quell'anno fu ferito presso Portici e imprigionato. In carcere svilupp\u00f2 le sue idee rivoluzionarie, soprattutto grazie all'incontro con Vincenzio Russo. Esule a Marsiglia a inizio 1800, si arruol\u00f2 nella Legione Italica, con cui combatt\u00e9 a Varallo e poi nel battaglione toscano, presto anch'esso disciolto. Dopo aver tentato invano di essere ammesso nell'esercito francese, rientr\u00f2 a Napoli e fu coinvolto in una congiura per far insorgere le Calabrie. Nel giugno 1803 fu perci\u00f2 arrestato e condannato all'ergastolo. Rest\u00f2 in prigione per circa tre anni: con l'arrivo a Napoli di Giuseppe Bonaparte, il 27 giugno 1806 venne riammesso nell'esercito con il grado di maggiore e combatt\u00e9 i ribelli calabresi insorti contro il sovrano che essi consideravano un invasore straniero.\nNel novembre 1807 Pepe fu inviato a Corf\u00f9, da poco occupata dai francesi, con il grado di capo battaglione; tornato a Napoli, nel marzo 1809 fu nominato da Gioacchino Murat suo ufficiale di ordinanza, poi partecip\u00f2 da colonnello alla fallimentare spedizione siciliana dell'estate 1810. Nel 1812 fu al comando dell'8\u00ba Reggimento di fanteria in Spagna, creato con i resti della decimata divisione napoletana, che riorganizz\u00f2 con ottimi risultati, curando il benessere dei soldati e affermando il principio delle promozioni solo per merito, fino al punto di rifiutare ufficiali di dubbia reputazione assegnatigli da Napoli. Combatt\u00e9 in Spagna gli insorti locali e le truppe britanniche fino al maggio 1813, risultando vittorioso in alcuni scontri.\nTornato a Napoli, nel luglio 1813 Pepe fu nominato maresciallo di campo e nel 1814 partecip\u00f2 alla campagna d'Italia promossa da Murat contro i francesi dopo il ribaltamento delle alleanze. Si distinse nelle battaglie di San Maurizio presso Reggio (8 marzo) e del fiume Taro (14 aprile) e fu tra gli ufficiali che esercitarono pressioni su Murat affinch\u00e9 concedesse la costituzione e facesse affidamento sulle forze nazionali, e non sull'appoggio straniero, per conservare il trono.\nNel 1815, dopo la fuga di Napoleone dall'isola d'Elba, partecip\u00f2 alla campagna di Murat contro gli austriaci e il 15 aprile mise in fuga il nemico in uno scontro sul Reno. Impegnato in alcune azioni presso Senigallia, non partecip\u00f2 alla battaglia di Tolentino che vide la sconfitta di Murat, di cui il 15 maggio protesse la ritirata combattendo a Castel di Sangro. Tornato a Napoli, il 17 maggio 1815 ebbe dal re, ormai pronto alla fuga, la promozione a tenente generale.\nCon il ritorno di Ferdinando IV sul trono napoletano, Pepe si ritir\u00f2 in Calabria per un anno; poi torn\u00f2 a un ruolo attivo con il grado di generale e nel novembre 1818 ebbe il comando della 3\u00aa divisione, comprendente Principato Ulteriore e Capitanata, con il compito di organizzare le milizie provinciali e di sconfiggere il brigantaggio; incarico che assolse nel corso di un anno. Ad Avellino e Foggia venne a contatto con la carboneria, ma probabilmente non vi ader\u00ec, anche se afferm\u00f2 il contrario nelle sue \"Memorie\". In realt\u00e0, dopo il pronunciamento militare avvenuto a Nola il 1\u00ba luglio 1820 e la propagazione del moto ad Avellino, egli seppe incanalare il movimento rivoluzionario e dirigerne il corso. Pepe era a Napoli e fu incaricato dal generale austriaco Laval Nugent von Westmeath, comandante dell\u2019esercito napoletano, di recarsi ad Avellino per arginare la rivolta ed evitare altre diserzioni, riportando l'ordine con il suo ascendente. Ma il re, non fidandosi di lui, revoc\u00f2 l'ordine e trasfer\u00ec l'incarico a Michele Carrascosa.\nConsiderate la diffusione della rivoluzione e le incertezze di Carrascosa, nei giorni successivi Pepe ruppe gli indugi e il 6 luglio 1820, alla testa di alcuni distaccamenti, giunse ad Avellino, dove prese il comando delle truppe rivoluzionarie, portando il movimento verso una soluzione liberal-costituzionale. Perci\u00f2 fu accusato dall'ala radicale della carboneria di aver affossato il moto. Comunque, Pepe condusse trattative con Francesco duca di Calabria, vicario del re, per la concessione della costituzione spagnola del 1812, per la sua nomina a comandante in capo dell'armata costituzionale e per un pacifico ingresso trionfale a Napoli delle truppe insorte e delle masse carbonare ridotte di numero. Pepe quindi con il suo atteggiamento contribu\u00ec in modo decisivo a far emergere e prevalere quella componente della carboneria che considerava chiusa la rivoluzione con l'emanazione della carta-vessillo di Cadice.\nDopo l'inaugurazione del Parlamento, il 14 ottobre 1820 Pepe fu nominato ispettore generale dei reggimenti della milizia del Regno. In quella funzione entr\u00f2 presto in dissidio con Carrascosa, ministro della guerra, che non approvava le sue iniziative tendenti a formare milizie di cittadini soldati. Pepe port\u00f2 avanti i suoi convincimenti mentre con attivit\u00e0 febbrile tentava di organizzare al meglio l'esercito, minato da favoritismi, esenzioni accordate dal ministero, riluttanza dei pi\u00f9 abbienti, arrembaggio ai gradi, penuria di armi e debolezza finanziaria. Nel febbraio 1821, quando si ebbe conferma dell'invasione austriaca, entr\u00f2 in contrasto con il nuovo ministro della guerra, Pietro Colletta, perch\u00e9 voleva una guerra offensiva e rivoluzionaria e invece era al comando di una divisione (di oltre uomini) inviata in Abruzzo con l'ordine di difesa passiva, mentre tre divisioni sotto il comando di Carrascosa dovevano presidiare il confine con il Lazio.\nIn Abruzzo Pepe trov\u00f2 la linea di difesa in condizioni pessime, ma non ottenne il necessario supporto dal governo, mentre si verificavano molte diserzioni. Per contrastare il disordine nelle truppe, elabor\u00f2 un'offensiva che nelle sue speranze doveva ridare energia e compattezza alla divisione. Il 7 marzo 1821 attacc\u00f2 gli austriaci dalle colline di Cittaducale verso Rieti, ma, a causa della cattiva esecuzione della manovra da parte di alcuni suoi generali, decise di ripiegare. Dopo il successivo sbandamento di vari reparti, mentre una parte delle truppe tentava una vana difesa sulle gole di Antrodoco, Pepe si ritir\u00f2 a L'Aquila e poi a Isernia. Il 15 marzo ripar\u00f2 a Napoli e il 20, dopo il disfacimento per le diserzioni delle divisioni di Carrascosa, si imbarc\u00f2 da Castellammare di Stabia per Barcellona.\nQuindi si rec\u00f2 a Madrid, dove fond\u00f2 la societ\u00e0 dei \"Fratelli costituzionali europei\", ottenendo molte adesioni; poi fu in Portogallo, dove fece altri proseliti, e infine a Londra, dove lo raggiunse la notizia della sua condanna a morte se fosse rientrato nel Regno. Qui inizi\u00f2 a frequentare l'ambiente liberale e strinse un'intensa amicizia con l'orientalista John Borthwick Gilchrist e sua moglie Mary Ann Coventry, con la quale ebbe un'affettuosa frequentazione dopo la morte del marito (1840), fino al matrimonio contratto nel 1850.\nDa Londra cominci\u00f2 a scambiare una fitta corrispondenza con molti esponenti dell'\"internazionale liberale\" del tempo, fra i quali l'ormai anziano marchese de La Fayette. Sempre a Londra pubblic\u00f2 nel 1821 un libretto intitolato \"A narrative of the political and military events, which took place at Naples, in 1820 and 1821\" (traduzione inglese apparsa prima dell'originale in italiano e delle versioni in francese, spagnolo e tedesco pubblicate rispettivamente a Parigi, Madrid e Ilmenau nel 1822). Lo scritto spinse Carrascosa, anch'egli esule a Londra, a sfidarlo a duello, perch\u00e9 si riteneva offeso dal resoconto dei fatti fornito da Pepe. Il duello svoltosi nel febbraio 1823 ebbe grande risonanza sulla stampa, anche perch\u00e9 dopo la ferita alla spalla di Carrascosa i due contendenti si riappacificarono (salvo poi rompere qualsiasi rapporto dopo la pubblicazione dei \"M\u00e9moires\" di Carrascosa nel 1823).\nFra il 1825 e il 1830 Pepe soggiorn\u00f2 alternativamente in Inghilterra e nei Paesi Bassi; nel dicembre 1825 partecip\u00f2 a Bruxelles a un congresso segreto di liberali europei. Dopo la rivoluzione francese del luglio 1830 pot\u00e9 recarsi a Parigi dove conobbe di persona La Fayette dopo una corrispondenza durata nove anni. Da quel momento, per alcuni mesi, muovendosi fra Parigi e Londra, Pepe port\u00f2 avanti un'instancabile azione rivolta a ottenere aiuti economici dai liberali francesi e dai whigs inglesi a sostegno di spedizioni militari in Italia. Nel febbraio 1831, allo scoppio dei moti a Modena e Bologna, progett\u00f2 di entrare in Italia e si rec\u00f2 a Marsiglia, dove fu bloccato a causa delle pressioni diplomatiche del governo borbonico, che lo teneva sotto stretta sorveglianza. Allora tent\u00f2 di partire clandestinamente da Tolone, ma fu raggiunto dalla notizia dell'avvenuta repressione austriaca del movimento.\nA partire dal 1832 fino al 1848 Pepe dimor\u00f2 stabilmente a Parigi, dove frequent\u00f2 l'ambiente liberale cosmopolita della citt\u00e0 e quello dell'opposizione antiorleanista, ampliando la propria cultura politica e la conoscenza del contesto europeo.\nNella capitale transalpina frequent\u00f2 altres\u00ec esuli italiani di ogni orientamento politico, tra i quali Vincenzo Gioberti, Filippo Buonarroti, Giuseppe Ferrari, Niccol\u00f2 Tommaseo, Terenzio Mamiani, Giuseppe Massari, Giuseppe e Alessandro Poerio, Federico Confalonieri, maturando la convinzione che soltanto allargando le basi del patto sociale sarebbe stato possibile mantenere in vita le istituzioni liberali. A Parigi lavor\u00f2 alle sue memorie e pubblic\u00f2 alcuni scritti inserendosi nel filone dei trattati politico-militari inaugurato da Carlo Angelo Bianco, conte di Saint-Jorioz nel 1830, che aveva indicato nella guerra per bande di irregolari la via per il successo delle future insurrezioni in Italia. Nel 1833 pubblic\u00f2 anonimo a Parigi un volumetto intitolato \"Memoria su i mezzi che menano alla italiana indipendenza\" (coeva edizione in francese), dove sosteneva che una guerriglia di popolo come quella combattuta in Spagna contro l'esercito napoleonico, appoggiata dal clero e dalla monarchia spodestata, non era adatta alla situazione italiana, perch\u00e9 nella penisola le parti erano poste sullo scacchiere in modo diverso e i sovrani restaurati erano alleati dello straniero. L'indipendenza doveva essere conquistata con una guerra condotta da un'armata addestrata, disciplinata e ben organizzata, espressione della nazione e diretta da organi eletti. Doveva essere perci\u00f2 composta soprattutto da legioni provinciali tenute sotto costante controllo politico a opera di appositi commissari. Fondamentale era che i soldati e gli ufficiali avessero un contatto diretto con le zone di provenienza e fossero sottoposti al giudizio della pubblica opinione. L'armata doveva essere ben amministrata per garantire il benessere del singolo soldato, l'efficienza e l'alto morale delle truppe, indispensabile per avere buone possibilit\u00e0 di vittoria. Il luogo ideale per la rivoluzione era l'Italia meridionale (in particolare la sua Calabria, i cui abitanti erano presentati come fieri e capaci combattenti). Qui doveva essere attratto il pi\u00f9 potente e numeroso esercito austriaco costretto a lasciare guarnigioni lungo la linea di penetrazione; qui, e non nei campi aperti dell'Italia settentrionale, le armate immaginate da Pepe, bench\u00e9 inferiori di numero e meno addestrate, potevano condurre una guerra in montagna con continui attacchi ai fianchi del nemico fino a costringerlo a ritirarsi. Solo a quel punto sarebbero intervenute le milizie delle altre province italiane per dare il colpo finale.\nNel 1836 pubblic\u00f2 anonima a Parigi \"L'Italia militare\" (che conobbe una coeva edizione in francese) in cui immaginava l'ordinamento militare dell\u2019Italia ormai unificata, riprendendo e ampliando temi gi\u00e0 trattati nell'opera precedente. Inoltre sviluppava ancor pi\u00f9 l'idea dell'importanza della partecipazione democratica e di \u00abistituzioni favorevoli alla totalit\u00e0 sociale\u00bb, in cui anche il popolo, chiamato \u00aba ragion di numero e di fibra\u00bb a decidere \u00abdella fortuna degli imperi\u00bb, divenisse \u00abfabro e del bene e del mal essere che dall\u2019ordine sociale a lui ridonda\u00bb. Dal punto di vista militare si contrapponeva alle idee di Giuseppe Mazzini sulla conquista dell'indipendenza attraverso la guerra per bande, giudicata una soluzione frutto dell'avventurismo romantico. In definitiva \u00abriteneva che il segreto della vittoria fosse da ricercare nella tattica, nel legame disciplinare, nello studio attento delle strategie da impiegare sul territorio italiano, non solo nell'entusiasmo\u00bb.\nNel 1839 pubblic\u00f2 a Parigi \"L'Italie politique et ses rapports avec la France et l'Angleterre\" (mai tradotta in italiano), in cui analizzava il problema italiano alla luce del nuovo scenario geopolitico europeo, caratterizzato dalla questione d'Oriente e dal progredire dei regimi politici interni verso forme di maggiore partecipazione sociale. Un'Italia unita e indipendente doveva necessariamente giocare un ruolo importante nei nuovi equilibri e diventare strategica nella politica estera di Francia e Regno Unito. Pepe immaginava quindi l'intervento diretto delle due potenze affinch\u00e9 l'Italia divenisse un solido baluardo a difesa delle frontiere meridionali della Francia e il sostituto dell'Austria nella tradizionale politica britannica antirussa. Pepe ragionava quindi sulla forme istituzionali che l'Italia avrebbe dovuto costruire e le sceglieva non sulla base di un'ideologia precostituita, ma del realismo politico, valutando sia gli equilibri interni sia il contesto europeo. Perci\u00f2 considerava che uno Stato centralizzato fosse pi\u00f9 adatto per conservare l'indipendenza appena conseguita e che una monarchia costituzionale \u00abfond\u00e9e sur de plus larges bases\u00bb fosse da preferire alla repubblica, perch\u00e9 pi\u00f9 idonea a \u00abcimenter une union solide et former un \u00e9tat compact\u00bb.\nNel 1840 pubblic\u00f2 anonimo a Parigi \"Sull'esercito delle Due Sicilie e sulla guerra italica di sollevazione\", un volumetto in cui riprendeva l'analisi condotta nell'Italia militare, allo scopo di \u00abadditare agli abitanti delle Due Sicilie, i mezzi merc\u00e9 de' quali, appena affrancati d\u2019arbitrario potere, otterrebbero il riordinamento rapido del loro esercito permanente, e [\u2026] per quali vie essi popoli invogliar potrebbero gl\u2019Italiani tutti alla guerra di sollevazione per bande, sostenuta dal loro esercito\u00bb.\nNel 1846 termin\u00f2 di scrivere le sue memorie in due volumi: \"Memorie del generale G. P. intorno alla sua vita e ai recenti casi d'Italia\", Parigi 1847, di cui uscirono contemporaneamente traduzioni in inglese e in francese, seguite da un'edizione in tedesco nel 1848. Nel 1850 aggiunse un terzo volume pubblicato a Torino: \"L'Italia negli anni 1847, 48 e 49. Continuazione delle Memorie di G.P.\" La traduzione francese apparve a Parigi nello stesso anno, ma prima dell'originale italiano.\nAlla fine di marzo 1848, dopo la concessione della costituzione a Napoli e la conseguente amnistia nei confronti dei rei di Stato, Pepe torn\u00f2 in patria con l'esperienza della recente fulminea rivoluzione repubblicana di Parigi. Subito Ferdinando II gli diede l'incarico di formare un governo, allo scopo di scongiurare la realizzazione di un programma elaborato da Aurelio Saliceti considerato troppo democratico. Ma il progetto di Pepe non si discostava molto da quello, prevedendo in particolare pieni poteri alla Camera dei deputati per modificare la costituzione, la sospensione della Camera dei pari, la riforma della legge elettorale. Perci\u00f2 il re gli revoc\u00f2 l'incarico, nominandolo l'8 aprile 1848 comandante in capo dell'esercito da inviare nell'Italia settentrionale contro gli austriaci a sostegno delle forze piemontesi.\nPepe incontr\u00f2 difficolt\u00e0 nel formare le truppe e nel far accettare al sovrano e al consiglio dei generali il suo piano d'azione, basato sul trasporto di parte dell'esercito via mare per raggiungere velocemente i campi di battaglia. La conseguente lenta marcia delle truppe attraverso lo Stato Pontificio fece s\u00ec che al suo arrivo in nave ad Ancona l'8 maggio 1848, egli avesse a disposizione solo una parte dell'esercito, che cominci\u00f2 a organizzare tra le tante difficolt\u00e0. Nei giorni successivi ebbe varie sollecitazioni sia da parte veneziana tramite Daniele Manin, sia da parte piemontese, affinch\u00e9 si mettesse in marcia per il Veneto per contrastare l'avanzata austriaca, ma rimase fermo, o perch\u00e9 ubbidiva alle disposizioni ricevute alla partenza da Napoli di arrestarsi sulla riva destra del Po fino a nuovo ordine, o perch\u00e9 aspettava a Bologna il resto delle sue forze. Intanto il nuovo governo napoletano, insediatosi dopo la reazione borbonica alla rivolta del 15 maggio nella capitale, gli ordin\u00f2 di riportare le truppe nel Regno. Pepe, che nelle sue \"Memorie\" si attribu\u00ec una determinazione che in realt\u00e0 non ebbe, era molto incerto sul da farsi e solo dopo grandi dimostrazioni popolari svoltesi a Bologna alla fine di maggio decise di contravvenire agli ordini. Tuttavia, il suo tentativo di mandare l'esercito oltre il Po non riusc\u00ec, perch\u00e9 gran parte delle truppe non ubbid\u00ec; a quel punto part\u00ec solo con pochi corpi scelti e con alcuni battaglioni di volontari provenienti da vari Stati italiani, giungendo a Venezia il 13 giugno 1848, dove fu raggiunto dagli ufficiali del reggimento di fanteria che gi\u00e0 avevano combattuto con i piemontesi in Lombardia. Fu immediatamente nominato comandante in capo dell'esercito della Repubblica.\nPer diversi mesi non vi furono combattimenti, perch\u00e9 gli austriaci si limitarono a operare il blocco della citt\u00e0 e i veneziani fecero solo, il 7 luglio, una spedizione non riuscita a Cavanella d'Adige per riprendere la fortezza, e, alla fine di ottobre, due sortite. Frattanto, anche per effetto dell'armistizio di Salasco del 9 agosto, che sanc\u00ec la sospensione delle ostilit\u00e0 fra Piemonte e Austria, i difensori di Venezia diminuirono di numero; tra l\u2019altro pi\u00f9 di mille napoletani, dopo pressioni intense del governo borbonico, rimpatriarono con il consenso di Pepe. Le sortite di fine ottobre 1848, ordinate da Pepe senza la sua diretta partecipazione, non portarono significativi risultati: in quella di Mestre, che, nonostante la netta inferiorit\u00e0 delle forze veneziane, consent\u00ec la conquista della fortezza, ma non la sua conservazione, venne gravemente ferito Alessandro Poerio, che mor\u00ec alcuni giorni dopo.\nNel marzo 1849, dopo la ripresa della guerra, Pepe mosse verso Chioggia con un terzo delle forze, sebbene il ministro della guerra Giovanni Battista Cavedalis consigliasse prudenza. Pochi giorni dopo, con la sconfitta di Carlo Alberto di Savoia a Novara e l'inizio della resistenza a oltranza di Venezia, si inasprirono gli attriti tra Pepe e il governo veneziano, che contro la sua volont\u00e0 a fine aprile decise l'abbandono del forte di Marghera, caposaldo della difesa. Frizioni vi furono poi con una commissione militare di quattro membri, nominati dall'Assemblea cittadina eletta a suffragio universale maschile e incaricati di dirigere le operazioni: per non sottomettersi all'autorit\u00e0 della commissione, Pepe si dimise, ma le sue dimissioni furono respinte e fu anzi chiamato a presiedere la commissione. Nei mesi successivi i terribili bombardamenti, la fame e il colera indussero alla capitolazione: il 22 agosto 1848 venne firmata la resa, e il 28, insieme a Manin e ad altri importanti esponenti della Repubblica, Pepe si imbarc\u00f2 per Corf\u00f9, dopo quindici mesi di permanenza a Venezia; alla fine della quarantena nell'isola greca e un lungo viaggio, arriv\u00f2 a Genova il 7 ottobre 1848, accolto dal governo piemontese.\nPepe intendeva restare a Genova, ma, poich\u00e9 Napoli si opponeva a una sua permanenza in una citt\u00e0 portuale, dovette recarsi a Torino, dove si ferm\u00f2 solo pochi giorni: a novembre torn\u00f2 a Parigi, dove la sua casa divenne il ritrovo degli esuli italiani, tra i quali i napoletani Saliceti, Luigi Dragonetti, Paolo Emilio Imbriani, Giuseppe Ricciardi. Nel dicembre 1851 lasci\u00f2 la Francia non condividendo la svolta imperiale del principe-presidente Luigi Napoleone Bonaparte che sarebbe diventato Napoleone III.\nTorn\u00f2 quindi nel Regno di Sardegna: fu prima a Nizza, poi a Genova per circa due anni, e negli ultimi mesi di vita a Torino, dove mor\u00ec l'8 agosto 1855.\nDopo l'unificazione, per volont\u00e0 della moglie, la sua salma fu trasferita dalla capitale sabauda, che nel 1858 gli aveva dedicato un monumento, a Napoli per essere seppellita accanto a quella del fratello Florestano."}
{"id": "93794", "revid": "125747762", "url": "https://it.wikipedia.org/wiki?curid=93794", "title": "Analessi", "text": "Lanalessi, o retrospezione (spesso indicata con il termine di lingua inglese flashback), \u00e8 un procedimento narrativo che riavvolge la struttura della fabula (cio\u00e8 la sequenza cronologica degli eventi) su s\u00e9 stessa, raccontando avvenimenti che precedono il punto raggiunto dalla storia.\nIl termine, derivato dalla lingua greca \u1f00\u03bd\u03ac\u03bb\u03b7\u03c8\u03b9\u03c2, \"an\u00e1l\u0113psis\", 'ripresa', indica il racconto di un fatto accaduto in precedenza. All'opposto, la prolessi, da \u03c0\u03c1\u03cc\u03bb\u03b7\u03c8\u03b9\u03c2, \"pr\u00f2l\u0113psis\" (talvolta, in inglese, \"flashforward\") rivela gli eventi che accadranno in futuro.\nCaratteristiche.\nPi\u00f9 precisamente, in un testo, quando l'autore vuole spiegare qualcosa avvenuto in tempo passato rispetto a quello narrativo nel brano, sceglie di interrompere la narrazione nel tempo presente e di retrocedere nel passato, narrando cos\u00ec eventi passati come se stesse narrando eventi al presente. E in questo caso si parla di analessi. Ad esempio, nell'Iliade, il narratore, dopo aver evocato la contesa fra Achille e Agamennone, punto di partenza del suo racconto, ritorna indietro di una decina di giorni per esporne la causa in una quarantina circa di versi retrospettivi. O ancora, nell\"Odissea\", quando Ulisse narra le sue avventure.\nNell'analessi o flashback ci possono essere discorsi diretti.\nSpesso, le analessi sono utilizzate per narrare fatti accaduti prima dell'inizio della sequenza di eventi che corrisponde alla storia primaria. La loro funzione principale \u00e8 quella di colmare le lacune presenti nelle informazioni che si hanno su alcuni fatti cruciali: ad esempio, un flashback sulle origini di un personaggio mostra allo spettatore gli elementi-chiave che hanno contribuito al suo sviluppo durante gli anni della crescita. A volte, per\u00f2, l'utilizzo del dispositivo viola apertamente il suo carattere esplicativo e viene utilizzato per confondere lo spettatore e creare un colpo di scena, come accade nel flashback menzognero di \"Paura in palcoscenico\".\nSolitamente, questa tecnica \u00e8 utilizzata per creare suspense in una storia, o per sviluppare al meglio un personaggio, fornendo allo spettatore maggiori informazioni sul suo retroterra. A seconda del momento temporale che si sceglie di raccontare, vi sono due tipi di analessi: quella interna, che descrive un momento precedente all'interno del periodo narrato (ad esempio, se la storia racconta gli anni che vanno dal 1998 al 2005, e si \u00e8 arrivati al 2004, il flashback potrebbe riguardare il 2001); e quella esterna, che invece narra un evento che comincia e termina prima dell'inizio della storia primaria (nel caso dell'esempio, potrebbe trattarsi del 1996).\nRispetto al regime letterario \u2013 in cui \u00e8 facile segnalare la presenza dell'analessi \u2013 il cinema presenta qualche maggiore difficolt\u00e0, poich\u00e9 esso deve segnalare il salto temporale tramite le immagini e non le parole. Fin dalle sue origini, per\u00f2, il cinema ha lavorato assiduamente per creare un proprio codice linguistico, atto a rendere riconoscibile il flashback allo spettatore, che \u2013 non essendone disorientato \u2013 risulta essere perfettamente in grado di riordinare mentalmente la successione degli eventi.\nEsempi principali.\nLetteratura.\nA livello letterario, un primo esempio di analessi si pu\u00f2 ritrovare nella struttura di due classici della lingua sanscrita: il \"R\u0101m\u0101ya\u0146a\" e il \"Mah\u0101bh\u0101rata\". In entrambi i casi, infatti, la storia principale viene narrata con l'ausilio di una serie di racconti separati, ambientati in tempi differenti. Sempre per ci\u00f2 che concerne la letteratura orientale, un altro utilizzo di questo dispositivo pu\u00f2 essere ritrovato in alcuni dei racconti raccolti in \"Le mille e una notte\". Nel giallo \u201cLe Tre Mele\u201d, ad esempio, la storia comincia con la scoperta del cadavere di una giovane donna; in seguito, l'assassino si rivela e racconta le ragioni del suo omicidio attraverso il flashback di una catena di eventi che portano poi alla scoperta del corpo senza vita, ritrovato all'inizio della storia. Questo procedimento viene utilizzato anche in altri racconti, come \u201cSinbad il Marinaio\u201d e \u201cLa Citt\u00e0 d'Ottone\".\nPer quanto riguarda la tradizione britannica e statunitense, invece, le analessi furono frequentemente utilizzate dallo scrittore Ford Madox Ford e dal poeta, autore, storico e studioso di mitologia Robert Graves come fonte di ispirazione. Lo scrittore statunitense Thornton Wilder, inoltre, pu\u00f2 essere considerato il progenitore del moderno disastro epico presente nella letteratura e nel cinema, grazie al suo libro del 1927, \"Il ponte di San Luis Rey\", che rappresenta un primo esempio di storia in cui un singolo disastro colpisce pi\u00f9 vittime, le cui vite vengono poi esplorate tramite una serie di flashback che raccontano gli eventi che hanno portato al disastro in questione.\nNell'epica classica troviamo un \"flashback\" nell'Odissea (libri IX-XII) quando Ulisse racconta le sue passate peripezie alla corte di Alcinoo re dei Feaci e uno nell'Eneide di Publio Virgilio Marone (libri II - III) dove Enea a Cartagine racconta le sue passate vicende alla regina Didone. Alessandro Manzoni nel romanzo \"I promessi sposi\" narra in \"flashback\" la storia di Ludovico (padre Cristoforo) nel capitolo IV, quella di Gertrude (la monaca di Monza) nei capitoli IX-X, quella dell'Innominato nel capitolo XIX e quella del cardinale Federico Borromeo nel XXII.\nLa struttura dell'analessi pu\u00f2 anche conferire al presente un alone di ambiguit\u00e0: ad esempio, se i flashback sono largamente estesi e seguono un ordine cronologico, lo spettatore potrebbe essere portato a percepirli come \u201cpresente\u201d, mentre gli stralci di fatti \u201codierni\u201d che li inframmezzano potrebbero essere considerati come una serie di flashforward; viceversa, se essi sono presentati come una serie di frammenti in ordine non cronologico, potrebbe risultare difficile individuare un tempo presente a cui fare riferimento. Un esempio di questa seconda casistica \u00e8 \"Mattatoio n. 5\" di Kurt Vonnegut, il cui protagonista viaggia nel tempo e nello spazio in maniera del tutto casuale: in questo modo, la narrazione presenta una sequela di momenti disposti in ordine non cronologico che rendono arduo il riconoscimento di un vero e proprio presente.\nUn racconto quasi interamente basato sull'analessi \u00e8 \"La cognizione del dolore\" di Carlo Emilio Gadda. In quest'opera infatti continuamente la narrazione si interrompe per recuperare episodi del passato. Anche il romanzo \"Il fu Mattia Pascal\" di Luigi Pirandello \u00e8 fondato su un enorme flashback.\nParticolare, infine, \u00e8 il modo di raccontare il passato scelto da J. K. Rowling: la serie \"Harry Potter\", infatti, introduce un oggetto magico, chiamato Pensatoio, che trasforma il flashback da semplice dispositivo narrativo a un evento che pu\u00f2 essere direttamente sperimentato dai personaggi, ora in grado di fornire un commento attivo all'azione.\nL'uso cinematografico e televisivo.\nIl corrispettivo dell'analessi letteraria \u00e8 costituito al cinema dal flashback. Esso rappresenta un salto all'indietro, la visualizzazione di eventi gi\u00e0 accaduti in precedenza. Il flashback pu\u00f2 essere soggettivo o impersonale: nel primo caso, la rievocazione del passato si affida al ricordo o al racconto di uno dei personaggi, mentre nel secondo \u00e8 l'istanza narrante che, intervenendo e manipolando la configurazione dell'intreccio, sceglie di tornare indietro per presentare alcuni fatti, interrompendo il flusso 'naturale' della storia.\nNella pratica cinematografica questi salti temporali vengono resi riconoscibili attraverso una serie di espedienti linguistici ricorrenti: per esempio, quando il flashback \u00e8 associato a uno dei personaggi spesso la macchina da presa si avvicina al volto e una dissolvenza introduce la visualizzazione del ricordo; altro espediente \u00e8 quello di sfumare i margini dell'inquadratura o di caratterizzare la fotografia delle scene del ricordo con colori diversi (generalmente in bianco e nero) dai colori naturali del resto della pellicola. Tramite queste soluzioni lo spettatore \u00e8 in grado di riconoscere l'anacronia e di ricomporre mentalmente la successione logico-temporale dei fatti. L'uso di tali marche discorsive \u00e8 tipico soprattutto del cinema classico, mentre molta cinematografia moderna e contemporanea tende a impiegare il flashback nell'ottica di una maggiore libert\u00e0 e frammentazione del tempo narrativo, rendendo pi\u00f9 difficile per lo spettatore seguire gli 'slittamenti' tra tempo della storia e tempo del discorso. Un esempio celebre \u00e8 dato da \"Hiroshima Mon Amour\" (1959) di Alain Resnais, in cui tramite il montaggio i ricordi della protagonista punteggiano il film accavallandosi con il presente in modo inatteso, associando il dolore storico e collettivo ai ricordi privati del personaggio.\nL'utilizzo del flashback sul grande schermo pu\u00f2 essere fatto risalire a David Wark Griffith, considerato come il padre fondatore del cinema narrativo stesso. Uno dei primi esempi di questa tecnica, infatti, si ritrova in \"Intolerance\", suo film del 1916.\nAgli esordi, per\u00f2, questo dispositivo \u00e8 usato in maniera sporadica, almeno sino al 1939, anno in cui William Wyler realizza \"Cime tempestose\", adattamento dell'omonimo romanzo di Emily Bront\u00eb. Come nella versione cartacea, la storia principale \u2013 quella di Heathcliff e del suo amore per Catherine \u2013 viene narrata dalla governante Ellen, che soddisfa la curiosit\u00e0 del visitatore notturno Mr. Lockwood, cominciata per via di alcune visioni ectoplasmatiche. Dello stesso anno \u00e8 \"Alba tragica\" di Marcel Carn\u00e9, interamente raccontato tramite flashback: la storia, infatti, comincia con l'assassino di un uomo in un hotel; mentre il responsabile di tale gesto (interpretato da Jean Gabin) \u00e8 circondato dalla polizia, svariate analessi raccontano le motivazioni del suo gesto e la storia che vi sta dietro.\nNel cinema statunitense classico, la stragrande maggioranza dei film di ambientazione processuale utilizza i flashback come espediente narrativo: in questi casi gli eventi passati vengono visualizzati attraverso il racconto di un testimone, o la confessione di un criminale sottoposto a interrogatorio.\nAlle volte, un flashback pu\u00f2 essere inserito all'interno di una pellicola, anche se esso non era presente nell'originale da cui essa \u00e8 stata tratta. Ad esempio, la versione cinematografica del 1956 di \"Carousel\" \u2013 un musical di Rodgers e Hammerstein \u2013 presenta un'analessi atta ad attutire, in qualche modo, l'impatto drammatico del dipanarsi della storia, poich\u00e9 Carousel era considerato insolitamente forte per essere un musical. Anche nella versione cinematografica di \"Camelot\" (1967) \u00e8 stato aggiunto un flashback. In questo caso, il motivo non \u00e8 da ricercarsi nella volont\u00e0 di attutire il colpo di uno sviluppo narrativo successivo, ma \u2013 a detta dello sceneggiatore Alan Jay Lerner \u2013 nel fatto che l'opera teatrale aveva subito una serie di critiche per via del suo brusco cambio di registro, che spaziava dalla commediola alla tragedia in un battito di ciglia.\nOccasionalmente, una storia pu\u00f2 contenere un flashback con all'interno un'ulteriore analessi, come accade, ad esempio, nel western diretto da John Ford nel 1962: \"L'uomo che uccise Liberty Valance\". In questo caso, infatti, la storia primaria \u00e8 raccontata grazie a una serie di analessi, con la scena dell'assassinio di Liberty Valance che rappresenta un flashback all'interno dello stesso. Similare \u00e8 anche la struttura di un film giapponese del 1968, \"Hitori Okami\". Una storia estremamente contorta, inoltre, potrebbe anche presentare analessi che contengono flashback che contengono analessi, come avviene in pellicole come \"6 gradi di separazione\" (1993), \"Il giuramento dei forzati\" (1944) e \"Il segreto del medaglione\" (1946). Questa tecnica \u00e8 anche un tratto distintivo del regista indiano Upendra, il cui futuristico \"Super\" (2010) \u00e8 ambientato nel 2030 e contiene multipli flashback che vanno dal 2010 al 2015 e dipingono un'India utopistica.\nUn altro regista indiano che sperimenta con i flashback \u00e8 Satyajit Ray, che in \"Pratidwandi\" (1971) utilizza per primo la pellicola in negativo per la rappresentazione di scene dal passato.\nUn buon esempio sia di analessi sia di prolessi \u00e8 rappresentato dalla prima scena di \"La Jet\u00e9e\" (1962): quello che si vede \u2013 come lo spettatore imparer\u00e0 qualche minuto dopo \u2013 \u00e8, infatti, un flashback del passato (dato che il presente della diegesi del film \u00e8 ambientato subito dopo la terza guerra mondiale) che \u2013 alla fine della pellicola \u2013 si riveler\u00e0 essere anche una prolessi, dato che l'uomo morente visto dal ragazzo \u00e8, in realt\u00e0, il giovane stesso. In altre parole, egli sta profeticamente assistendo alla sua morte; in questo modo, abbiamo un'analessi e una prolessi nella medesima scena.\nCome nella letteratura, ovviamente i flashback possono anche essere disposti in ordine non cronologico, come scelse di fare Orson Welles nel suo film del 1941 \"Quarto potere\". In esso, il protagonista, Charles Foster Kane (interpretato dallo stesso Welles), muore all'inizio del film, subito dopo aver pronunciato il nome \u201cRosebud\u201d; il resto della pellicola \u00e8 cos\u00ec composto da una serie di ricordi, incorniciati dal reporter che intervista i famigliari e i partner di lavoro di Kane, in un futile tentativo di comprendere il significato della sua ultima parola. Con il procedere delle interviste, pezzi della vita di Kane vengono rivelati tramite una serie di flashback non sempre disposti in ordine cronologico.\nAnche se sono generalmente usate per fare chiarezza su un importante evento del passato, le analessi possono anche avere un narratore inattendibile, come avviene nella scena iniziale di \"Paura in palcoscenico\" di Alfred Hitchcock (1950), che mostra un flashback che non racconta la verit\u00e0, ma la ricostruzione falsata di un omicidio. In maniera non troppo dissimile, la molteplice e contraddittoria ricostruzione di un crimine ne \"La Sottile Linea Blu\" di Errol Morris \u00e8 rappresentata attraverso dei flashback basati su una serie di testimonianze divergenti. Anche \"Rash\u014dmon\" di Akira Kurosawa (1950) utilizza questa tecnica e rappresenta il pi\u00f9 celebre utilizzo di diverse testimonianze non coincidenti della storia del cinema di finzione.\nVerso la fine della sua vita, il regista Howard Hawks si dichiar\u00f2 orgoglioso del fatto che nessuno dei suoi film abbia utilizzato flashback.\nProlessi.\nIl contrario dell'analessi, cio\u00e8 la narrazione di eventi collocati nel futuro (o anticipazioni), \u00e8 detto prolessi. Numerosi esempi di prolessi si trovano ne \"I promessi sposi\" di Alessandro Manzoni. Nel linguaggio cinematografico si usa il termine flashforward, del quale si trova un esempio nel film \"Shine\", o nel telefilm \"Le regole del delitto perfetto\"."}
{"id": "93795", "revid": "125987166", "url": "https://it.wikipedia.org/wiki?curid=93795", "title": "Tosca (cantante)", "text": "Biografia.\nInizia il suo percorso artistico in una piccola compagnia teatrale di Checco Durante. \u00c8 in un piano bar romano che approda alla musica e viene notata da Renzo Arbore, il quale la arruola nella trasmissione televisiva \"Il caso Sanremo\" con Lino Banfi.\n1989 - 1999.\nNel 1989 canta la canzone \"Carcere 'e mare\" nella colonna sonora del film \"Scugnizzi\" di Nanni Loy. Nel 1992 esce il suo primo album, dal titolo \"Tosca\", e partecipa al Festival di Sanremo nella categoria Giovani con il brano \"Cosa far\u00e0 Dio di me\".\nNel 1993 incide il secondo album, \"Attrice\". Il triennio 1993-1996 la vede quindi collaborare in pi\u00f9 occasioni con diverse eccellenze della musica italiana: Lucio Dalla con cui duetta nel brano \"Rispondimi\", Riccardo Cocciante (\"L'amore esiste ancora\"); Renato Zero (\"Inventi\"), fino a Ron, assieme al quale si esibisce \u2013 da non accreditata \u2013 al Festival di Sanremo 1996 con la canzone \"Vorrei incontrarti fra cent'anni\", che si piazzer\u00e0 al primo posto in finale. Segue il disco \"L'altra Tosca\", raccolta di tutti i duetti pi\u00f9 significativi dell'artista. Nell'ottobre 1996 \u00e8 protagonista del \"Carro Fantastico\" al Teatro alla Scala di Milano. Nello stesso anno interpreta anche la title-track del film \"Jane Eyre\" diretto da Franco Zeffirelli.\nNel 1997 partecipa nuovamente a Sanremo con il brano \"Nel respiro pi\u00f9 grande\", scritto da Susanna Tamaro e musicato da Ron, e in primavera esce il suo quarto album \"Incontri e passaggi\" dove interpreta canzoni scritte per lei da Ennio Morricone, Lucio Dalla, Chico Buarque, Ivano Fossati e altri. Ancora nel 1997 doppia (sia per le parti recitate che per quelle cantate) il film di animazione della 20th Century Fox \"Anastasia\" insieme a Fiorello, e interpreta il ruolo della protagonista Milly nel musical campione di incassi \"Sette spose per sette fratelli\" con la regia di Saverio Marconi. Vince quindi la Targa Tenco 1997 come migliore interprete.\n2000 - 2009.\nNel 2000 viene scelta per interpretare \"Mater Iubilaei\", inno mariano del Giubileo. Nel maggio dello stesso anno esegue per la prima volta la neonata preghiera nella grotta di Lourdes. \u00c8 la prima cantante al mondo ad esibirsi sotto la grotta.\nNel 2001 \u00e8 protagonista insieme a Giampiero Ingrassia nell'opera teatrale \"Salvatore Giuliano\", per la regia di Armando Pugliese. Nel 2002 recita e canta nello spettacolo \"Wozzeck, Lulu, la morte e gli altri\" al fianco di Carla Fracci per la regia di Beppe Menegatti al Teatro dell'Opera di Roma. Recita in un'edizione di \"Monologhi della vagina\" per la regia di Emanuela Giordano.\nNel 2003 allestisce un nuovo spettacolo in forma di teatro-canzone, \"Notte in Bianco\", di cui \u00e8 anche autrice, curato per la regia da Claudio Insegno, e associato all'uscita del suo quinto CD \"Sto bene al mondo\". Tra il 2003 e il 2005 interpreta il ruolo di Jenny delle Spelonche nell\"Opera da tre soldi\" di Bertolt Brecht al fianco di Massimo Venturiello, e sempre con lo stesso attore interpreta Nadia nel \"Tango delle ore piccole\" di Manuel Puig nella stagione 2004/2005. Nello stesso periodo interpreta canzoni dal repertorio romano nello spettacolo a tema \"Semo o nun semo\" di Nicola Piovani.\nNel giugno 2005 debutta ad Asti Teatro con lo spettacolo di teatro-canzone \"Romana\", omaggio a Gabriella Ferri diretto ancora da Venturiello. Nello stesso anno partecipa alle riprese del film \"Baciami piccina\", con Neri Marcor\u00e8 e Vincenzo Salemme. Ad aprile 2006 esce il disco live \"Romana\" tratto dall'omonimo spettacolo. Nello stesso anno \u00e8 candidata al Nastro d'argento per la canzone originale \"Tra cielo e terra\" di Pietro Cantarelli tratta dalla colonna sonora dell'omonimo film. Dal 2006 al 2008 \u00e8 Lucia nello spettacolo \"Gastone\" di Ettore Petrolini per la regia di Massimo Venturiello.\nNel 2007 \u00e8 ancora a Sanremo con la canzone \"Il terzo fuochista\" scritta da Massimo Venturiello e musicata da lei stessa con Ruggiero Mascellino. Nella stagione teatrale 2008-2009 interpreta Gelsomina nel fortunato adattamento teatrale dal film \"La strada\". Dal 2009 al 2011 \u00e8 in scena con lo spettacolo di teatro-canzone \"Musicanti (Sonata a Cosimina)\" con Massimo Venturiello che ne cura anche testo e regia.\n2010 - 2020.\nNel giugno del 2010 \u00e8 la voce protagonista della composizione di Marco Betta su libretto di Francesco Busalacchi \"La corona di Tombacco\". Sempre nello stesso anno incide un CD di musiche del Trentino, \"Trentino senza tempo\", con il corpo bandistico di Albiano diretto da Marco Somadossi. Nel febbraio del 2011 esce il brano \"Il bel paese degli animali\" (testo di Venturiello e musica di Mascellino), canzone di protesta contro le dittature. Nell'aprile 2011 \u00e8 con Massimo Venturiello nel \"Borghese gentiluomo\" di Moli\u00e8re; la pi\u00e8ce sar\u00e0 in scena fino al 2013.\nPartecipa allo spettacolo \"Italiane\" nel settembre 2011, al teatro Argentina di Roma con Maddalena Crippa e Lina Sastri, per la regia di Emanuela Giordano. Nell'ottobre dello stesso anno debutta con il suo nuovo spettacolo di teatro-canzone \"Zoom spartito cinematografico\", testo e regia di Massimo Venturiello e direzione musicale di Ruggiero Mascellino.\nNel 2012 partecipa all'album InventaRio dell'artista brasiliano Ivan Lins, candidato ai Latin Grammy nel 2014 nella categoria MPB (m\u00fasica popular brasileira).\nNel 2013 partecipa all'album \"Cantabile\" di Nicola Piovani con il brano \"Il merlo innamorato\", che riproporr\u00e0 al Concerto del Primo Maggio in Piazza San Giovanni, accompagnata dallo stesso Piovani con altri musicisti.\nIl 30 settembre 2014 esce \"Il suono della voce\", album contenente pezzi scritti, tra gli altri, da Ivano Fossati e Joe Barbieri, alcuni brani cantati in diverse lingue tra cui il libanese, lo yiddish, il rumeno, il giapponese, mentre altri della tradizione napoletana e romana sono stati adattati e cantati anche in altre lingue in chiave originale. Alla fine del 2014 viene nominata Direttore della Sezione Canzone e Coordinatrice Generale della neonata Officina delle Arti Pier Paolo Pasolini, laboratorio di alta formazione e hub culturale della Regione Lazio, in collaborazione con l'Universit\u00e0 di RomaTre e il Conservatorio di Santa Cecilia di Roma. Nell'aprile del 2015 debutta nello spettacolo teatrale \"Il grande dittatore\", prima trasposizione mondiale del capolavoro cinematografico di Charlie Chaplin diretto da Venturiello (sempre anche nelle vesti di attore).\nNell'aprile 2016 porta il suo concerto ad Algeri e Tunisi, dove registra due sold out. A Tunisi in particolare, \u00e8 la prima artista italiana inserita nel cartellone del festival internazionale \"Jazz \u00e0 Carthage\", dove conquista il pubblico per il suo omaggio a Abd al-Hal\u012bm H\u0101fe\u1e93 col brano Ahwak.\nNel gennaio 2017 ottiene un nuovo grande successo all'Auditorium Parco della Musica con il concerto \"Appunti musicali dal mondo\", che vede la presenza con lei sul palco di amici ospiti come Nicola Piovani, Geg\u00e9 Telesforo, Danilo Rea, Germano Mazzocchetti, Joe Barbieri e Gabriele Mirabassi. Il concerto diventa anche un album, che esce nel novembre di quell'anno.\nPer i festeggiamenti pubblici del Capodanno 2018, tenutisi al Circo Massimo, omaggia nuovamente il repertorio dialettale della sua citt\u00e0. In questa occasione \u00e8 la prima artista italiana a collaborare con la compagnia teatrale catalana La Fura dels Baus.\nNel 2018 partecipa alla colonna sonora del film di Gabriele Muccino \"A casa tutti bene\", scritta da Nicola Piovani, cantando il brano \"L'invenzione di un poeta\", inserito nella cinquina dei Premi David di Donatello 2019 nella categoria migliore canzone originale.\nDurante il 2018 porta il tour \"Appunti musicali dal mondo\" in Brasile, Portogallo e Francia, suonando in club prestigiosi e duettando in ogni citt\u00e0 con artisti di fama mondiale: Rog\u00e8, Alice Caymmi, Mariene De Castro, Aline Calixto. Inoltre, incontra e intervista Marisa Monte, Cyrille Aim\u00e9e, Ivan Lins, Luisa Sobral, Ivano Fossati. Da questo viaggio viene realizzato il documentario \"Il suono della voce\" (prodotto da Leave Music/Rai Cinema) per la regia di Emanuela Giordano, presentato in anteprima alla Festa del cinema di Roma 2019, nell'ambito della sezione autonoma \"Alice nella citt\u00e0\".\nIl 31 dicembre 2018 riporta in scena all'Auditorium Parco della Musica dopo dieci anni l'omaggio a Gabriella Ferri \"Romana-Il concerto\", con un nuovo tutto esaurito.\nNel 2019 collabora con l'artista di Capo Verde T\u00e9t\u00e9 Alhinho nel brano \"Scutam es Morna (Scusami Morna)\". La canzone, cantata in creolo e in italiano, \u00e8 quindi inserita nell'opera omnia \"80 Musicas\" di Mario Lucio Sousa, anch'egli capoverdiano, rinomato ambasciatore dell'arte creola nel mondo.\nAncora del 2019 \u00e8 la Targa Tenco nella categoria \"Album a progetto\" con \"Viaggio in Italia. Cantando le nostre radici\" a nome del gruppo Adoriza, costituitosi nell'ambito di Officina Pasolini. L'album, nato da un'idea della stessa Tosca con Paolo Coletta e Felice Liperi, \u00e8 una panoramica sui repertori tradizionali della penisola, qui riproposti da un collettivo di cantautori e musicisti dell'ultima leva. La produzione discografica \u00e8 di Piero Fabrizi e la regia dello spettacolo \u00e8 di Massimo Venturiello.\nLo stesso anno \u00e8 madrina della quindicesima edizione del Premio Bianca d'Aponte - Citt\u00e0 di Aversa.\nA ottobre 2019 esce il nuovo album in proprio, \"Morabeza\", prodotto da Joe Barbieri, in cui collabora con Ivan Lins, Lu\u00edsa Sobral, Cezar Mendes, Arnaldo Antunes, Cyrille Aim\u00e9e, Lenine, Vincent Segal, Awa Ly, Gabriele Mirabassi, Nicola Stilo e Lotfi Bouchnak.\nNel 2020 partecipa alla settantesima edizione del Festival di Sanremo con il brano \"Ho amato tutto\", scritto da Pietro Cantarelli, grazie al quale vince il premio Bigazzi assegnato dall\u2019orchestra per la miglior composizione musicale, piazzandosi al sesto posto nella classifica finale. Vince inoltre la serata dedicata alle cover, con una versione di \"Piazza Grande\" interpretata con la cantante spagnola Silvia P\u00e9rez Cruz ed arrangiata da Joe Barbieri. A marzo 2020 Ferzan Ozpetek dirige il video della canzone, ispirato al quadro di Edward Hopper \"New York Movie\" (1939).\nIl brano sanremese e l'album \"Morabeza\" (alla cui ristampa \"Ho amato tutto\" viene aggiunto in tracklist) le valgono due Targhe Tenco rispettivamente nelle categorie \"Migliore canzone\" e \"Album di interprete\". Mentre per la sua perfomance nel documentario \"Il suono della voce\", vince un Nastro d'Argento 2020 come \"Protagonista dell'anno\" .\nOpere.\nCinema.\nDoppiatrice.\nRadio\nNell'ambito del ciclo di programmi \"Suona l'una\" di Rai Radio3, Tosca insieme all'autore televisivo e giornalista Giorgio Cappozzo ha condotto un viaggio musicale in 10 puntate (dal 5 al 15 ottobre 2020), un programma scritto insieme a Valentina Romano. Ogni puntata \u00e8 stata dedicata ad un particolare argomento (le grandi canzoni d'amore, il teatro, il cinema, le serenate, gli adattamenti tra i tanti) e in ognuna \u00e8 intervenuto un artista amico con un messaggio vocale raccontando un aneddoto o commentando un brano in programmazione, tra questi: Fiorella Mannoia, Nicola Piovani, Tiziano Ferro, Salvador Sobral, Renzo Arbore e Silvia P\u00e9rez Cruz. Da questa fortunatissima trasmissione \u00e8 poi nato l'omonimo CD che contiene le canzoni interpretate \"live\" da Tosca in ognuna delle 10 puntate."}
{"id": "93796", "revid": "72396", "url": "https://it.wikipedia.org/wiki?curid=93796", "title": "Sojusz Lewicy Demokratycznej", "text": ""}
{"id": "93797", "revid": "327794", "url": "https://it.wikipedia.org/wiki?curid=93797", "title": "Michael Ende", "text": "Biografia.\nIl padre Edgar Ende aveva un'attivit\u00e0 artistica inizialmente ben avviata, che per\u00f2 incontr\u00f2 nel corso degli anni trenta diverse difficolt\u00e0, a causa dell'imporsi del regime nazista, finch\u00e9, nel 1936, fu costretto a sospendere qualunque esposizione. L'anno successivo tutte le sue opere furono confiscate dalle autorit\u00e0 in quanto \"arte degenerata\" (\"Entartete Kunst\"). Gli anni precedenti la guerra furono per Michael anni di crescita e studio, funestati nel 1937 dalla morte di un suo intimo amico, Willie: sulla sua immagine lo scrittore modell\u00f2, in seguito, l'aspetto di Bastiano, il protagonista de \"La storia infinita\". Nel 1941, una sospensione scolastica lo spinse a pensieri suicidi, che riusc\u00ec a superare. L'anno successivo Michael evit\u00f2 fortunosamente l'ingresso nella Hitler Jugend.\nNel 1945 Michael venne forzatamente arruolato per l'estrema difesa della Germania nazista, ormai prossima alla disfatta totale. Dopo un addestramento di un solo giorno fu mandato al fronte, dove vide morire tre suoi compagni nei primissimi combattimenti. Michael gett\u00f2 a terra il fucile e scapp\u00f2, percorrendo a piedi durante la notte ottanta chilometri, nel tentativo di raggiungere Burach, dove viveva sua madre. In seguito, entr\u00f2 in un'organizzazione antinazista (Fronte per la Baviera Libera) sino al termine della guerra. Gli anni seguenti la guerra furono segnati, per Michael divenuto maggiorenne, dall'incontro con l'Antroposofia di Rudolf Steiner e quindi con il teatro. La sua ambizione divenne quella di poter essere attore. Scrisse opere teatrali e recit\u00f2 in ruoli secondari, senza tuttavia ottenere grande riscontro. Nel 1951 conobbe Ingeborg Hoffmann, che in seguito divent\u00f2 sua moglie.\nIl 1953 fu l'anno della crisi familiare dei genitori di Michael. Il padre conviveva con Lotte Schleger, della stessa et\u00e0 di Michael, mentre la madre tent\u00f2 il suicidio. Michael riusc\u00ec a salvare la madre, consigliandole la pittura come terapia. La riconciliazione tra Michael e suo padre Edgar avvenne tre anni dopo, nel 1956. In questi anni Michael ottenne un lavoro presso una compagnia radiofonica e nel mentre, sotto consiglio di un amico, scrisse nel 1958 il suo primo libro, \"Le avventure di Jim Bottone\", che venne tuttavia rifiutato dall'editore cui lo sped\u00ec. Due anni dopo, nel 1960, riusc\u00ec a ottenere la pubblicazione dall'editore Tienemanns. Il successo del libro, primo premio nel 1961 per la letteratura per l'infanzia, permise a Michael di ottenere la stabilit\u00e0 economica. Nel 1962 ne venne pubblicato il seguito: \"La terribile banda dei tredici pirati\".\nNel 1964 si spos\u00f2 a Roma con Ingeborg Hoffmann. Nel 1965 suo padre mor\u00ec per un attacco di cuore. Continu\u00f2 a lavorare per il teatro, sinch\u00e9, nel 1971, si spost\u00f2 a Genzano di Roma. Erano questi gli anni in cui lavorava a \"Momo\", che complet\u00f2 nel 1972. Tienemanns accett\u00f2 di pubblicarlo dopo alcune esitazioni. L'edizione del libro era accompagnata da illustrazioni dello stesso autore. Nel 1974 il libro ricevette un premio tra la letteratura per adolescenti. Nel 1973 mor\u00ec la madre di Michael.\nNel 1977 Michael comp\u00ec il suo primo viaggio, di due settimane, in Giappone, paese dove lo scrittore sarebbe stato in seguito molto amato.\nNel 1979 complet\u00f2 e pubblic\u00f2 \"La storia infinita\". L'enorme successo del libro e la gran quantit\u00e0 di premi ricevuti, con una conseguente riscoperta di \"Momo\" da parte di pubblico e critica, portarono a Michael grande notoriet\u00e0, la quale, tuttavia, risult\u00f2 troppo pesante per l'autore, che ne risent\u00ec fisicamente e mentalmente. Nel 1982 firm\u00f2 il contratto per la versione cinematografica de \"La storia infinita\". Apprese per\u00f2 solo in seguito delle enormi modifiche che produzione e regista volevano apportare alla storia, quando ormai era troppo tardi per opporsi. \u00abAuguro la peste ai produttori. Mi hanno ingannato: quello che mi hanno fatto \u00e8 una sozzura a livello umano, un tradimento a quello artistico\u00bb comment\u00f2 dopo la prima. Il film venne proiettato nei cinema nel 1984, nonostante i tentativi dello scrittore per bloccarlo. Intent\u00f2 una causa alla produzione perch\u00e9 fosse eliminato il suo nome dai titoli di testa, causa che, nel 1985, perse.\nNel 1983 complet\u00f2 \"Lo specchio nello specchio\", raccolta di racconti cui stava lavorando da almeno dieci anni. Nel 1985 mor\u00ec la moglie. Lo stesso anno Michael, dopo quattordici anni di vita in Italia, torn\u00f2 in Germania. Nel 1986 venne completata la versione cinematografica di \"Momo\", con la colonna sonora firmata da Angelo Branduardi (cui sarebbe seguita quella postuma a cartoni animati di Enzo D'Al\u00f2, \"Momo alla conquista del tempo\" con la colonna sonora di Gianna Nannini). Nel 1989 torn\u00f2 in Giappone, dove spos\u00f2 la sua seconda moglie, Mariko Sato. Nel 1992 cominci\u00f2 ad accusare strani dolori allo stomaco, ma solo nel 1994 gli venne diagnosticato un cancro. Michael Ende mor\u00ec il 28 agosto 1995, all'et\u00e0 di 65 anni.\nTemi.\nLa grande tematica sviluppata da Ende, cardine del libro \"La storia infinita\", \u00e8 il potere creativo assoluto della fantasia, matrice di tutte le storie possibili. La fantasia ora \u00e8 una forma di salvezza da un mondo arido, divorato da un'economia impersonale e calcolistica (\"Momo\"); ora \u00e8 una porta d'accesso quasi mistica a mondi ulteriori che vivono in simbiosi con la realt\u00e0, due lati di uno specchio che non possono fare a meno l'uno dell'altro; ora \u00e8 una sorta di possessione allucinante, che dissolve la stessa realt\u00e0 in un sogno tra i sogni, il mondo concreto inglobato dalla visione, ridotto solamente a una delle infinite storie possibili.\nCos\u00ec in \"Momo\" la fantasia \u00e8 una sorta di elisir in grado di salvare il mondo, di insoffiare la vita in un tempo che rischia di divenire meccanico, morto. Cos\u00ec anche ne \"La storia infinita\", dove tuttavia non \u00e8 solo la fantasia (ipostatizzata nel regno chiamato appunto Fant\u00e0sia) ad essere minacciata dal nulla (nella prima parte del libro), ma \u00e8 essa stessa a potersi trasformare in una minaccia, quando al servizio di un delirio egoico di onnipotenza (nella seconda parte del libro). Viene comunque confermato il suo valore creativo e di sana fuga da un mondo spesso difficile da vivere e, come tale, da ritrasformare, contro quanti, anche nel corso della storia della cultura, hanno invece ritenuto la fantasia stessa un fattore di irresponsabilit\u00e0.\nRintracciabile in Ende \u00e8 anche la tematica del nichilismo : la perdita di speranza degli abitanti di Fant\u00e0sia (che si gettano nelle braccia del Nulla ne La Storia infinita) e il tecnicismo disumanizzante che ruba il tempo in Momo sono riferimenti alla temperie nichilistica, dove sia l'angoscia che la transumanit\u00e0 sono conseguenze chiave della perdita dei valori di riferimento. Lo scrittore tedesco sembrerebbe proporre come soluzione l'affidarsi alla fantasia, ma egli come il filosofo Heidegger \u00e8 cosciente che per volont\u00e0 non si possa superare il nichilismo, che trae il suo fondamento proprio nella volont\u00e0 di potenza : per questo Bastiano, alla ricerca della propria volont\u00e0, rischia di rimanere prigioniero del romanzo.\nCompletamente diversa la questione ne \"Lo specchio nello specchio\" o \"La prigione della libert\u00e0\", dove si palesa la lezione di Borges: la dialettica tra reale e irreale, tra sogno e veglia, \u00e8 presentata come conflitto drammatico, angosciante, lacerante, solo a tratti sereno, tendente verso l'astratto, quasi una pulsione di morte nirvanica."}
{"id": "93800", "revid": "486946", "url": "https://it.wikipedia.org/wiki?curid=93800", "title": "Socjaldemokracja Polska", "text": ""}
{"id": "93801", "revid": "287204", "url": "https://it.wikipedia.org/wiki?curid=93801", "title": "Anastrofe", "text": "Lanastrofe (pronuncia: an\u00e0strofe, dal greco \u1f00\u03bd\u03b1\u03c3\u03c4\u03c1\u03bf\u03c6\u03ae, \"anastroph\u0113\", \u00abinversione\u00bb) o anteposizione \u00e8 una figura retorica consistente nell'inversione dell'ordine abituale di un gruppo di termini successivi. \u00c8 affine all'iperbato ma, a differenza di esso, non implica l'inserimento di un inciso tra i termini.\nAd esempio, in Leopardi: \nO pi\u00f9 recentemente, Ungaretti:\nNel libro sesto dell'Iliade, al verso 443, si pu\u00f2 citare l'anastrofe delle parole \u03ba\u03b1\u03ba\u03cc\u03c2 \u1f61\u03c2, \"kak\u00f3s h\u014ds\", invece del previsto \u1f61\u03c2 \u03ba\u03b1\u03ba\u03cc\u03c2, \"h\u014ds kak\u00f3s\", \"come un vile\"."}
{"id": "93802", "revid": "1632387", "url": "https://it.wikipedia.org/wiki?curid=93802", "title": "Alice (cantante)", "text": "\u00c8 stata vincitrice del Festival di Sanremo 1981 con il brano \"Per Elisa\".\nBiografia.\nGli esordi.\nAlice inizia la carriera di cantante fin da giovanissima, con il suo vero nome (Carla Bissi), partecipando a vari concorsi per nuovi talenti: il primo di cui si ha notizia \u00e8 il \"V Festival Internazionale dei Ragazzi\", che si tiene a Sanremo il 17 e 18 luglio 1965.\nIn questi anni \u00e8 allieva di pianoforte e canto di Rosa Nisi, madre di Checco Marsella dei Giganti, nonch\u00e9 nota pianista e compositrice.\nAnni settanta.\nNel 1971 vince il Festival di Castrocaro con una personale interpretazione di \"Tanta voglia di lei\", classico dei Pooh; la stampa le attribuisce, grazie ai suoi grandi occhi scuri, il soprannome \"la Cerbiatta di Forl\u00ec\".\nL'anno successivo partecipa di diritto al Festival di Sanremo con la canzone \"Il mio cuore se ne va\", ma non arriva in finale. La cantante affermer\u00e0 pi\u00f9 volte che il pezzo non la entusiasmava. Sempre nel 1972, con il brano \"La festa mia\" (scritto da Franco Califano), viene premiata con la \"Gondola d'Argento\" alla Mostra internazionale di musica leggera di Venezia.\nIl cambio del nome.\nNel 1973 incide la canzone \"Il giorno dopo\", versione italiana di \"The Morning After\", che l'anno precedente aveva vinto il premio Oscar come colonna sonora del film \"L'avventura del Poseidon\". Ritorna a cantare nel 1975, pubblicando per la CBS il suo primo album, \"La mia poca grande et\u00e0\", col nome di \"Alice Visconti\", inventato dal suo produttore. Seguono due singoli quali \"Io voglio vivere\" e \"Piccola anima, \"di Carla Vistarini e Luigi Lopez\", \"che entrano in classifica. In quel periodo Alice si cimenta anche in veste di co-conduttrice radiofonica del programma \"L'uomo della notte\", trasmesso dalle stazioni del Secondo Canale di Radio Rai.\nNel 1978 viene pubblicato il secondo LP \"Cosa resta... un fiore\", dal quale vengono estratti altri due singoli (\"\u2026E respiro\" e \"Un'isola\"). \"Un'isola \"\u00e8 scritta da Carla Vistarini e Luigi Lopez, come molti dei brani dell'album, la voce presenta un timbro particolare con i caratteristici toni bassi.\nAnni ottanta: l'incontro con Battiato e il successo europeo.\nNel 1980 Alice abbandona il cognome Visconti, firma per la EMI e si affianca ad un nuovo team di lavoro, col produttore Angelo Carrara, lo stesso di Franco Battiato: dall'incontro con quest'ultimo, la giovane cantante inizia a perfezionarsi nella composizione delle sue canzoni; ed \u00e8 assieme a Battiato, Giusto Pio e Francesco Messina, che firma \"Il vento caldo dell'estate\", suo primo vero successo, che la spinge nelle zone alte dell'hit-parade e che \u00e8 anche in gara al Festivalbar. Esce anche un album dal titolo \"Capo Nord\": chiaramente riconoscibile il tocco di Franco Battiato, particolarmente all'avanguardia, presente come coautore e negli arrangiamenti insieme a Giusto Pio.\nIl trionfo a Sanremo (1981).\nNel 1981, Alice scrive assieme a Battiato e a Giusto Pio la canzone \"Per Elisa\". Il produttore Angelo Carrara suggerisce ad Alice di presentarlo al Festival di Sanremo e la canzone si classifica al primo posto, arrivando anche al vertice dell'hit-parade. Parte il suo primo tour europeo; \"Per Elisa\" e l'album \"Alice\" (uscito alcuni mesi dopo il Festival, frutto ancora una volta della collaborazione con Battiato e Giusto Pio) vengono pubblicati con successo in molti altri paesi tra cui la Germania, dove l'artista raggiunge subito una notevole popolarit\u00e0: si pu\u00f2 dire che Alice abbia venduto pi\u00f9 dischi in Germania che in Italia. Nell'estate del 1981, infatti, la cantante ottiene un'altra importante affermazione con un altro singolo, \"Una notte speciale\", che rimane nella hit delle classifiche tedesche per ben due anni, anche questa composta e arrangiata ancora una volta dal duo Battiato-Pio.\nNell'estate 1982 esce il singolo \"Messaggio\", che raggiunge il quarto posto in hit-parade: autori, ancora una volta, Battiato-Pio, sebbene il primo si celi sotto lo pseudonimo di Albert Kui. In autunno, Alice e Battiato duettano nel brano \"Chanson egocentrique\", ennesimo singolo di successo tratto dall'album \"Azimut\". Nel 1983 vince, come capitana assieme a Nada della squadra della EMI, la manifestazione televisiva Azzurro. In autunno esce l'album \"Falsi allarmi\", nel quale spicca \"Notte a Roma\", mentre il primo singolo estratto \u00e8 \"Il profumo del silenzio\".\nNel 1984 Alice vende oltre un milione e mezzo di copie, duettando col cantautore tedesco Stefan Waggershausen nel brano \"Zu nah am Feuer\", e partecipa all'Eurofestival a Lussemburgo in coppia con Franco Battiato, presentando \"I treni di Tozeur\", che si classifica al quinto posto nella rassegna, riscuotendo poi grande successo sia in Italia che all'estero.\nNel 1985 pubblica l'album \"Gioielli rubati\", registrato tra Milano e il Power Station di New York, per l'ultima volta con la produzione di Angelo Carrara. Si tratta di un tributo a Franco Battiato, arrangiato con la collaborazione di Roberto Cacciapaglia: tra le riletture spicca la sua personale interpretazione di \"Prospettiva Nevski\", il singolo estratto. L'album riscuote un buon successo: entra in classifica anche in molti paesi europei e Alice ottiene il Premio Tenco quale migliore interprete dell'anno.\nNel 1986 la svolta \u00e8 rappresentata dall'album \"Park Hotel\", primo frutto del sodalizio artistico e personale con Francesco Messina, che si occuper\u00e0 della produzione di molti progetti live e discografici di Alice. Uno dei singoli \u00e8 \"Nomadi\", brano di Juri Camisasca. Nell'album hanno suonato musicisti di fama internazionale come Jerry Marotta, Phil Manzanera e Tony Levin. L'interesse del pubblico nei suoi confronti si consolida e aumenta anche all'estero: infatti \"Park Hotel\" riesce a piazzarsi nelle top 20 degli LP pi\u00f9 venduti in molti paesi europei tra cui Austria, Svizzera, Germania, Finlandia, Svezia, ecc.\nNel 1987 la cantante realizza \"Elisir\" (Premio della critica, sempre in Germania): l'album raccoglie alcuni brani tratti dai precedenti lavori, rivisitati attraverso nuovi arrangiamenti, e due inediti. Vince in Germania il Goldene Europa per i successi ottenuti in terra tedesca e altri Paesi, mentre in Giappone esce un'altra raccolta, \"Kusamakura\", che attinge proprio dagli ultimi due LP.\nNello stesso anno l'artista si avvicina ad un repertorio ancora pi\u00f9 colto attraverso alcuni concerti (come quello tenuto alla Sala Verdi del Conservatorio di Milano) con l'accompagnamento al pianoforte di Michele Fedrigotti, nei quali Alice esegue composizioni di Satie, Faur\u00e9 e Ravel: l'album \"M\u00e9lodie passag\u00e8re\" (1988) \u00e8 il risultato di quest'esperienza.\nNel 1989 esce \"Il sole nella pioggia\", album che apre le porte ad una dimensione maggiormente spirituale grazie anche all'apporto autorale di Juri Camisasca. Oltre al brano che d\u00e0 il titolo all'album, spiccano \"Tempo senza tempo\", \"L'era del mito\" e \"An\u00ecn \u00e0 gris\" (da una poesia di Maria Grazia Di Gleria musicata da un giovanissimo Marco Liverani), uno stupendo omaggio al Friuli, dove l'artista vive tuttora. \"Visioni\" \u00e8 il primo singolo estratto: l'album resta in classifica per diverse settimane. Partecipano, tra gli altri, anche Paolo Fresu, Steve Jansen e Richard Barbieri (ex Japan), Dave Gregory degli XTC, Jon Hassell. Inoltre Alice duetta con Peter Hammill dei Van der Graaf Generator in \"Now and Forever\", a conclusione dell'album. Seguir\u00e0 un lungo tour italiano ed europeo, nel 1990.\nAnni novanta.\nNel 1992 esce \"Mezzogiorno sulle Alpi\", album pi\u00f9 ermetico, nel quale l'artista raggiunge il punto pi\u00f9 alto, fino a quel momento, della propria maturazione artistica, in cui interpreta anche \"La recessione\", un testo di Pier Paolo Pasolini musicato da Mino Di Martino. Cresce anche la schiera di collaboratori internazionali con musicisti come Danny Thompson, Gavin Harrison, Jakko Jakszyk dei Level 42. Il singolo di lancio dell'album \u00e8 \"In viaggio sul tuo viso\", che Alice presenta al Festivalbar. Segue un tour in Italia e in Europa.\nA maggio del 1994 \u00e8 protagonista di alcuni concerti con l'orchestra sinfonica di Arturo Toscanini per il progetto \"Art &amp; Decoration\", che comprende musiche di Faur\u00e9, Ravel, Ives, Montsalvage e altri; il progetto non \u00e8 mai stato pubblicato su disco.\nDopo aver lasciato la EMI (che tra l'altro aveva pubblicato un remix di \"Chanson egocentrique\" senza la sua approvazione), Alice approda alla WEA con l'album \"Charade\" (1995), mantenendosi sulla scia dei lavori precedenti: testi introspettivi (i singoli \"Non ero mai sola\" e \"Dammi la mano amore\" portano la firma dell'artista), e parecchi musicisti di fama internazionale: (Trey Gunn, Steward Gordon, ancora Paolo Fresu, e il California Guitar Trio).\nAl 1996 risale la sua ultima tourn\u00e9e europea, nella quale \u00e8 accompagnata da Robby Aceto, Ben Coleman, Mick Karn e Steve Jansen. Nello stesso anno partecipa come interprete e coautrice all'album di Trey Gunn \"The third star\", per quanto concerne il brano omonimo. Il 1997 \u00e8 un altro anno di collaborazioni, con Francesco Messina e altri, nel progetto \"Devogue\" e nell'album \"Metallo non metallo\" dei Bluvertigo (\"Troppe emozioni\").\nNel 1998 esce \"Exit\", album nel quale viene dato ampio spazio all'elettronica. \"Open Your Eyes\", cantata in duetto con Skye dei Morcheeba, \u00e8 il fortunato singolo di lancio. Il videoclip del brano viene registrato a Londra con la regia di Nick Small.\nSubito dopo nasce il progetto \"God Is My DJ\", in cui Alice propone non musica sacra ma la ricerca del sacro nella musica e comprende anche canzoni scritte da Battiato; la maggior parte dei concerti in questo periodo sono stati tenuti direttamente nelle chiese. Nel 1999 \"God Is My DJ\" diventa un album.\nAnni 2000.\nNel 2000 Alice partecipa al Festival di Sanremo con un brano di Juri Camisasca dal titolo \"Il giorno dell'indipendenza,\" classificandosi nona. Viene pubblicato l'album \"Personal Juke Box\" che, oltre alla canzone sanremese e ad altri due inediti, comprende i successi di Alice, alcuni dei quali riarrangiati (spicca la nuova versione di \"Chanson Egocentrique\" in duetto coi Bluvertigo).\nNel 2002 nasce il progetto live incentrato sull'importanza della parola e della poesia nella canzone e getta le basi per la realizzazione del successivo album.\nNell'autunno del 2003 infatti viene pubblicato per l'etichetta indipendente Nun Entertainment \"Viaggio in Italia,\" un omaggio a cantautori quali Franco Battiato, Fabrizio De Andr\u00e9, Francesco De Gregori, Francesco Guccini, Giorgio Gaber, Ivano Fossati; Alice interpreta anche due brani di Lucio Battisti con testi di Pasquale Panella (\"Cosa succeder\u00e0 alla ragazza\" ed \"Ecco i negozi\", quest'ultima in duetto con Morgan). Al disco collaborano anche Paolo Fresu, Jakko Jakszyk e Tim Bowness dei No-Man.\nNel 2004 partecipa al progetto degli Zerouno (con la produzione artistica di Luca Urbani) cantando nel brano \"Sospesa\". Tra il 2006 e il 2008 tiene alcuni concerti con il nuovo progetto \"Lungo la strada\", nel quale Alice pone l'attenzione su alcuni temi quali l'amore, la guerra, la poesia, la ricerca di s\u00e9 stessi, la fede, costantemente al centro dell'esistenza. Si esibisce con Steve Jansen, Marco Pancaldi e Alberto Tafuri.\nNel marzo 2009, Alice pubblica il suo primo disco dal vivo, intitolato appunto \"Lungo la strada live.\" Il 21 giugno 2009 partecipa ad Amiche per l'Abruzzo, concerto benefico svoltosi allo Stadio San Siro di Milano e finalizzato alla raccolta di fondi per la popolazione dell'Abruzzo, a seguito del terremoto del 6 aprile 2009; all'evento partecipano sul palco 43 artiste italiane; Alice si esibisce con \"Il contatto\" e \"Per Elisa\". Sempre nel 2009, riceve il \"Premio Mia Martini 2009\". Partecipa, inoltre, al disco di Claudio Baglioni \"Q.P.G.A.\", nella canzone \"Una storia finita\".\nAnni 2010.\nNel 2010, Alice torna a collaborare con Stefan Waggershausen nel brano \"Was soll ich dir sagen\", contenuta nell'ultimo disco del cantautore tedesco, come autrice e interprete della parte italiana del testo.\nNel settembre 2012 esce, dopo 14 anni dall'ultimo disco di inediti, l'album Samsara, il quale viene anticipato dal singolo \"Nata ieri\", scritto da Tiziano Ferro. Il cd, pubblicato anche in Germania, debutta alla decima posizione nella classifica FIMI dei dischi pi\u00f9 venduti. Per l'occasione, Tiziano Ferro dichiara: \"\u00abAlice \u00e8 un emblema di stile e di integrit\u00e0. \u00c8 un esempio di come ci si dovrebbe comportare quando si fa musica: seguendo l'istinto e la passione, assecondando i propri tempi e le proprie sensibilit\u00e0. Scrivere per lei \u00e8 stata una delle sfide pi\u00f9 stimolanti dei miei ultimi dieci anni da autore.\u00bb\".\nNell'estate 2013, Alice partecipa in veste di special guest ai concerti di Franco Battiato e Antony con la Filarmonica Arturo Toscanini: duetta con Battiato nella cover di Claudio Rocchi \"La realt\u00e0 non esiste\" e in \"I treni di Tozeur\", per poi eseguire da sola \"Il vento caldo dell'estate\". La registrazione del concerto all'Arena di Verona si concretizza nell'album \"Antony / Battiato - Del suo veloce volo - featuring Alice\", pubblicato a novembre 2013. \nSempre nell'autunno del 2013, Luca Carboni celebra i 30 anni di carriera con l'album Fisico &amp; politico; il disco racchiude le hit del cantautore, riproposte in duetto con diversi artisti: Alice partecipa nella canzone \"Farfallina\".\nIl 19 e il 20 gennaio 2014, al Teatro Comunale di Bologna va in scena lo spettacolo di Marco Goldin su musiche di Franco Battiato \"La ragazza con l'orecchino di perla\". La protagonista, rappresentata in due et\u00e0 differenti, \u00e8 interpretata da Alice e Francesca Michielin, le quali duettano nel brano che d\u00e0 titolo alla rappresentazione. \nSabato 31 maggio 2014 partecipa a \"Sardegna chi_ama,\" concerto organizzato da Paolo Fresu all'Arena Grandi Eventi del Sant'Elia di Cagliari, i cui ricavati sono destinati alle scuole danneggiate dall'alluvione in Sardegna dell'autunno precedente. Al concerto, trasmesso in diretta da Rai 3, Alice canta \"Madre Notte\" e \"Prospettiva Nevski\". Compare inoltre nell'album di Mario Venuti \"Il tramonto dell'Occidente\" nel brano \"Tutto appare\", pubblicato a settembre 2014.\nA novembre dello stesso anno viene pubblicato l'album \"Weekend\", che vede la collaborazione di Franco Battiato, Luca Carboni e Paolo Fresu. L'album contiene alcune cover (fra cui \"La realt\u00e0 non esiste\" di Claudio Rocchi, in duetto con Battiato), diversi inediti (come \"Veleni\", brano scritto da Battiato e Manlio Sgalambro) e alcune nuove versioni di brani propri (fra cui \"Da lontano,\" qui proposta in duetto con Luca Carboni).\nDurante l'estate 2015, Alice partecipa allo spettacolo ideato da Caterina Caselli \"La Dolce Vita, la musica del cinema italiano\" dove insieme a Morgan, Raphael Gualazzi, Tosca e alla filarmonica Arturo Toscanini esegue le arie pi\u00f9 celebri del cinema italiano e internazionale, accompagnata da immagini suggestive e scene dei film. La regia \u00e8 di Giampiero Solari.\nDa febbraio ad aprile 2016 Alice \u00e8 impegnata con Franco Battiato in un tour italiano di trentadue date, accompagnati dalla \"Ensemble Symphony Orchestra\". Lo spettacolo alterna momenti in cui i due artisti si esibiscono singolarmente ad alcuni duetti (fra cui \"E ti vengo a cercare\", \"Sentimiento Nuevo\", \"I treni di Tozeur\"). Il tour registra il tutto esaurito in tutte le date, tant'\u00e8 che a luglio vengono riproposti altri sette spettacoli. Il 4 novembre 2016 viene pubblicato il CD/DVD live del tour, dal titolo Live in Roma.\nNel maggio 2017 Alice collabora con il gruppo torinese \"Miriam\" cantando con la band nel loro singolo \"Plutone\".\nIl 9 febbraio 2018 partecipa al Festival di Sanremo nella serata dedicata ai duetti, ospite di Ron nel brano \"Almeno pensami\", inedito in gara di Lucio Dalla. Sulla decisione di invitare Alice, Ron dichiara: \"\"La scelta \u00e8 nata parlando anche con Baglioni\" (direttore artistico dell'edizione 2018 del festival, ndr)\": il testo parla di una storia d\u2019amore adulto, bisognava trovare un\u2019interprete speciale con una grande esperienza artistica e umana, il suo nome \u00e8 venuto fuori per incanto, abbiamo fatto le prove e siamo molto contenti, \u00e8 una persona splendida\"\u201d.\nTra il 2018 e il 2019 riprende il tour del disco \"Viaggio in Italia\", aggiungendo nuovi brani che strada facendo sono entrati nella sua produzione artistica. Il tour tocca anche la Germania, con tre date rispettivamente a Mannheim, D\u00fcsseldorf e Monaco."}
{"id": "93804", "revid": "838137", "url": "https://it.wikipedia.org/wiki?curid=93804", "title": "Unione del Lavoro", "text": "L'Unione del Lavoro (in polacco: \"Unia Pracy\"; abbreviato UP) \u00e8 un partito politico polacco di centrosinistra.\n\u00c8 membro del Partito Socialista Europeo ed osservatore dell'Internazionale Socialista.\nStoria del partito.\n\"Unia Pracy\" venne costituita nel 1992 dall'unione di alcuni movimenti socialisti:\nPresidenti del partito.\nHanno ricoperto la carica di Presidente (\"Przewodniczacy\") del partito:"}
{"id": "93805", "revid": "111913774", "url": "https://it.wikipedia.org/wiki?curid=93805", "title": "Linguistica cognitiva", "text": "La linguistica cognitiva analizza le espressioni linguistiche, situate nel contesto in cui sono state pronunciate, per ricostruire i processi cognitivi alla loro base.\nAlcuni degli autori pi\u00f9 importanti sono George Lakoff, Mark Johnson, Gilles Fauconnier e Mark Turner.\nUna rielaborazione critica delle teorie della linguistica cognitiva ha dato vita alla corrente danese della semiotica cognitiva, il cui maggiore esponente \u00e8 Per Aage Brandt."}
{"id": "93806", "revid": "183114", "url": "https://it.wikipedia.org/wiki?curid=93806", "title": "Anfibologia", "text": "L'anfibologia o anfibolia (composto dal greco \"\u1f00\u03bc\u03d5\u03af\u03b2\u03bf\u03bb\u03af\u03b1\" = \u00abambiguit\u00e0\u00bb, \u00abincertezza\u00bb, e \"\u03bb\u03cc\u03b3\u03bf\u03c2\" = \u00abdiscorso\u00bb) \u00e8 un discorso o un'espressione contenente un'ambiguit\u00e0 sintattica o semantica e dunque interpretabile in modi diversi a seconda del modo di leggerla. Ad esempio, l'enunciato \"posso sollevare un uomo con una mano sola\" potrebbe significare sia che si pu\u00f2 sollevare un uomo con l'uso della propria mano, sia che si pu\u00f2 sollevare un uomo che possiede una sola mano."}
{"id": "93807", "revid": "1543377", "url": "https://it.wikipedia.org/wiki?curid=93807", "title": "Floro", "text": "Biografia.\n\u00c8 dato solo come pi\u00f9 probabile dagli studiosi che i diversi nomi, fino a tre diversi \"Florus\" autori di opere pervenute, siano la stessa persona, a cui riferire, quindi, come un unico autore le notizie che seguono.\n&lt;br&gt;\nFlorus visse all'incirca tra il 70/75 e il 145. In verit\u00e0, della sua vita si sa solo quel poco che lo stesso Florus dice nel dialogo \"Vergilius orator an poeta\" (Virgilio oratore o poeta), di cui \u00e8 pervenuta la parte iniziale: di origine africana, partecip\u00f2 a Roma a una gara di poesia nella quale ingiustamente non fu premiato per la gelosia di Domiziano.&lt;br&gt;\nFlorus lasci\u00f2 allora, indispettito, la capitale e viaggi\u00f2 a lungo nel Mediterraneo; si ferm\u00f2 in Spagna, a Tarragona, dove insegn\u00f2 retorica.&lt;br&gt;\nRitornato nella capitale, divenne amico dell'imperatore Adriano e si dedic\u00f2 alla storia ed alla poesia, anticipando il gusto della scuola di coloro che saranno definiti \"poetae novelli\".&lt;br&gt; \nCome detto, in base all'evidenza interna, dovrebbe essere vissuto quantomeno fino al 140.\nOpere.\n\"Epitoma de Tito Livio\".\nLa sua opera storico-retorica, \"Epitomae de Tito Livio bellorum omnium annorum DCC libri duo\", \u00e8 un riassunto di 700 anni di guerre romane da Romolo ad Augusto, il cui titolo probabilmente non \u00e8 autentico, ma aggiunto successivamente e impropriamente, perch\u00e9 l'autore, se attinge soprattutto a Livio, se ne differenzia nello spirito e nell'impostazione (fino a contraddirlo) e utilizza ampiamente altre fonti, quali Sallustio, Cesare e Seneca il Retore, registrando, inoltre, avvenimenti successivi alla trattazione liviana.\n&lt;br&gt;\nFloro divide la storia romana in quattro et\u00e0, come quelle della vita umana, secondo un criterio che aveva adottato Seneca il Vecchio nelle sue \"Historiae\": il periodo monarchico (infanzia), l'et\u00e0 repubblicana fino alla conquista di tutta le penisola italica (adolescenza), la costruzione di un impero e la pacificazione di Augusto (maturit\u00e0), l'et\u00e0 imperiale fino ad Adriano (vecchiaia), sebbene con Traiano al'Impero romano venga restituita una nuova giovinezza:\nL'opera \u00e8, come si nota anche solo dal brano riportato, un panegirico, pieno di retorica e di enfasi, del valore militare di tutto il popolo romano, di cui esalta le gesta dalle origini e che risale, come impostazione, ala dottrina stoica dei cicli e della palingenesi. Se ne ricava, comunque, che il valore storico dell'opera risulta di scarso valore, troppo dominata com'\u00e9 da intenti retorici e moralistici, connessi con profondi motivi di propaganda imperiale del periodo in cui scrive: Floro elogia pi\u00f9 che raccontare, come evidente dal fatto, ad esempio, che egli presenta l'epoca delle guerre puniche come un'epoca \"aurea\" ed incorrotta, lamentando l'eccesso di lusso e ricchezza del suo tempo.\n&lt;br&gt;\nLo stile particolarmente colorito della sua opera rappresenta, di fatto, un'anticipazione dei caratteri di ci\u00f2 che sar\u00e0 la letteratura africana, pagana e soprattutto cristiana, dei secoli successivi.\nPoesie.\nDi Florus poeta ci sono rimasti, nell\"Anthologia Latina\", alcuni epigrammi, in trimetri trocaici e alcuni versi scherzosi indirizzati ad Adriano con relativa ironica risposta dell'imperatore-poeta:\nCui l'imperatore rispose:\nI componimenti risultano, in genere, senza particolari pregi poetici, concentrandosi su temi abbastanza consueti come la celebrazione delle rose e della giovinezza.&lt;br&gt;\nA lui \u00e8 attribuito da alcuni studiosi, proprio in base alla consonanza tematica, anche il carme \"Pervigilium Veneris\", anche se lingua e metrica contribuirebbero a sospingerlo verso il IV secolo d.C.\n\"Vergilius orator an poeta\".\nAd \"Annius Florus\" \u00e8 attribuito un dialogo di cui resta una parte dell'introduzione, concepita secondo lo stile dei dialoghi ciceroniani, in cui si ambienta la scena e si introducono gli interlocutori.&lt;br&gt;\nL'argomento, consueto nelle scuole di retorica, se assegnare un autore al proprio genere o ad un altro, prelude alla valutazione di Virgilio come maestro di ogni sapere che si svilupper\u00e0 nel Tardoantico e, per noi, avr\u00e0 la sua massima espressione in Macrobio."}
{"id": "93809", "revid": "13415", "url": "https://it.wikipedia.org/wiki?curid=93809", "title": "Antifrase", "text": ""}
{"id": "93810", "revid": "2056951", "url": "https://it.wikipedia.org/wiki?curid=93810", "title": "Croce latina", "text": "Si parla di pianta a croce latina per le chiese in cui la navata e il transetto hanno lunghezza differente e si intersecano ad angolo retto.\nRichiama la forma del crocifisso della tradizione cristiana.\nArchitettura.\nIn architettura l'intersecarsi di navata e transetto conferisce alle chiese una pianta a croce. Si parla di pianta a croce latina per le chiese in cui la navata e il transetto hanno lunghezza differente, inoltre la diversa posizione del transetto, ovvero del segmento pi\u00f9 corto, conferisce una diversa denominazione alla croce latina:\n-croce latina commissa se il transetto si trova alla fine delle navate, formando una T\n-croce latina immissa se il transetto si trova lungo il corpo longitudinale delle navate\nSi parla di pianta a croce greca quando navata e transetto sono di lunghezza uguale. La stragrande maggioranza delle chiese di culto cattolico nel mondo occidentale, ha pianta a croce latina."}
{"id": "93811", "revid": "125449962", "url": "https://it.wikipedia.org/wiki?curid=93811", "title": "Riccardo Fogli", "text": "\u00c8 noto per essere stato frontman e bassista dei Pooh tra il 1966 e il 1973 (ritornando come quinto componente tra il 2015 e il 2016) nonch\u00e9 per aver vinto il 32\u00ba Festival di Sanremo e la prima edizione del reality show \"Music Farm\".\nBiografia.\n1966-1973: il periodo con i Pooh.\nRiccardo Fogli, dopo una brevissima permanenza nei Jet di Pontedera (gruppo dal profilo amatoriale) esordisce nel settore della musica leggera come frontman e bassista di un gruppo rock che fa base a Piombino, formatosi nel 1961 grazie alla forte spinta intraprendente di Ivo Saggini e di Tullio Anselmi. Quest'ultimo e il figlio Nedo (chitarrista) convocano Marino Alberti (batterista), Piero Ballini (chitarrista) e Vincenzo Doni (organista). The Slenders (\"Gli Smilzi\", questo il nome del gruppo), attendono di trovare un bassista che di l\u00ec a poco viene individuato nel giovanissimo Fogli, che nell'estate del 1963 esordisce nella formazione all'hotel Hermitage dell'isola d'Elba. Il complesso in quella occasione si presenta al pubblico sotto lo pseudonimo The Slenders &amp; Tony Rio (soprannome, quest'ultimo, sotto il quale si cela Riccardo Fogli). Il quintetto si compatta e nel 1965, in vista delle prime trasferte extra-regionali, acquista un furgone. Nel 1966, reduce l'anno precedente dalla partecipazione alla Festa degli Sconosciuti di Ariccia (dove il complesso si \u00e8 piazzato al secondo posto), il gruppo viene scritturato da Leo W\u00e4chter, che ingaggia il quintetto in prova per un mese a conclusione del quale gli prospetta di suonare al Piper Club di Milano. A Piombino Fogli lavora come gommista mentre gli altri componenti del gruppo sono impiegati presso lo stabilimento delle Acciaierie e per poter suonare chiedono e ottengono sei mesi di aspettativa. Quella al \"Piper\" di Milano, in occasione della quale avviene l'incontro tra Fogli e la prima formazione dei Pooh (allora capitanata da Valerio Negrini e Mauro Bertoli), \u00e8 una delle ultime esibizioni del gruppo.\nImpressionati dallo stile canoro del giovane Fogli e dalla sua tecnica al basso, dopo il concerto i musicisti del complesso dei Pooh gli chiedono di entrare nella formazione in sostituzione di Gilberto Faggioli, che gi\u00e0 da qualche tempo si trova in forte divergenza con le scelte musicali dei compagni e per ci\u00f2 \u00e8 stato estromesso dal sodalizio. Di contro, i componenti del complesso a cui fa capo Fogli, senza un contratto discografico e attraversati da un clima di smobilitazione, dovuto alle ristrettezze economiche, sono in procinto di sciogliere il gruppo.\nIl passaggio di Riccardo Fogli nel ruolo di bassista da una formazione all'altra avviene non senza compromessi: Saggini e soci chiedono a Valerio Negrini di accollarsi le rate del furgone del complesso che ancora stavano finendo di pagare. Cos\u00ec il complesso dei Pooh si ritrova con un nuovo bassista, che in dotazione, oltre al furgone e alle ammiratrici, porta pure la canzone \"Nel buio\", cover di \"I Looked in the Mirror\", che i Pooh inseriranno sia nella scaletta dei concerti sia nel primo album, \"Per quelli come noi\", uscito nell'ottobre del 1966. Il ruolo di Riccardo nel primo LP del gruppo \u00e8 comunque marginale; si occupa dei cori e delle parti di basso dei brani non ancora registrati. Alcune canzoni erano infatti gi\u00e0 state incise e pubblicate in precedenza. Fra i brani che rimangono fuori dal disco, spicca \"I cinque orsacchiotti\", nel quale i cinque musicisti, a turno, interpretano una delle strofe (l'ultima viene affidata a Fogli). In seguito, dopo l'abbandono di Mauro Bertoli, il complesso si assesta in quartetto. Escono alcuni singoli di successo, \"Piccola Katy\" e \"In silenzio\", entrambi affidati all'interpretazione di Riccardo, il quale diventa leader vocale del complesso anche nel successivo album \"Contrasto\", uscito nel 1969. Riccardo \u00e8 anche voce principale di \"Mary Ann\", \"Un minuto prima dell'alba\" e \"Goodbye Madame Butterfly\".\nQuando i Pooh incidono \"Memorie\" nel 1970, \u00e8 gi\u00e0 chiara la posizione di Riccardo come unica voce del gruppo, il che lascia pochissimo spazio sia a Roby Facchinetti sia a Valerio Negrini. Il ruolo di leader vocale del complesso si incrina quando il complesso passa alla CGD (catalogo CBS), nel 1970; nel giugno di quell'anno, Riccardo esordisce come solista con il 45 giri Zan zan/I 10 comandamenti dell'amore, inciso con lo pseudonimo \"Renzo\" insieme a Virginia, ovvero Viola Valentino, sempre per la Vedette. Il produttore dei Pooh, Giancarlo Lucariello, non volendo lasciare al solo Riccardo il ruolo di voce principale, decide di affidare a Dodi Battaglia il cantato di \"Tanta voglia di lei\", il 45 giri che porter\u00e0 i Pooh alla fama.\nA Riccardo viene affidata l'esecuzione vocale del brano \"Pensiero\". Nell'album \"Opera prima\", uscito nel 1971, Riccardo interpreta pure \"Che favola sei\", \"Alle nove in centro\" e la prima strofa cantata di \"Opera prima\". L'insofferenza al ruolo di comprimario porta Fogli a lasciare il complesso nel 1973, nel bel mezzo del tour per l'album \"Alessandra\". Lucariello ha affidato i singoli pi\u00f9 importanti del disco ancora a Battaglia, togliendo sempre pi\u00f9 spazio a Fogli, che comunque ha il proprio spazio in \"Nascer\u00f2 con te\", \"Col tempo, con l'et\u00e0 e nel vento\", (Cantato in coppia con Battaglia), \"Donna al buio, bambina al sole\", \"Quando una lei va via\" e \"Alessandra\".\nDopo i Pooh: 1973-1979.\nNel 1973 Fogli si separa ufficialmente dai Pooh per intraprendere la carriera come artista solista, aiutato in particolar modo dai consigli di Patty Pravo, all'epoca divenuta la sua amante. In quello stesso anno, mentre i Pooh pubblicano il pluridecorato \"Parsifal\", Fogli ha esordito con il disco \"Ciao amore, come stai\", promosso da alcuni singoli.\nL'anno successivo partecipa al Festival di Sanremo con il brano \"Complici\", di Carla Vistarini e Luigi Lopez, a cui fa seguito un brano dal sapore progressive, \"Amico sei un gigante\". Nel 1975 pubblica il singolo \"Guardami\" (con il quale partecipa a Un disco per l'estate), un brano che rimanda molto agli anni sessanta che stenta a trovare spazio nei jukebox. Un disco, interamente cantato in spagnolo, delle canzoni dei primi anni di Fogli, segue le incisioni italiane.\nNel 1976 arriva una svolta nella carriera di Fogli: il 45 giri \"Mondo\", brano di Carla Vistarini e Luigi Lopez, diventa un successo e il nome dell'ex bassista dei Pooh comincia finalmente a circolare nei grossi circuiti nazionali. Grazie a \"Mondo\", il cantante entra nella Top Ten della Hit Parade e partecipa al Festivalbar, ritirando il Premio Disco Verde. Sempre in quell'anno, pubblica il suo secondo album, intitolato semplicemente \"Riccardo Fogli\", che include fra le altre una canzone del suo periodo nei Pooh, \"In silenzio\", che viene rivisitata in una particolare versione rallentata, con una sezione orchestrale a far da contorno. L'intro ricorda per\u00f2 \"Infiniti noi\" dei Pooh, pubblicata nel 1973. Nel disco trovano spazio anche \"Mi manca\", brano scritto da Umberto Tozzi che verr\u00e0 incluso sia nell'album dell'artista toscano sia in quello del giovane cantautore torinese. Fra le due versioni, l'unica differenza sar\u00e0 il testo, leggermente modificato dal paroliere Giancarlo Bigazzi. Con Giancarlo Lucariello che produce i suoi dischi, Riccardo torna in auge e pubblica nel 1977 il singolo \"Stella\" di Carla Vistarini e Luigi Lopez, che diventa una hit importante della sua carriera, anche se con successo inferiore al precedente \"Mondo\".\nIl seguente album, \"Il sole, l'aria, la luce, il cielo\", esce nel 1977 e contiene brani come \"Anna ti ricordi\", \"Il giorno comincia qui\", \"Ricordati\" e \"Paola\", gli ultimi due dei quali vanno a comporre il 45 giri uscito in seguito per promuovere il disco. Gran parte dei brani sono stati scritti dalla poetessa Carla Vistarini e musicati da vari autori; Fogli scrive i testi di \"Vendo sogni\" e \"Dolce straniera\". Nel 1978 esce la raccolta \"Io ti porto via\", che include quattro canzoni inedite tra le quali la title-track. Il grande successo arriva nel 1979 con il singolo \"Che ne sai\", che rimane per moltissimo tempo nelle prime posizioni in classifica, accompagnando il successo dell'album omonimo nel quale si trovano anche due brani firmati dall'ex compagno di gruppo Roby Facchinetti.\nFogli lascia un'impronta importante di s\u00e9 come interprete raffinato e gentile della canzone italiana, negli anni del cantautorato, del punk, dei giovani ribelli, e si presenta sia nella musica sia nell'abbigliamento come un giovane damerino in frac, proprio come nella copertina del disco. Altri singoli importanti sono \"Pace\", \"Non mi lasciare\" e \"Che amore vuoi che sia\". La maggior parte dei brani \u00e8 composta da Maurizio Fabrizio, che si occupa anche degli arrangiamenti, e dal paroliere Guido Morra, gi\u00e0 autore dei testi delle canzoni di Gianni Togni. Sempre nel 1979 dovrebbe uscire l'album \"Matteo\", prodotto da Fogli e Marcello Aitiani, con testi scritti interamente da Fogli, ma il disco viene bloccato dall'etichetta discografica perch\u00e9 ritenuto troppo \"diverso\" (si tratta di un \"concept album\" di rock progressive nel quale si narra la vita di un uomo ripresa al contrario, dalla morte alla nascita, in pratica un disco al contrario rispetto a quello fatto con i Pooh dieci anni prima, ovvero \"Memorie\") dal genere che ha portato alla ribalta Fogli, il pubblico ne sarebbe rimasto spiazzato. Il brano \"Festa\" viene incluso in \"Che ne sai\".\nGli anni ottanta.\nLa serie fortunata di Riccardo continua nel 1980 con l'album \"Alla fine di un lavoro\" dal quale viene estratto il singolo \"Ti amo per\u00f2\", oltre a \"Scene da un amore\" e al brano eponimo del disco. Anche Fogli partecipa alla stesura dei testi. L'anno seguente esce \"Campione\", album che consacra Riccardo Fogli come interprete della canzone italiana. Da questo LP, infatti, viene estratta \"Malinconia\", canzone che vince La Vela d'Oro, il Telegatto e il Disco di Platino.\nNel 1982 partecipa al Festival di Sanremo e vince con \"Storie di tutti i giorni\", canzone che in molti vedevano come vincitrice annunciata. La vittoria sanremese, peraltro, \u00e8 abilmente costruita dal produttore Lucariello, che cur\u00f2 i dettagli della canzone, dal suono di chitarra elettrica contrapposto a un giro di pianoforte classico, dall'abbigliamento elegante di Fogli durante la serata finale, all'accompagnamento di un chitarrista di matrice rock di grande effetto come Roberto Puleo. Le polemiche a seguire (si parl\u00f2 di una vittoria comprata dall'etichetta discografica) non minano la popolarit\u00e0 del brano, che balza in cima alla classifica italiana, regalando a Fogli il Premio Bettino Ricasoli per la qualit\u00e0 letteraria del testo, il Telegatto, il Premio Radio Corriere TV e il disco d'oro. Il successo del brano permette al cantante di esibirsi l'anno successivo all\"'Eurovision Song Contest\", manifestazione canora europea che vedeva la partecipazione, come rappresentante dell'Italia, proprio del gruppo o dell'artista vincitore a Sanremo.\nIl 1982 segna inoltre l'uscita di due album: il primo, \"Collezione\", comprende la vincitrice di Sanremo e i brani migliori di quel periodo; l'altro, \"Compagnia\", ha in totale dieci brani, dei quali cinque inediti e cinque gi\u00e0 incisi da altri cantanti. I brani gi\u00e0 editi hanno un filo conduttore comune, essendo stati scritti da vari autori: Luigi Lopez e Carla Vistarini per \"La voglia di sognare\" (originale di Ornella Vanoni del 1974), Bruno Lauzi e Maurizio Fabrizio per il brano \"Per amarti\" (originale di Mia Martini del 1977), Roby Facchinetti e Valerio Negrini per \"Nascer\u00f2 con te\" (originale dei Pooh, con lui come voce solista, del 1972), Dario Baldan Bembo per \"Tu cosa fai stasera\" (originale dello stesso Baldan Bembo a Sanremo 1981), e ancora Lopez e Vistarini per \"Io voglio vivere\" (originale di Alice del 1975). Le canzoni nuove sono la stessa \"Compagnia\", di Guido Morra e Maurizio Fabrizio, canzone velata di una nostalgia per le cose e per il tempo che passa, tematiche preferite dal nostro. Poi \"Come cambia in fretta il cielo\", una canzone che sembra presa dal repertorio dei Pooh, scritta da Maurizio Piccoli e Maurizio Fabrizio e \"Altri Tempi\" (anche qui il rimpianto per il passato), \"Un angelo\" e \"Donne\". Il disco \u00e8 stato registrato negli studi della CGD e prodotto da Giancarlo Lucariello.\nFogli partecipa all'Eurovision Song Contest 1983 con \"Per Lucia\" (scritta dallo stesso Fogli con Maurizio Fabrizio e Vincenzo Spampinato), brano che si piazza all'11\u00ba posto. Il tema, nell'immaginario degli autori, \u00e8 una lettera scritta a una ragazza che vive oltrefrontiera, a Berlino Est. Nel 1984 \u00e8 uscito l'album \"Torna a sorridere\" (di cui fa parte l'omonima canzone presentata al Festivalbar), mentre l'anno seguente \u00e8 stata la volta di \"1985\", all'interno del quale \u00e8 inclusa la canzone sanremese \"Sulla buona strada\", che ottiene un ottimo riscontro piazzandosi al quarto posto nella kermesse; in estate presenta al Festivalbar il brano \"Dio come vorrei\", non incluso nell'album.\nNel 1987, per promuovere il disco \"Le infinite vie del cuore\", Fogli si riunisce ai Pooh per la realizzazione del singolo \"Giorni cantati\". Successivamente escono altri album: \"Amori di guerra\" (1988), la raccolta \"Non finisce cos\u00ec\" (1989), che include il brano presentato quell'anno a Sanremo, e \"Sentirsi uniti\" (1990), nel quale \u00e8 incluso \"Ma quale amore\", anch'esso in gara al Festival.\n1991-1999: gli anni novanta.\nNel 1991 Fogli partecipa nuovamente al Festival di Sanremo con un brano introspettivo, \"Io ti prego di ascoltare\", che viene incluso insieme a \"Dimmi chi sei\" e \"A met\u00e0 del viaggio\" in un album, intitolato come quest'ultimo pezzo, dove vengono rivisitati molti dei suoi grandi successi; \"A met\u00e0 del viaggio\" segna la fine della collaborazione con lo storico produttore Giancarlo Lucariello. Sempre nello stesso anno incide \"Amici\", brano scritto da Roby Facchinetti e Valerio Negrini, interpretato a due voci con Marcella Bella e incluso nell'album della cantante, intitolato \"Sotto il vulcano\". Riccardo Fogli torna a Sanremo nel 1992 con \"In una notte cos\u00ec\" (inizialmente destinata a Mia Martini). Viene poi pubblicato l'album \"Teatrino meccanico\", che include anche \"Voglio le tue mani\" (singolo del quale viene girato un video clip che preannuncia la partecipazione a \"Un disco per l'estate\"). Il cantante incide poi per il mercato spagnolo \"Sabr\u00e1s\", nota in Italia come \"Saprai\" nella versione a due voci di Fiordaliso e Roby Facchinetti e ora eseguita da Fogli e dalla stessa cantante in lingua spagnola.\nNonostante le buone critiche (che parlano di un artista raffinato e fuori dagli schemi della musica attuale) e i vari riconoscimenti come il Premio Calidario del Casin\u00f2 Municipale di Sanremo, la Targa Ciano Montello, la Targa San Vincenzo e la Targa Colle di Fuori, la popolarit\u00e0 e la vendita dei dischi di Fogli sembra affievolirsi sempre pi\u00f9. L'artista pubblica allora \"Nella fossa dei leoni\", disco dalle sonorit\u00e0 tipicamente elettriche, del quale fanno parte \"Ombre sopra i muri\" e \"Caro amore mio \"(da questo disco viene tratto il singolo \"Storia di un'altra storia\"). Del 1995 \u00e8 invece \"Fogli su Fogli\", un album interessante poich\u00e9 unplugged, ovvero suonato in presa diretta con grandi sessioni di musicisti: vi prendono parte, oltre alla storica band di Fogli (Roby Facini, Ugo Maria Manfredi, Pietro Cantarelli e Alessandro Ravasini), anche Massimo Luca, Vince Tempera e Claudio Pascoli, insieme con Giovanni Pezzoli e Andrea Fornili degli Stadio, e un quartetto d'archi. Nel disco trovano posto molti successi riarrangiati in chiave acustica e due inediti: \"Quando sei sola\" e \"Monica\" (destinata a partecipare al Disco per l'Estate).\nL'anno seguente si ripresenta a Sanremo con \"Romanzo\" (brano confinato in diciannovesima posizione), anticipando l'omonimo album. Nel 1998 esce, quasi in sordina, \"Ballando\", un disco (di sole sette canzoni) ben suonato ma che viene presto dimenticato, anche a causa delle vendite quasi nulle. Mentre nel 1999 la rivista specializzata \"Raro!\" pubblica in tiratura limitata a mille copie la versione rimasterizzata in CD del precedente concept album \"Matteo\", registrato nel 1978 e abortito all'epoca.\nIl terzo millennio.\nNel 2001 \"Storie di tutti i giorni\" \u00e8 stato reinterpretato dalla cantante israeliana Dana International. Il pezzo, nella versione ebraica, prende il titolo di \"Tagid Li Mi\" (Dimmi Chi). Nello stesso anno partecipa alla trasmissione \"La notte vola\", gara musicale tra i brani pi\u00f9 famosi degli anni ottanta, nella quale presenta \"Storie di tutti i giorni\" e arriva in finale.\nDopo una serie di raccolte antologiche e un disco dal vivo del 2002, il nome di Riccardo Fogli torna a circolare con la vittoria del reality show Music Farm, condotto da Amadeus nel maggio del 2004. In seguito, come premio, gli viene concessa la pubblicazione di un CD con le migliori interpretazioni realizzate nel programma di Rai 2. Nel giugno del 2001 si esibisce al Lombardia Festival (direttori artistici: Luigi e Carmelo Pistillo).\nNel 2005 \u00e8 stato pubblicato l'album in studio \"Ci saranno giorni migliori\", prodotto da un'importante emittente radiotelevisiva italiana. Gran parte dei brani del disco sono scritti dal cantautore Gatto Panceri, Riccardo firma il testo di \"Profumo di lei\". Si aggregano anche Dodi Battaglia, che firma le musiche e suona la chitarra in \"Amori belli, amori brutti\" e Fio Zanotti (arrangiatore anche dei Pooh) in \"Per te io canto\". Viene estratto anche il singolo \"Non finisce qui\", mentre \"Io non canto (senza te)\" \u00e8 una versione diversa del brano gi\u00e0 presentato l'anno precedente (per la stessa etichetta) da Dennis Fantina. Questo nuovo lavoro frutta a Fogli il Premio Speciale ai Venice Music Awards. Nel 2008 esce \"Riccardo Fogli Libro+Cd\": si tratta di un cofanetto contenente un CD con alcuni estratti dal suo repertorio (\"Piccola Katy\", \"Malinconia\", \"Storie di tutti i giorni\", \"Non finisce cos\u00ec\", \"Quando sei sola\", ecc.) e un libretto autobiografico in cui sono raccolti degli aneddoti della sua vita.\nIl 7 luglio 2010, dopo cinque anni di lavorazione, esce per le Edizioni Pendragon il primo libro biografico su Riccardo Fogli, da lui autorizzato e in parte scritto: \"Fogli di vita e di musica\", firmato dal giornalista Fabrizio Marcheselli e dalla \"storica\" fan Sabrina Panti, contenente fra l'altro la discografia completa e delle foto rare, una prefazione di Giorgio Panariello e testimonianze inedite di vari personaggi dello spettacolo. Nel 2013 ha preso parte al talent show \"Tale e quale show\", nel quale interpreta diversi artisti, tra i quali Ivano Fossati e la sua ex fiamma Patty Pravo.\nReunion con i Pooh (2015-2016).\nNel 2015, dopo 42 anni di assenza, \u00e8 rientrato nei Pooh per il tour \"Reunion\" del 2016, organizzato per celebrare il cinquantesimo anno di attivit\u00e0 del gruppo: oltre a suonare in tutte le date del tour, Riccardo incide con i Pooh delle nuove versioni a cinque voci di classici della band quali \"Pensiero\", \"Noi due nel mondo e nell'anima\", \"Chi fermer\u00e0 la musica\", \"Piccola Katy\" e \"Pierre\", oltre ai quattro brani inediti presenti nel triplo cd/DVD live \"Pooh 50 - L'ultima notte insieme\" \"Tante storie fa\", \"Le cose che vorrei\", \"Ancora una canzone\" e \"Traguardi\".\nIl 31 gennaio 2017, una volta conclusa l'esperienza \"Reunion\" con i Pooh, Riccardo pubblica per \"Sperling &amp; Kupfer\" l'autobiografia \"Un uomo che ha vissuto - Storie di tutti i miei giorni\". Il 3 novembre 2017 esce l'album \"Insieme\", realizzato in collaborazione con Roby Facchinetti. Con quest'ultimo partecipa anche al Festival di Sanremo 2018, presentando l'inedito \"Il segreto del tempo\" e successivamente incluso nell'edizione speciale di \"Insieme\".\nNel 2019, prende parte alla quattordicesima edizione del reality show di Canale 5, \"L'isola dei famosi\", condotto da Alessia Marcuzzi. Il 27 novembre 2020 esce una nuova versione rivisitata di \"Mondo\", primo successo contenuto nell'album \"A met\u00e0 del viaggio\" del 1991; al progetto ha collaborato Dodi Battaglia.\nIl 19 marzo 2021 Fogli ha pubblicato il singolo \"La tenerezza 93\", dedicato al figlio. Il successivo 2 luglio \u00e8 stata la volta di \"Maledetto l'amore\".\nVita privata.\nGi\u00e0 sposato con Viola Valentino, l'abbandona per un breve periodo nel 1972 a causa di un flirt con Patty Pravo. Ritornato poi dalla moglie, si separa definitivamente dopo aver conosciuto nel 1992 sul set di \"Dov'era lei a quell'ora?\" l'attrice Stefania Brassi, allora moglie del regista Antonio Maria Magro, da cui ha un figlio, Alessandro.\nIl 12 giugno 2010, dopo la separazione dalla Brassi, sposa la modella romana Karin Trentini, che lo ha reso padre di Michelle."}
{"id": "93812", "revid": "247222", "url": "https://it.wikipedia.org/wiki?curid=93812", "title": "Antistrofe", "text": "L'antistrofe (dal greco \"ant\u00ed\", \u00abcontro\u00bb, e \"stroph\u0113\", \u00abvoltata del coro\u00bb), nella metrica greca, \u00e8 la seconda parte del sistema ritmico proprio della lirica corale ellenica, che \u00e8 detto \"triade dorica\": \u00e8 la porzione di un'ode, cantata dal coro in un movimento da ovest a est, come risposta alla strofe, che invece viene cantata nell'altra direzione. Queste due parti sono, ad ogni modo, identiche nella loro struttura; la terza parte \u00e8 l'epodo, che chiude e unisce le altre due.\nL'antistrofe \u00e8, in teoria, una risposta e serve a fornire un equilibrio agli effetti della strofe.\nNella letteratura, l'antistrofe, \u00e8 un elemento retorico che prevede la terminazione di parti dello stesso periodo con la medesima parola, quindi \u00e8 una figura uguale e contraria all'anafora.\nL'antistrofe non \u00e8 stata utilizzata solo dai classici, ma \u00e8 ampiamente presente anche nella tradizione biblica ed evangelica, come nella Prima lettera ai Corinzi di san Paolo.\nNella poesia, anche moderna, l\"'antistrofe\" \u00e8 rintracciabile nello stile lirico ricercato, che prevede la ripetizione della stessa parola."}
{"id": "93814", "revid": "446353", "url": "https://it.wikipedia.org/wiki?curid=93814", "title": "Kampuchea Democratica", "text": "Kampuchea Democratica (\u1780\u1798\u17d2\u1796\u17bb\u1787\u17b6\u1794\u17d2\u179a\u1787\u17b6\u1792\u17b7\u1794\u178f\u17c1\u1799\u17d2\u1799 in lingua khmer) \u00e8 stato il nome ufficiale della Cambogia tra il 1976 e il 1979, mentre erano al potere gli Khmer rossi di Pol Pot. Tra il 1975 e il 1976 lo Stato si chiam\u00f2 semplicemente Kampuchea (\u1780\u1798\u17d2\u1796\u17bb\u1787\u17b6 in lingua khmer). Nel 1979 il governo dei Khmer rossi venne rovesciato dalla Repubblica Socialista del Vietnam.\nDa Sihanouk a Lon Nol.\nNel 1955 Norodom Sihanouk, re della Cambogia, abdic\u00f2 e indisse le elezioni, candidandosi alla carica di Primo Ministro. Usando la sua popolarit\u00e0 e metodi coercitivi riusc\u00ec a raggiungere il suo obiettivo, diventando padrone indiscusso del Paese.\nIl Partito Comunista Khmer (PCK), capeggiato da Pol Pot, fu dichiarato illegale e i suoi iscritti costretti alla clandestinit\u00e0 e alla lotta armata. La repressione fu ferocemente gestita da Lon Nol, prima Ministro della Difesa di Sihanouk, poi Primo Ministro allorch\u00e9 lo stesso Sihanouk si fece nominare Capo dello Stato a vita nel 1960, ma con il passare del tempo essa venne frenata proprio dall'ex-sovrano, convinto nazionalista, che vide nei Khmer rossi (i membri del PCK, da lui stesso soprannominati in questo modo) l'unica forza in contrasto col governo di Lon Nol, spiccatamente filo-americano e attivamente impegnato nella collaborazione esterna con gli Stati Uniti nel conflitto vietnamita, rispetto al quale Sihanouk voleva rimanere neutrale.\nNel corso della guerra si verificarono, lungo il Sentiero di Ho Chi Minh, ripetuti sconfinamenti dell'esercito del Vietnam del Nord e dei Viet Cong in territorio cambogiano, usato come base d'appoggio, il che spinse gli USA, a partire dal 18 marzo 1969, a supportare l'inefficace azione dell'esercito di Lon Nol contro i guerriglieri per mezzo di bombardamenti segreti che massacrarono 600.000 civili cambogiani . Questo port\u00f2 un aumento notevole di consenso verso Pol Pot .\nSihanouk fu deposto il 18 marzo 1970, mentre era in visita ufficiale in Cina da un colpo di Stato finanziato dagli Stati Uniti, che affidarono il potere a Lon Nol, il quale - nei giorni successivi - proclam\u00f2 decaduta la monarchia e ribattezz\u00f2 lo stato cambogiano \"Repubblica Khmer\". Per ritorsione Sihanouk si schier\u00f2 apertamente con i comunisti. Fece confluire, con un accordo siglato a Pechino, i suoi sostenitori nel F.U.N.K. (\"Fronte Unito Nazionale Khmer\"), raggruppamento nel quale i comunisti di Pol Pot avevano la maggioranza. Quindi la persecuzione contro i Khmer rossi ricominci\u00f2 con vigore ancora maggiore. I tentativi di stroncare la guerriglia si rivelarono vani, con enormi perdite per il raffazzonato esercito cambogiano. Nel giro di un lustro, il regime di Lon Nol si ridusse a controllare solo le principali citt\u00e0 del paese, mentre i Khmer Rossi espansero il controllo sul resto del paese partendo dal loro feudo della selvaggia zona nordoccidentale. A partire dal gennaio 1975, gli Khmer rossi completarono l'accerchiamento di Phnom Penh, colpita quotidianamente dalla loro artiglieria.\nGli Khmer Rossi al potere.\nPeriodo iniziale.\nIl 17 aprile 1975 i Khmer rossi, accolti trionfalmente dalla popolazione, presero la capitale Phnom Penh e l'odiato Lon Nol fugg\u00ec negli USA. La loro prima azione - dopo aver passato sommariamente per le armi i vertici del vecchio regime e ogni potenziale oppositore politico - fu quella di evacuare la citt\u00e0, motivando il provvedimento con il sovraffollamento (la popolazione era effettivamente salita in un anno da 600.000 a 2.500.000 persone dopo il diretto coinvolgimento della Cambogia nella guerra del Vietnam) e il conseguente rischio di carestie o epidemie, oltre che con bombardamenti frutto della possibile rappresaglia americana. Il trasferimento nelle campagne fu molto affrettato (in 2 o 3 giorni vennero sgomberati quasi tutti gli abitanti) e provoc\u00f2 parecchie vittime tra la popolazione (si parla di 2.000 - 4.000 morti, confermati in gran parte anche da Khieu Samphan, divenuto poi Capo dello Stato), soprattutto tra i disabili e gli infermi, che vennero ugualmente obbligati alla marcia forzata al pari degli altri. Alla gente venne assicurato che si sarebbe trattato di una misura temporanea, e che non sarebbe stato necessario portare nulla con s\u00e9 o mettere al sicuro i propri averi. In realt\u00e0 la deportazione sarebbe stata definitiva. Ogni partito all'infuori di quello dei Khmer rossi fu messo al bando. \nTutti i cittadini stranieri - compresi i funzionari delle ambasciate - furono prima segregati nella sede diplomatica francese, poi espulsi dal Paese. Persino gli ambasciatori sovietici, rei di aver riconosciuto il vecchio regime e, secondo alcuni, soprattutto di rappresentare un avversario della Cina (il pi\u00f9 tenace alleato di Pol Pot), furono rispediti in patria in malo modo. Solo ai cambogiani maschi gi\u00e0 sposati con donne straniere fu concesso di espatriare, mentre le donne sposate con stranieri furono trattenute in patria. I confini furono chiusi e il Paese risult\u00f2 di fatto completamente isolato fino alla caduta del regime, se si eccettuano i traffici commerciali con la Cina e qualche altro paese, i pochissimi voli settimanali che collegavano Phnom Penh a Pechino (riservati peraltro a spedizioni diplomatiche, scambi culturali finalizzati all'indottrinamento politico dei quadri cambogiani e all'addestramento militare dell'esercito di Pol Pot), e, per brevissimo tempo, un ponte aereo con Hanoi. \nLe principali cariche dello Stato non furono immediatamente attribuite a membri del Partito, ma inizialmente ad esponenti della passata epoca monarchica: Norodom Sihanouk fu nominato Capo dello Stato e Penn Nouth (gi\u00e0 a capo di svariati governi sotto il regno dello stesso Sihanouk) Primo Ministro. Tali incarichi, tuttavia, erano solo formali, in quanto il Partito, pur preferendo mantenere un basso profilo, detenne saldamente fin dall'inizio le redini effettive del Paese. \nIl 12 maggio alcune navi da guerra della vecchia marina di Lon Nol, passate sotto il controllo del nuovo governo, sequestrarono il mercantile statunitense S.S. Mayaguez, scatenando cos\u00ec un grave conflitto diplomatico (\"crisi della Mayag\u00fcez\"). Circa 200 soldati a bordo di elicotteri tentarono di liberare la Mayaguez, ma riuscirono a salvare solo la sua squadra navale. I Khmer rossi risultarono i vincitori morali della controversia. Gli USA riportarono 41 morti e 50 feriti contro un massimo di 60 morti dalla parte opposta. Per rappresaglia, gli statunitensi colpirono una raffineria di petrolio a Kampong Saom. \nIl 22 maggio cadevano le ultime roccaforti dei seguaci di Lon Nol sui monti al confine con la Thailandia: da questo momento il controllo di Pol Pot sul Paese divenne totale. \nSempre nel maggio 1975 vi furono schermaglie tra Khmer rossi e forze del governo del Vietnam (che, durante la guerra, aveva trovato in loro, per motivi ideologici, un alleato - anche se tenuto per motivi storici ed etnici in posizione subordinata - ma che successivamente, con la morte di Ho Chi Minh nel 1969, si spost\u00f2 progressivamente dall'orbita cinese a quella sovietica, fornendo un pretesto a Pol Pot per cercare nei suoi confronti una rivalsa nazionalista con il supporto della Cina), a seguito dell'invasione da parte dei guerriglieri cambogiani delle isole di Ph\u00fa Qu\u1ed1c e Tho Chu e delle loro incursioni oltre confine. Alla fine di maggio, i vietnamiti liberarono le due isole e occuparono a loro volta quella di Poulo Wai, quindi, il mese seguente, Pol Pot e Ieng Sary (Ministro degli Affari Esteri) si recarono in visita ufficiale ad Hanoi, proponendo un trattato di amicizia che fu accolto con freddezza. Nonostante il ritiro vietnamita da Poulo Wai dell'agosto dello stesso anno, gli incidenti proseguirono nella zona settentrionale del confine, e numerosi vietnamiti furono cacciati dalla Cambogia.\nL\"'Angkar\".\nNella Kampuchea esistevano strutture statali in tutto e per tutto simili a quelle occidentali, come ministeri e uffici burocratici, ma esse servivano pi\u00f9 per gestire le relazioni con i paesi stranieri e a pianificare dall'alto le azioni del regime che a stabilire un rapporto con i cittadini comuni, i quali vivevano nella pi\u00f9 totale inconsapevolezza del loro funzionamento e dell'identit\u00e0 stessa dei funzionari addetti alla loro direzione. La popolazione veniva spinta a venerare, in maniera fanatica e pseudo-religiosa, tale onnipresente (\"L'Angkar ha occhi ed orecchie dappertutto\" recitava un lungometraggio di propaganda ufficiale dell'epoca) ma impalpabile entit\u00e0 (in realt\u00e0 una rappresentazione surreale del Partito, i cui leader, incredibilmente, ebbero per lungo tempo identit\u00e0 del tutto ignote agli occhi dei cittadini comuni), infallibile depositaria della giustizia e responsabile della sua esecuzione (a completo arbitrio dei guerriglieri di Pol Pot), della sorveglianza e della difesa del popolo cambogiano, nonch\u00e9 unico oggetto di amore consentito alle persone. \nIl suo significato \u00e8 quello di \"Organizzazione\" (il nome completo \u00e8 \"Angkar Padevat\", cio\u00e8 \"Organizzazione Rivoluzionaria\", o \"Angkar Loeu\", cio\u00e8 \"Organizzazione Suprema\"), e nel linguaggio imposto dai Khmer rossi per lungo tempo sostitu\u00ec del tutto qualunque riferimento esplicito al Partito o ai suoi leader, i quali non venivano mai nominati direttamente, ma generalmente indicati come \"Fratelli\" e distinti tramite un numero cardinale, oppure tramite nomi di battaglia. \nTale atteggiamento verso il popolo e tale struttura statale ritenuta da alcuni ambivalente erano necessari, nell'ottica del regime, per svariati motivi. Da una parte, come detto, si volevano mantenere i rapporti con paesi amici (bench\u00e9 siano state pochissime le ambasciate straniere a Phnom Penh, ridotte a quelle di Corea del Nord, Cuba, Cina, Jugoslavia, Albania e poche altre, e ancora meno le visite ufficiali di statisti esteri, se si eccettuano gli emissari cinesi), dall'altra si volevano \"temprare\" i cambogiani, rendendoli conformi ai nuovi ideali rivoluzionari, attraverso strutture di potere simili a quelle dei sovrani del \"glorioso\" passato nazionale (da sempre dotati, nella ristretta visione popolare, di misteriosi attributi quasi divini e mai posti sullo stesso piano dei sudditi). \nQuesta strategia tesa ad imporre un \"nuovo ordine\" sociale (seppur ispirato al passato remoto, come si vedr\u00e0) attraverso vecchie metodologie e un linguaggio di cui alcuni analisti hanno sottolineato i riferimenti religiosi - ufficialmente banditi dal Partito, ma, sempre secondo tali fonti, spesso utilizzati in quanto il popolo vi era abituato da millenni - si manifestava secondo molti anche in ambito pi\u00f9 strettamente politico; basta prendere in considerazione la situazione di Norodom Sihanouk, primo e unico ex-sovrano della storia ad essere designato come Capo dello Stato (seppur privo di potere reale) da un regime guidato da un partito comunista. E questo, se da una parte rappresent\u00f2 un atto di riconoscenza nei suoi confronti da parte del Partito, dall'altra fu una deliberata azione tesa a sfruttare la sua popolarit\u00e0 tra la gente comune (strategia peraltro nota al diretto interessato e ricambiata con il medesimo proposito), oltre che la sua \"presentabilit\u00e0\" a livello internazionale. Fu inoltre il frutto delle pressioni del governo cinese (Sihanouk godeva, sin dai tempi della guerriglia, del pieno sostegno di Zhou Enlai). L'ex - monarca, per\u00f2, non dur\u00f2 a lungo. Gi\u00e0 il fatto che venne riammesso in Cambogia solo nel settembre 1975 (cinque mesi dopo l'ascesa al potere di Pol Pot) fece pronunciare a Sihanouk la famosa frase: \"Io sono come la ciliegia: dopo che essi avranno gustato il frutto, sputeranno il seme!\". I guerriglieri filomonarchici vennero in gran parte uccisi e il monarca era pi\u00f9 prigioniero che regnante. La morte, nel gennaio 1976, di Zhou Enlai ne decret\u00f2 l'espulsione dal paese il 15 aprile successivo.\nIl Comitato Centrale del Partito.\nAd esso ci si riferiva con la dicitura \"Kena Mocchhim\" (\"mocchhim\" deriva dal termine francese \"machine\"), ed era formalmente la principale istituzione politica del Partito e di fatto del regime dei Khmer rossi. Tuttavia, fino al 1977, l'identit\u00e0 dei leader del Partito venne tenuta totalmente segreta agli occhi dei non iscritti, e persino i discorsi e gli incontri ufficiali di Pol Pot non venivano resi pubblici. \nEsisteva inoltre una specie di organo esecutivo del Comitato Centrale, il cosiddetto \"Ufficio 870\" (o \"Ufficio 87\"), a cui molto spesso facevano riferimento i rapporti dei dirigenti locali alla leadership. \nI membri permanenti del Comitato Centrale - che costituivano il cosiddetto \"Nucleo del Partito\" - furono presumibilmente (dato che sono innumerevoli e incerte le fonti che descrivono tale organigramma), durante il periodo in esame: \nEconomia.\nTra i primi provvedimenti legislativi del nuovo regime ci furono l'abolizione della propriet\u00e0 privata (tranne per gli oggetti di uso strettamente personale), l'evacuazione delle grandi citt\u00e0 (come era stato fatto per la capitale) e la deportazione degli abitanti in enormi Comuni agricole l'una isolata dall'altra e autosufficienti. Anche i bambini erano utilizzati per il lavoro nei campi. Se nelle zone sotto il loro controllo i Khmer rossi avevano introdotto, a partire dai primi anni settanta, i cosiddetti \"Gruppi di Mutua Assistenza\" (cooperative agricole in cui rimanevano tracce di propriet\u00e0 privata, che dal 1973 furono organizzate in \"Cooperative di Basso Livello\"), gi\u00e0 nel 1974 crearono \"Cooperative di Alto Livello\", nelle quali la propriet\u00e0 privata fu totalmente abolita. Le \"Comunit\u00e0\" sorsero all'inizio del 1976, ed erano forme avanzate di Cooperative di Alto Livello in cui si consumavano i pasti collettivamente. Inoltre furono create grandi fattorie statali. \nGiunti al potere, in un primo momento i Khmer rossi furono favorevoli all'adozione del denaro e cominciarono anche a stampare proprie banconote, ma poco tempo dopo i vertici di Partito decisero che la moneta andava abolita, in quanto fonte di disparit\u00e0 sociali, avarizia e corruzione morale. Chiunque tra i quadri si manifest\u00f2 contrario - anche per ragioni meramente pratiche, come i diversi fattori che avrebbero reso complicata l'adozione del baratto, persino nella societ\u00e0 sognata da Pol Pot - fu messo a tacere o, in alcuni casi, eliminato (utilizzando a pretesto false accuse, come talune fonti sostengono sia avvenuto per l'alto dirigente Hu Nim). Mentre di fatto la valuta venne abbandonata praticamente subito dopo la rivoluzione, perse ufficialmente il corso legale solo nel 1978. Il riso divent\u00f2 moneta corrente, ma di fatto esisteva un fiorente scambio clandestino di beni materiali di valore, anche finalizzato alla corruzione dei quadri. \nIl commercio con l'estero venne quasi azzerato, bench\u00e9 tra il 1976 e il 1977 ci sia stata una sua lieve ripresa. I principali partner commerciali erano, paradossalmente, Stati Uniti (attraverso intermediari di Hong Kong), Francia e Regno Unito, oltre alla Cina (largamente maggioritaria) e, per un certo periodo, il Vietnam. \nCon la loro politica economica (definita dall'Angkar \"Super Grande Balzo in Avanti\", chiaro riferimento all'esperienza cinese, evidentemente portata alle estreme conseguenze) ma soprattutto con la costruzione di grandi opere irrigue, i Khmer rossi miravano a portare la produzione di riso da una a tre tonnellate annue per ettaro, tuttavia i risultati furono ben lontani da quelli sperati: non si registrarono aumenti sensibili, anzi, spesso veniva prodotto di meno e parecchie regioni precipitarono nella carestia. Le ragioni possono certamente essere ricercate nelle distruzioni causate dalla guerra, ma anche e soprattutto nel cattivo sistema di produzione e nella scarsit\u00e0 di macchinari moderni, cos\u00ec come di tecnici specializzati (quei pochi che c'erano, come si vedr\u00e0, venivano perseguitati). La Cambogia, di fatto, divenne un'enorme risaia alle dipendenze della Cina, che in cambio sosteneva economicamente e politicamente Pol Pot. \nNonostante l'esplicita convinzione che l'agricoltura dovesse senz'altro costituire la base della nuova Kampuchea Democratica e l'evacuazione totale delle aree urbane, i Khmer rossi si resero conto dell'indispensabilit\u00e0 di talune industrie, e consentirono a ristretti gruppi di individui di tornare nelle ex-aree industriali per riavviare molto parzialmente la produzione. \nLa fiducia nel potere creativo delle masse era totale, e venivano pubblicati bollettini che illustravano migliorie tecniche e adattamenti apportati dai contadini a vecchi metodi e strumenti di produzione. Come era accaduto nella Cina del Grande balzo in avanti, che cerc\u00f2 inutilmente di creare una nuova tipologia di industria pesante attraverso l'utilizzo delle fornaci da campo, i Khmer rossi tentarono di spostare le fabbriche nelle campagne.\nSuddivisione territoriale.\nDopo aver preso il potere, i Khmer rossi abolirono la vecchia suddivisione in province (\"khet\") e la sostituirono con una nuova ripartizione, caratterizzata da sette \"zone\"; \"Zona Nord\", \"Zona Nord-Est\", \"Zona Nord-Ovest\", \"Zona Centrale\", \"Zona Est\", \"Zona Ovest\" e \"Zona Sud-Ovest\". C'erano inoltre altre due entit\u00e0 territoriali particolari: la \"Regione Speciale Numero 505 di Krati\u00e9\" e, fino al 1977, la \"Regione Speciale Numero 106 di Siem Reap\". Le \"zone\" erano a loro volta divise in \"regioni\" (\"damban\"), distinte da un numero: la \"Regione Numero 1\" comprendeva la vecchia Regione di Samlaut (o Samlot) nella Zona Nord-Ovest (compresa la vecchia Provincia di Battambang), da dove aveva avuto origine, nel 1967, l'insurrezione contro Sihanouk. A parte tale eccezione, sembra che i \"damban\" fossero stati numerati senza un ordine preciso. \nI \"damban\" erano divisi in \"distretti\" (\"srok\"), \"sotto-distretti\" (\"khum\") e villaggi (\"phum\"), gli ultimi dei quali ospitavano solitamente alcune centinaia di persone. Questo modello era abbastanza simile a quello precedente, con la differenza che gli abitanti dei villaggi vennero organizzati dai Khmer rossi in \"gruppi\" (\"krom\") composti da dieci - quindici famiglie. Ad ogni livello, la gestione era diretta da un comitato di tre persone (\"kanak\" o \"kena\"), e quelli pi\u00f9 elevati venivano diretti da esponenti del Partito, mentre i sotto-distretti e i villaggi erano affidati agli esponenti della \"Vecchia Gente\", molto pi\u00f9 raramente a quelli della \"Nuova Gente\". Le \"cooperative\" (\"sahakor\"), divisioni territoriali simili ai \"khum\", assunsero in talune aree funzioni di governo locale. \nVita nelle Comuni.\nLe vecchie istituzioni giudiziarie, come le scuole e ogni altra istituzione, furono abolite, e le esecuzioni immediate e senza processo per minime trasgressioni alle rigide norme dei campi di lavoro divennero la prassi comune. Le onnipotenti guardie (\"M\u00e9kong\") che sorvegliavano continuamente i campi non superavano spesso i 10-15 anni di et\u00e0. I disabili furono, secondo alcuni resoconti, eliminati, e chi poteva essere curato non veniva trattato con farmaci moderni, ma solo con preparati derivanti dalla medicina tradizionale cambogiana.\nLa delazione, anche tra parenti stretti di qualunque et\u00e0, era una pratica diffusa e incoraggiata, e bastava un conflitto personale per essere denunciati alla famigerata polizia politica (il \"Santebal\") come sabotatori o spie della CIA o del Vietnam. La rigida applicazione della dottrina rivoluzionaria era assicurata da adolescenti guardie rivoluzionarie (\"Yotear\") e la minima trasgressione dall'ortodossia ideologica costava la vita.\nAltro motivo di epurazione era la razza e/o la religione. Gli Khmer Rossi erano profondamente sciovinisti e xenofobi e tra le prime comunit\u00e0 letteralmente massacrate si ricordano quelle musulmane dei Ch\u0103m. L'80% dei musulmani della Cambogia appartengono al gruppo etnico Ch\u0103m, che - prima dell'avvento di Pol Pot - contavano circa 250.000 individui stanziati principalmente lungo la costa e nella citt\u00e0 costiera di Sihanoukville (Kampong Som o Kampong Saom). Essi avevano appoggiato Pol Pot contro Lon Nol ed erano poco integrati nella realt\u00e0 cambogiana ma non fomentavano disordini di sorta. Dieci anni dopo, gran parte di loro, assieme alle minoranze cinese (la Cina era il \"paese - guida\" per gli Khmer Rossi) e vietnamita (i vietnamiti avevano rifornito di armi gli Khmer Rossi), era stata decimata.\nAlcuni resoconti menzionano severe punizioni, consistenti di frequente in sommarie esecuzioni, solo per aver utilizzato pi\u00f9 o meno volontariamente uno degli innumerevoli vocaboli proibiti (perch\u00e9 ritenuti \"reazionari\"), per aver pianto un congiunto, per aver avuto relazioni sessuali non autorizzate, per aver pregato, per aver rubato del cibo, per il possesso di oggetti preziosi, per essersi lamentati di qualcosa, per aver \"lavorato poco\" o per altre apparentemente minime trasgressioni (anche se dettate dalla necessit\u00e0 o da un ordine contraddittorio) alle direttive delle severissime guardie. Per le infrazioni considerate minori, solitamente si riceveva un'\"ammonizione\" (\"kosang\"), ma, dopo la seconda, la condanna a morte era immediata. Ogni ribellione o sabotaggio, veri o presunti, venivano severamente puniti, spesso senza nemmeno un'accusa pubblica, ma limitandosi a far scomparire nel nulla chi veniva incolpato. Anche i gesti e gli atteggiamenti individuali venivano interpretati in chiave politica: un'indecisione indicava meschino intellettualismo borghese, la tristezza confusione spirituale, la gioia individualismo.\nL'individuo in s\u00e9 stesso non aveva alcun valore, solo il collettivo ne aveva, quindi la vita di un singolo uomo era irrilevante. Alcuni degli slogan con cui venivano indottrinate le future guardie erano: \"Preferiamo uccidere dieci amici piuttosto che lasciar vivere un solo nemico\", oppure \"Lasciarli vivere\" [chiunque fosse anche solo sospettato di un crimine] \"non ci porta alcun beneficio; farli sparire non ci costa nulla\", frase usata dallo stesso Pol Pot nei suoi discorsi pubblici.\nIn genere il lavoro nei campi poteva protrarsi fino a 12 ore, pi\u00f9 2 ore per mangiare, 3 ore per il riposo e l'istruzione (la quale comprendeva i \"prachum chivapheap\", gli incontri collettivi di indottrinamento tenuti dai quadri), 7 ore di sonno. Non erano tollerati tempi morti.\nNon va per\u00f2 ignorato che gli aspetti pi\u00f9 estremi di tali resoconti rappresentano, in gran parte, situazioni verificatesi esclusivamente nelle zone intrinsecamente pi\u00f9 povere o sottoposte al potere di funzionari particolarmente crudeli, pur tenendo presente che questi ultimi casi non costituivano certo rare eccezioni, ma piuttosto scenari che si configuravano, per la loro stessa estensione geografica, come rappresentativi di una larga fetta del Paese (il che rendeva molto precaria la situazione delle aree governate da quadri non integralisti, come dimostrano, ad esempio, le massicce purghe nell'est del Paese avvenute nel 1978).\nDifatti le condizioni di vita potevano variare molto a seconda della situazione politica ed economica della zona in esame: nelle aree gestite da funzionari pi\u00f9 umani e capaci si godeva di un trattamento molto meno duro rispetto alle altre (era facile che i quadri poco capaci temessero di essere messi sotto accusa dai propri capi per colpa dell'inefficienza dei campi, e che quindi tendessero ad essere pi\u00f9 duri con i contadini). I funzionari pi\u00f9 capaci in genere erano quelli meno influenzati dagli aspetti pi\u00f9 estremi e integralisti della politica del Comitato Centrale, spesso ideologicamente vicini al Vietnam, e per questo pi\u00f9 vulnerabili (non tardarono a divenire vittime di purghe condotte da quadri considerati pi\u00f9 fedeli al regime con l'accusa di spionaggio). Inoltre la tendenza a spedire massicci carichi di riso destinati all'esportazione verso la Cina piuttosto che distribuirli alla popolazione rendeva pi\u00f9 frequenti le disparit\u00e0 di trattamento nelle zone pi\u00f9 povere. Le aree in cui le condizioni di vita erano migliori erano quelle dell'Est (i cui funzionari, filo-vietnamiti, furono purgati nel 1978) e del Sud-Ovest (una delle originarie roccaforti della guerriglia, e quindi probabilmente caratterizzata da un maggiore supporto della popolazione, ormai epurata molto tempo prima dalle purghe del Partito), mentre in quelle dell'Ovest, del Nord-Ovest (in entrambe la carestia avrebbe dovuto impedire l'esportazione di riso, che invece fu attuata comunque), del Nord e del Centro (entrambe teatri di purghe e massacri) la vita era decisamente peggiore. Poco si sa dell'isolata zona nord-orientale del Paese.\n\"L'Uomo Nuovo\".\nObiettivo del regime era \"forgiare\" (\"lot dam\") l'\"Uomo Nuovo\", rivoluzionario, ateo, etnicamente \"puro\", privo di affetti o inclinazioni borghesi, dedito esclusivamente al lavoro dei campi, alla propria patria e all\"'Angkar\", di cui era \"strumento\" (\"opokar\"). \nI bambini, in quanto non contaminati dalla societ\u00e0 corrotta precedente all'avvento della \"nuova era\", venivano tenuti in grande considerazione, e spesso ricoprivano incarichi di responsabilit\u00e0, esercitando il loro potere anche su adulti. Pol Pot era solito servirsi della potentissima e devota \"Alleanza della Giovent\u00f9 Comunista della Kampuchea\" di Khieu Thirith per controllare politicamente i quadri. Contemporaneamente, per\u00f2, venivano indottrinati con particolare attenzione e in loro violenza e crudelt\u00e0, applicate a uomini e animali, venivano deliberatamente esaltate e premiate. \nColoro che fino a poco tempo prima costituivano la classe intellettuale del Paese venivano perseguitati (spesso stanati, per essere eliminati, all'interno dei campi di lavoro con false promesse di \"perdono\" per la sola, presunta colpa \"ufficiale\" di non aver vissuto da contadini prima della rivoluzione, oppure richiamati dall'estero con il medesimo inganno), in quanto giudicati parassiti ormai irrimediabilmente contaminati dalla vecchia cultura e potenziali strumenti della Reazione. Poteva bastare il semplice possesso di libri o materiale per scrivere non autorizzati, oppure la conoscenza di una lingua straniera, o persino il fatto di portare gli occhiali, per essere etichettati come uomini di studio. \nTuttavia, l'istruzione non era formalmente condannata in s\u00e9 stessa, ma solo in quanto essa, nel caso degli intellettuali, era stata maturata nel contesto pre-rivoluzionario, ed era quindi priva, agli occhi del regime, del necessario indottrinamento politico che avrebbe evitato il suo asservimento alla Reazione. Anzi, il Partito riteneva la cultura un utile strumento propagandistico, una volta epurata da ogni elemento considerato contrario ai dettami rivoluzionari. Nell'impartire ai bambini l'istruzione scolastica, il regime provvedeva fin da principio alla loro indispensabile formazione politica, che doveva prevenire ogni forma di deriva \"borghese\". \nGli affetti parentali, l'amicizia e ogni altro sentimento individuale furono criminalizzati, i matrimoni e i concepimenti dovevano avvenire esclusivamente previa approvazione o, secondo diverse fonti, vero e proprio ordine dell'Angkar.\nNon era consentito far riferimento a nessuno tramite titoli distintivi gerarchici in uso prima della rivoluzione, ma solo mediante gli appellativi \"Compagno\" (\"Mit\" o \"Met\" in lingua khmer), \"Fratello\" o simili. Vietati erano anche i tradizionali gesti ossequiosi o semplicemente formali tra le persone, espressioni di diseguaglianza sociale, tuttavia l'atteggiamento individuale doveva seguire gli imperativi della moderazione e del contegno tipici dell'antica cultura khmer, seguendo un pensiero ibrido tra una forma di rigido egualitarismo e un ultranazionalismo tradizionalista con marcate tendenze razziste. Il cosiddetto \"richiamo\" dell'Angkar doveva cancellare ogni traccia di nostalgia per la corruzione del passato prossimo, \"malattia della memoria\" (\"cchoeu sttak aram\"), per tornare alla gloria del passato remoto dell'antica \"Angkor\". \nIl calendario occidentale fu abolito in favore di un \"calendario rivoluzionario\" che escludeva qualunque periodo o evento precedente all'istituzione del nuovo regime (il 1975 fu ribattezzato \"Anno Zero\"). \nLe classi e le differenze sociali del periodo precedente alla rivoluzione furono abolite per legge, e la popolazione fu divisa in due categorie: la \"Vecchia Gente\" (detta anche \"Popolo del 18 marzo\" o \"del '70\"), formata dai contadini di etnia khmer, considerati pi\u00f9 vicini all'ideale rivoluzionario e pi\u00f9 plasmabile, e la \"Nuova Gente\" (detta anche \"Popolo del 17 aprile\" o \"del '75\"), formata da tutti gli altri, intellettuali, borghesi, nobili, proprietari terrieri, chierici, gli appartenenti a moltissime minoranze etniche, e persino gli operai colpevoli di abitare le citt\u00e0 da molto tempo e di aver quindi perduto le proprie radici contadine, tutti considerati pi\u00f9 difficili da indottrinare perch\u00e9 gi\u00e0 irrimediabilmente corrotti dalla vita urbana e dalle usanze moderne - indipendentemente dalla loro precedente condizione economica - oppure segnati da un'intrinseca \"inferiorit\u00e0 etnica\". \nNonostante entrambe le classi vivessero in condizioni di sostanziale schiavit\u00f9 (da cui solo i funzionari e i soldati erano esentati), la \"Nuova Gente\" godeva di un trattamento generalmente peggiore. Gli appartenenti a questa classe, anche membri della stessa famiglia, venivano divisi in brigate di contadini a seconda di et\u00e0 e sesso, venivano utilizzati per i lavori pi\u00f9 pesanti e rischiosi, godevano di pochissimi momenti di libert\u00e0, ricevevano razioni pi\u00f9 scarse (assolutamente non integrabili neanche con erba o insetti, a meno di non voler essere severamente puniti), potevano essere incarcerati o uccisi senza processo e non godevano quasi di alcun diritto. La loro vita, insomma, non aveva alcun valore. Inoltre, al momento di evacuare le citt\u00e0, solo alla \"Vecchia Gente\", tra tutti coloro che le abitavano, fu consentito di tornare ai villaggi di origine, mentre gli altri furono deportati nelle zone pi\u00f9 svariate del Paese. Questo sistema di piccoli ma non trascurabili privilegi, riservati ad una categoria da sempre abituata ad essere considerata all'ultimo posto della scala sociale, portava la \"Vecchia Gente\", nonostante tutto, a sostenere in linea di massima il regime. \nVa precisato per\u00f2 che, nelle aree in cui le condizioni di vita erano migliori, il trattamento poteva essere sostanzialmente il medesimo per le due categorie, e la vita era relativamente accettabile per tutti (almeno rispetto al resto del Paese).\nLa Costituzione della Kampuchea Democratica.\nImmediatamente dopo la rivoluzione, i Khmer rossi non attribuirono un nome al nuovo Stato. Solo dopo l'entrata in vigore della \"Costituzione della Kampuchea Democratica\", il 5 gennaio 1976, il Paese ebbe un nome ufficiale (\"Kampuchea\" era l'antica denominazione della regione). \nDopo tre mesi, il 4 aprile, Khieu Samphan sostitu\u00ec Penn Nouth come Primo Ministro (fino alla nomina di Pol Pot il 13 maggio dello stesso anno), mentre l'11 aprile sostitu\u00ec Norodom Sihanouk (che si dimise il 20 marzo, in seguito alla morte di Zhou Enlai e a insanabili contrasti con la dirigenza del Partito) come Capo dello Stato. L'ex-sovrano, ormai conscio dei metodi del regime, implor\u00f2 il Comitato Centrale di non ucciderlo, cos\u00ec, dal 2 aprile, fu di fatto posto agli arresti domiciliari nel palazzo reale per i successivi tre anni e mezzo. \nKhieu Samphan ha descritto la Costituzione come \"non il risultato di una ricerca sui documenti stranieri, n\u00e9 [...] il frutto di qualunque ricerca degli eruditi. In effetti il popolo - operai, contadini e Esercito Rivoluzionario - ha scritto la Costituzione con le proprie mani.\". \nLa Carta Costituzionale era un breve documento composto di 16 capitoli e 21 articoli che hanno definito il carattere dello Stato: gli obiettivi della politica economica, sociale, culturale ed estera. \nI diritti e di doveri dell'individuo erano definiti brevemente nell'articolo 12. Non era inclusa nessuna delle comuni garanzie dei diritti politici e umani, tranne il proclama \"gli uomini e le donne sono sotto tutti gli aspetti uguali\". Veniva dichiarato che \"tutti gli operai e tutti i contadini sono padroni delle loro fabbriche e dei loro campi\". L'esplicita asserzione secondo cui \"non c'\u00e8 assolutamente disoccupazione nella Kampuchea Democratica\" lasciava velatamente intuire il massiccio utilizzo del lavoro forzato nel Paese. \nI principi della Kampuchea Democratica riguardo alla politica estera erano definiti nell'articolo 21 (il pi\u00f9 lungo) in termini di indipendenza, pace nel mondo, neutralit\u00e0 e strategia del non-allineamento. Veniva inoltre affermato il supporto alla lotta anti-imperialista del Terzo Mondo. Tuttavia, alla luce dei continui atteggiamenti aggressivi del regime contro il Vietnam, la Thailandia e il Laos durante il 1977 e il 1979, la promessa di \"amicizia verso tutti i paesi confinanti\" \u00e8 anch'essa, come molti altri dettami costituzionali, rimasta lettera morta. \nLe istituzioni governative venivano descritte molto sommariamente. Il potere legislativo era attribuito all\"'Assemblea Rappresentativa del Popolo Kampucheano\" (ARPK), un organismo di 250 membri \"che rappresentano gli operai, i contadini, gli altri lavoratori e l'Esercito Rivoluzionario della Kampuchea Democratica\". Centocinquanta seggi nell'Assemblea venivano assegnati ai rappresentanti agricoli, cinquanta agli \"yotear\" (i soldati dell'Esercito Rivoluzionario), infine altri cinquanta ad operai e altri. La legislatura durava cinque anni e veniva eletta a suffragio universale. Le prime e uniche elezioni nella Kampuchea Democratica (nelle quali Pol Pot sarebbe stato apparentemente eletto come un qualunque altro deputato dai contadini delle piantagioni di alberi della gomma) sono state tenute il 20 marzo 1976. Alla cosiddetta \"Nuova Gente\" non \u00e8 stato permesso, stando ai dati in possesso, di partecipare. Lo stesso Pol Pot precis\u00f2 molti anni dopo che tali consultazioni furono realizzate solo per mostrare alla comunit\u00e0 internazionale che il regime era aperto alla democrazia. \nIl ramo esecutivo del governo veniva scelto dall'ARPC. Esso prendeva il nome di \"Praesidium\" e aveva il compito di \"rappresentare lo Stato della Kampuchea Democratica sia all'interno che all'esterno del Paese\". Tale organismo veniva eletto ogni 5 anni e il suo presidente era anche Capo dello Stato. Khieu Samphan fu la prima e ultima persona ad rivestire tale carica, di cui era stato insignito nel 1976, dopo la destituzione di Norodom Sihanouk. \nIl sistema giudiziario era composto di \"Corti del Popolo\"; i giudici, come il Praesidium, erano nominati dall'ARPC. La Costituzione non accennava all'istituzione di enti pubblici territoriali o regionali. \nTuttavia va precisato che non si ha la certezza che la versione della Costituzione pervenuta all'opinione pubblica dopo la caduta del regime sia autentica (e che in ogni caso il popolo cambogiano in generale potesse farvi un qualche concreto riferimento all'epoca del regime), n\u00e9 che delle succitate elezioni i vertici di Partito abbiano realmente tenuto conto. La gestione del potere dei Khmer rossi, infatti, prescindeva molto spesso dall'uso di documenti scritti, ed \u00e8 comunque verosimile supporre che molti di quelli un tempo esistenti siano andati perduti. \nReligione e minoranze etniche.\nL'articolo 20 della Costituzione della Kampuchea Democratica garantiva, malgrado l'ateismo di stato, la libert\u00e0 religiosa, ma bandiva come proibite \"tutte le religioni reazionarie, dannose per lo Stato e per il Popolo cambogiano\", cio\u00e8, di fatto, ogni fede, in quanto aventi tutte come punto di riferimento per le persone qualcosa di diverso dall\"'Angkar\". \nSeppure tollerati prima della rivoluzione, dopo la caduta di Phnom Penh tra i pi\u00f9 perseguitati risultarono i Buddhisti, circa l'85% della popolazione, seguaci della scuola di Theravada. Tutti i monasteri vennero chiusi o distrutti assieme ai monumenti religiosi, e i monaci, il cui numero si aggirava tra i 40.000 e i 60.000 (circa lo 0,7% della popolazione), vennero uccisi o costretti a diventare contadini. Incaricata specificamente di estirpare tale fede dal Paese, in quanto largamente maggioritaria, fu Yun Yat. \nCristiani, ebrei e musulmani vennero perseguitati in modo mirato, pur essendo assolutamente minoritari, in quanto seguaci di fedi \"occidentali\". Particolarmente sadiche sarebbero state, secondo alcuni resoconti, le pene inflitte agli ebrei, marchiati a fuoco con la Stella di Davide, e ai musulmani, costretti a mangiare carne di maiale, per loro un abominio e un divieto assoluto (\"\u1e25ar\u0101m\"). \nTutte le religioni, in ogni caso, furono ugualmente cancellate dalla pratica quotidiana a costo di sopprimere fisicamente chiunque si ostinasse a perpetuarle. \nLe minoranze etniche venivano trattate in modo differente da caso a caso. I vietnamiti, per motivi storici e politici, furono i pi\u00f9 perseguitati. In migliaia furono uccisi o mutilati, e moltissimi fuggirono nella loro madrepatria. Nella sola provincia di Kampong Cham furono massacrati 40.000 Ch\u0103m, una minoranza musulmana discendente dall'antico regno vietnamita di Ch\u0103mpa, mai integratasi nel tessuto sociale cambogiano. \nLa minoranza thailandese del Nord fu anch'essa perseguitata. \nI cinesi, pur essendo stati inclusi tra la \"Nuova Gente\", e pur avendo avuto lo stesso peso dei vietnamiti nella lunga serie di passate dominazioni straniere sulla regione, furono invece lasciati in pace, probabilmente a causa dell'amicizia con la Cina comunista. \nI \"Khmer Loeu\" (\"Khmer della Montagne\"), etnia animista dalla struttura tribale stanziata nella zona Nord-Est (quella di origine della guerriglia, la quale ebbe molto seguito tra questa popolazione), considerata primitiva dai khmer del Sud, non fu perseguitata, ma anzi, secondo gli studiosi di questioni cambogiane - tra i quali Serge Thion - sembrerebbe che fosse sostanzialmente considerata dal regime come un modello per la nuova societ\u00e0 che si proponeva di forgiare, tanto che il matrimonio con un suo esponente veniva considerato \"la prova finale di lealt\u00e0 incondizionata al Partito\". Lo stesso Khieu Samphan potrebbe essere stato sposato con una donna del luogo.\nLa xenofobia non era per\u00f2 una peculiarit\u00e0 degli Khmer Rossi in quanto le tensioni etniche erano endemiche in Indocina sin dal dominio coloniale francese.\nIstruzione.\nIl valore, almeno nei propositi, attribuito all'istruzione \u00e8 dimostrato dal cosiddetto \"Piano Quadriennale\", un documento dattiloscritto di 110 pagine elaborato dal \"Nucleo del Partito\" tra il 21 luglio e il 2 agosto 1976, e mai reso pubblico salvo dopo la fine del regime, che descriveva sia l'atteggiamento del governo nei confronti della cultura che il sistema scolastico pianificato dai Khmer rossi: \nLe materie generali erano: Scrittura, Aritmetica, Geografia (in particolare quella nazionale), Storia della Rivoluzione nazionale, istituzioni di Scienze Naturali, Chimica e Fisica, organizzazione e politica del Partito. Quelle tecniche erano: pratica di lavoro in fabbrica e in cooperativa, studio della coltura del riso, dell'albero della gomma e degli altri prodotti industriali, scienze forestali e studio degli alberi da frutta, pastorizia, studio dei pesci d'acqua dolce e marini, scienze marine e fluviali, scienze dell'energia, medicina tradizionale, ecc. Risulta evidente la preponderanza del lavoro agricolo tra gli obiettivi dell'istruzione di un giovane khmer, secondo solo all'indottrinamento politico. \nL'obiettivo dichiarato del \"Piano\" era l'eliminazione dell'analfabetismo. Tuttavia, il sistema didattico prevedeva anche che si insegnasse ai bambini a leggere nella maniera \"corretta\", cio\u00e8 \"come contadini\", ovvero che lo si facesse in maniera del tutto passiva e acritica, senza elaborare i contenuti o metterli in discussione. Questo, peraltro, coincideva con il metodo educativo tradizionale buddhista a cui i contadini erano da sempre abituati. Il sistema di insegnamento prevedeva uno studio per met\u00e0 teorico, per met\u00e0 pratico. Non venivano sostenuti esami n\u00e9 rilasciati diplomi, segni di affermazione personale e banditi in quanto tali. Non veniva specificato alcun criterio selettivo per il personale docente. \nTuttavia, nei fatti tale programma rimase in gran parte inattuato, e poche furono le scuole funzionanti (riservate, peraltro, esclusivamente alla \"Vecchia Gente\") di cui i testimoni conservarono un ricordo dopo la caduta del regime.\nPropaganda e inquadramento ideologico.\nMolti analisti hanno sostenuto che durante gli anni della guerriglia e il primo periodo di governo, l'Angkar prefer\u00ec sempre evitare - nonostante il supporto sempre datole dalla Cina e una sostanziale (anche se non totale) affinit\u00e0 ideologica con quest'ultima - di definirsi esplicitamente \"comunista\" al cospetto di un popolo conservatore per natura come quello cambogiano. Del resto il nome del partito era stato deciso in un congresso tenutosi in clandestinit\u00e0, quindi mai reso pubblico (se non in un periodo molto successivo). Questa segretezza si sarebbe resa dunque necessaria per poter conquistare pi\u00f9 facilmente il sostegno della popolazione, ma non sarebbe tardata a cadere quando, una volta al potere, furono ancora pi\u00f9 necessari gli aiuti cinesi e venne richiesta da Pechino un'esplicita presa di posizione ideologica (come lo stesso Pol Pot lasci\u00f2 intendere). \nDifatti, solo il 18 settembre 1976, a Phnom Penh, in un discorso commemorativo per la morte di Mao Tse-tung, Pol Pot defin\u00ec per la prima volta l'Angkar \"marxista-leninista\" (senza per\u00f2 spiegare cosa questo significasse in concreto), e proclam\u00f2 la fraterna amicizia con il Partito Comunista Cinese. Lod\u00f2 inoltre la Rivoluzione Culturale contro \"le basi controrivoluzionarie di Liu Shaoqi e Deng Xiaoping\". Questo, in qualche modo, connotava per la prima volta chiaramente il Paese come \"stato comunista\" - almeno a livello pubblico - in quanto i Khmer rossi non avevano mai prima di allora rivendicato ufficialmente tale orientamento ideologico per s\u00e9 o per il Paese, e nemmeno nella Costituzione, emanata ben otto mesi prima, o nell'inno nazionale, era presente alcun riferimento diretto al comunismo, ma solo il generico termine \"rivoluzione\". Dopo tale occasione, trascorse un altro anno prima che Pol Pot rivelasse esplicitamente, in un discorso radiofonico di cinque ore, l'esistenza del Partito e la sua storia (ma solo per falsificare quest'ultima, allo scopo di sminuire pubblicamente il ruolo dell'ormai acerrimo nemico vietnamita nella formazione del PCK).\nAddirittura si dovette attendere il 29 settembre 1977 affinch\u00e9, in un discorso pronunciato a Pechino - e non trasmesso in Cambogia - Pol Pot attribuisse al pensiero di Mao un ruolo fondamentale nella rivoluzione cambogiana. Tale atteggiamento, insieme ad altri, contribuisce ancora oggi allo scetticismo di chi, tra gli analisti, rifiuta lo schematico inquadramento dell'azione politica di Pol Pot nell'ideologia maoista che la Storia ufficiale solitamente propone all'opinione pubblica.\nPeraltro il Partito assunse sempre posizioni critiche nei confronti di tutti gli stati comunisti filo-sovietici, ritenuti delle \"degenerazioni\". Pi\u00f9 taciuta, ma pur sempre presente, la distanza dal regime di Pechino, che si mostr\u00f2 sempre abbastanza scettico di fronte agli aspetti pi\u00f9 radicali della dittatura di Pol Pot, pur non facendo mai mancare a quest'ultima il proprio sostegno.\nC'\u00e8 da notare che, perlomeno nelle aree in cui i funzionari si mostravano pi\u00f9 iniqui e crudeli verso la popolazione o parte di essa, tale strategia propagandistica veniva notevolmente vanificata dalla logica e spontanea avversione suscitata appunto dal concreto rapporto con le masse.\nDurante il lavoro nei campi venivano diffusi, tramite altoparlanti, discorsi radiofonici dei dirigenti, direttive e precetti, in modo da rendere l'ineffabile Angkar onnipresente agli occhi del popolo e per indottrinare senza interrompere la produzione. Furono inoltre realizzati numerosi documentari propagandistici per la visione collettiva. Il Partito pubblicava, negli anni in questione, almeno cinque periodici ufficiali: \"Kampuchea\", \"Tung Kraham\" (\"Bandiera Rossa\"), \"Tung Padevat\" (\"Bandiera Rivoluzionaria\"), \"Yuvachon ning Yuveaneary Padevat\" (\"Ragazzi e Ragazze Rivoluzionarie\") e \"Tung Renakse\" (\"Bandiera del Fronte\"). Questi venivano distribuiti agli ufficiali e potevano pubblicare, oltre a notizie e resoconti con finalit\u00e0 politiche, anche poesie, foto e ritratti, naturalmente a tema propagandistico. La propaganda scritta, tuttavia, era utilizzata molto pi\u00f9 cautamente rispetto alle altre forme, in quanto il regime si rendeva conto che, per renderla efficace su masse popolari generalmente analfabete, sarebbe stato obbligatorio affidarsi, almeno in un primo tempo, all'opera degli intellettuali. L'arte in genere doveva comunque essere adoperata con cautela, per non disturbare la produzione. Notevole appare la direttiva del \"Piano\" che prevedeva, nonostante la chiusura del regime al mondo esterno, la stampa di materiale propagandistico in lingua straniera, per la maggior parte inglese. \nPeculiare \u00e8 l'apparente assenza (e la formale critica ) del culto della personalit\u00e0, comune persino in Cina. In realt\u00e0 bisogna notare che il regime ne port\u00f2 a sua volta avanti una specie di forma \"modificata\", non riferita cio\u00e8 ai singoli dirigenti - come detto mantenuti a lungo nell'anonimato - ma all'Angkar stessa. Non mancano reperti e testimonianze, tuttavia, che mostrano come, dopo il 1978, il Partito abbia risentito di un progressivo allineamento al modello cinese (e il popolo abbia potuto finalmente vedere per la prima volta il volto del loro leader nei busti e nei ritratti propagandistici).\nIl volto nascosto del regime.\nL'ambizione egualitaria dei Khmer rossi, tuttavia, nei fatti riguardava solo la popolazione civile; i funzionari, i loro protetti, le guardie e il resto dell'apparato di Partito godevano di un \"trattamento speciale\". Il cibo era per loro nettamente migliore, in quantit\u00e0 maggiore rispetto al resto della popolazione, e le loro abitazioni erano singole e isolate in quartieri a parte. La guardia personale di Pol Pot, formata dalle cosiddette \"Divisioni Incondizionate\", era una casta nella casta. \nNonostante la persecuzione della vecchia classe intellettuale, tutti i vertici del Partito erano a loro volta persone raffinate, studiosi, insegnanti, e avevano studiato all'estero, eppure, nonostante la loro istruzione fosse innegabilmente di matrice pre-rivoluzionaria e occidentale, nessuno osava criticare apertamente tale lampante contraddizione, quand'anche ne venisse a conoscenza. Le guardie e i combattenti dell'esercito, invece, nonostante i propositi del succitato \"Piano Quadriennale\", erano spesso volutamente selezionati tra gli analfabeti, e questo perch\u00e9 pi\u00f9 facili da controllare e pi\u00f9 inclini a far valere la propria autorit\u00e0 sugli altri (non avendone mai avuto la possibilit\u00e0 a causa del proprio ceto sociale). A chiunque avesse conoscenze tecniche e intellettuali avanzate (ufficialmente non gradite al regime) utili agli scopi dei funzionari e alla loro vita quotidiana (meccanici, pittori, scultori, medici, ecc.), purch\u00e9 collaborasse, poteva essere concesso di sopravvivere (se precedentemente condannati a morte) o di godere di piccoli privilegi. \nAi gerarchi del Partito venivano riservate cure mediche di concezione moderna e farmaci veri e propri, oltre a lussuose auto e all'esenzione dal lavoro fisico. Tra di loro i disabili venivano accuditi. \nIl nazionalismo esasperato e la pulizia etnica posta in atto dai Khmer rossi erano del tutto incoerenti rispetto alle origini straniere, soprattutto cinese e vietnamita, di moltissimi tra i loro leader (che erano soliti nasconderle adottando pseudonimi o nomi di battaglia). \nIl nepotismo e la corruzione in qualche caso non avevano nulla da invidiare a quelle dei passati regimi: la prima moglie di Pol Pot, Khieu Ponnary, era a capo dell\"Associazione delle Donne della Kampuchea Democratica\", la sorella di quest'ultima, Khieu Thirith, moglie di Ieng Sary, era Ministro degli Affari Sociali, collaboratrice del marito agli Affari Esteri nonch\u00e9 capo dell\"Alleanza della Giovent\u00f9 Comunista della Kampuchea\", Yun Yat, moglie di Son Sen, era Ministro della Cultura, dell'Istruzione e dell'Informazione, svariati nipoti di Pol Pot erano impiegati al Ministero degli Affari Esteri, una figlia di Ieng Sary fu posta alla direzione dell'ex-Calmette Hospital (nonostante non fosse nemmeno diplomata), una nipote di Ieng Sary lavorava come traduttrice di lingua inglese a Radio Phnom Penh (pur non padroneggiando affatto l'idioma), quattro figli, due figlie, due cognati, un fratello e cinque tra generi e nuore di Ta Mok (incluso il genero Khe Muth, Comandante della Marina della Kampuchea Democratica) erano pienamente inseriti nell'organico di Partito, un fratello maggiore di Ieng Sary dirigeva il mercato di Orussey. Spesso tali incarichi consentivano di ottenere cospicui profitti economici.\nIl genocidio cambogiano.\nInizialmente Pol Pot riusc\u00ec ad accattivarsi molte simpatie tra gli intellettuali della Sinistra occidentale e in particolare europea (la quale lo aveva svezzato politicamente durante i suoi studi a Parigi), a causa del suo radicalismo, del suo anti-imperialismo e della particolare situazione politica che lo vedeva opposto agli 'odiati' Stati Uniti, ma soprattutto grazie al buio totale che cal\u00f2 sulla Kampuchea Democratica. \u00c8 per\u00f2 vero che pi\u00f9 di un governo occidentale era al corrente di ci\u00f2 che avveniva nel Paese (l'allora Germania Est, ad esempio, produsse documentari filmati molto critici nei riguardi del regime di Pol Pot, i quali contenevano prove evidenti dei massacri in atto). Tuttavia, dopo la caduta del regime, diffusi i primi resoconti del reale stato della Cambogia, la situazione si rovesci\u00f2. \nCarestie, purghe politiche e massacri di civili inermi, pi\u00f9 una guerra scatenata contro il Vietnam e persa rovinosamente, produssero un vero e proprio genocidio. I \"Killing fields\", campi di concentramento e di sterminio, (come quello di Choeung Ek, in cui si suppone siano state soppresse 10.000 persone) e terribili prigioni (come l\u2019\"S-21\", l'ex liceo della capitale, Tuol Sleng, in cui morirono quasi 20.000 persone, tra cui 2.000 bambini) costellavano l'intero Paese. \nLe esecuzioni molto spesso venivano realizzate attraverso metodi estremamente cruenti, infliggendo indicibili torture alle vittime (anche bambini), picchiandole, bastonandole o accoltellandole a morte, altre volte si ricorreva al soffocamento per mezzo di un sacchetto di plastica in cui veniva infilata la testa del condannato, oppure a colpi di zappa sul cranio, od ancora versando gasolio nella vagina delle donne e appiccando il fuoco. Quasi mai venivano utilizzate pallottole, considerate troppo preziose per tali scopi. \nAlcuni testimoni cambogiani e stranieri, tra i quali il segretario dell'ambasciata francese Denise Affonco, descrissero terribili episodi di cannibalismo ai danni di adulti e bambini, che sarebbero stati spesso sventrati ancora vivi allo scopo di divorarne il fegato cotto o la cistifellea essiccata (considerata curativa nella medicina tradizionale khmer), o ancora di berne la bile. Sempre secondo alcune testimonianze, le cistifellee essiccate delle vittime venivano anche vendute come farmaco in Cina. Tra le guardie sarebbe stata diffusa la pratica di mutilare orrendamente i condannati prima di ucciderli (recidendo ad esempio loro le orecchie, e costringendoli poi ad ingerirle), mentre i resti umani sarebbero stati frequentemente utilizzati come fertilizzante nei campi. \nAgli stranieri era severamente vietato l'ingresso nel Paese, soprattutto agli occidentali, e coloro che hanno infranto tale divieto sono stati eliminati senza lasciare alcuna traccia (tra di essi vi furono anche vietnamiti, laotiani, indiani, pakistani, britannici, statunitensi, francesi, neozelandesi e australiani). \nIl numero totale dei morti tra il 1975 e il 1979 per esecuzioni, prigionie, carestie, epidemie, cattive condizioni di vita e episodi di pulizia etnica, principalmente ai danni dell'etnia vietnamita, \u00e8 controverso. \nIl governo pro-vietnamita successivo alla caduta di Pol Pot indic\u00f2 una cifra di 3,1 milioni. Lon Nol sostenne che i morti fossero 2 milioni e mezzo. Il sacerdote Fran\u00e7ois Ponchaud sugger\u00ec una cifra di 2,3 milioni, ma in questa cifra sono incluse 600.000 persone morte prima dell'ascesa dei Khmer rossi. L\"Universit\u00e0 Yale\", nel progetto \"Cambodian Genocide Program\", indica una cifra di 1,7 milioni. \"Amnesty International\" invece propende per un numero inferiore, di 1,4 milioni di morti. Il Governo degli Stati Uniti (che, dopo il 1979, support\u00f2 i Khmer rossi in funzione anti-sovietica) rappresent\u00f2 la fonte ufficiale che in Occidente sostenne la cifra pi\u00f9 bassa: 1,2 milioni. Khieu Samphan opt\u00f2 per 1 milione, mentre Pol Pot forn\u00ec un'indicazione di circa 800.000 morti. Dopo la caduta della Kampuchea Democratica furono scoperti testimoni, foto, archivi e fosse comuni comprovanti il genocidio. \nSecondo alcune testimonianze, nei discorsi alla radio (interamente controllata dal governo) Pol Pot e i suoi funzionari proclamavano apertamente frasi quali: \"Basta un milione o due di buoni rivoluzionari per costruire la nostra utopia comunista. Quanto agli altri, tenervi non comporta alcun beneficio, eliminarvi non comporta alcuna perdita\". Non \u00e8 quindi da escludersi che - coerentemente con la filosofia che govern\u00f2 le deportazioni dalle citt\u00e0 alle campagne - il regime ritenesse la nazione \"sovraffollata\", e dunque auspicabile ridurne la popolazione, anche per mezzo di omicidi di massa, da circa 7 milioni ad 1 milione. \nVa per\u00f2 sottolineato che la maggioranza delle morti fu provocata dalle carestie, dalle malattie e dalle guerre dovute alla fallimentare politica del regime, e non direttamente dalle pur sempre massicce opere di epurazione, liquidazione dei presunti oppositori e pulizia etnica. All'immediato calo della popolazione evidenziato nei primi anni di dominio dei Khmer rossi avevano precedentemente contribuito in modo determinante la guerra del Vietnam e le brutali azioni repressive di Lon Nol. Nonostante ci\u00f2, le persone uccise sono calcolate in centinaia di migliaia. Le stime arrivano fino ad 1 milione. La CIA stim\u00f2 inoltre tra 50.000 e 100.000 le persone uccise non immediatamente, ma a seguito di un periodo di detenzione e orribili torture. \n \nInoltre, dopo il primo periodo di assestamento, in cui gli ostacoli al processo di \"rinnovamento\" della nazione venivano sistematicamente ignorati, i vertici di Partito avevano cominciato a mostrare un notevole \"ammorbidimento\" riguardo ai rapporti con l'estero, alla rigida applicazione dei loro ideali rivoluzionari e a molti altri temi che fino ad allora erano stati affrontati, a spese della popolazione, con totale mancanza di realismo. Nonostante le pratiche brutali siano sempre state molto numerose e ampiamente avallate e promosse dalle alte sfere nelle aree controllate dai Khmer rossi, alcuni analisti e alcune testimonianze dirette evidenziano che le purghe pi\u00f9 cruente si verificarono solo a partire dal 1977, quando la contrapposizione tra la fazione filo-vietnamita e quella nazionalista di Pol Pot (tenuta fino ad allora nascosta) culmin\u00f2 in una rivolta e in un complotto contro la leadership, repressi nel sangue nel 1978. \nQuesto segn\u00f2 una forte regressione economica, politica e sociale del Paese, che piomb\u00f2 nella pi\u00f9 totale anarchia, situazione a cui il regime pose rimedio con estrema radicalit\u00e0, ponendo cio\u00e8 in atto una paranoica \"caccia alle streghe\" contro il \"Khmang Siroung ptie khnong\" (il \"Nemico Interno\") e quei crudeli massacri di civili perpetrati nei \"Killing fields\", che furono tra le cause della sua caduta. \nInfine bisogna, nell'attribuire responsabilit\u00e0 individuali a singoli esponenti del regime - in special modo Pol Pot - tenere conto della struttura politico-amministrativa di quest'ultimo, che spesso consentiva ai funzionari una relativa autonomia di manovra. Sovente i massacri venivano direttamente ordinati da dirigenti locali, anche se appare decisamente remota la possibilit\u00e0 che la leadership non ne fosse al corrente (almeno indirettamente). In talune occasioni, peraltro, sembra ci sia stato un diretto coinvolgimento di vari esponenti del Comitato Centrale (non sempre coadiuvati da Pol Pot) nella pianificazioni di purghe e esecuzioni di massa, ma tale impianto accusatorio non si basa su processi - mai celebrati e ancora oggi ostacolati dal governo di Phnom Penh, ufficialmente per favorire la riconciliazione nazionale, ma molto probabilmente per coprire pesanti responsabilit\u00e0 individuali di esponenti dell'odierna leadership o di uomini ad essi collegati e per motivi di stabilit\u00e0 politica del Paese - bens\u00ec su testimonianze di ex-esponenti dei Khmer rossi. Tra di essi, chi sembrerebbe assolvere Pol Pot da molte responsabilit\u00e0 dirette nelle azioni pi\u00f9 efferate del regime \u00e8 \"Deuch\", l'ex-direttore dell\"'S-21\", ma questi precisa che il leader in ogni caso era a conoscenza di ogni situazione, e che quindi avallava di fatto ogni operazione, pur non elaborandola sempre di persona.\nLa guerra con il Vietnam.\nNel 1976 le relazioni con il Vietnam erano migliorate, in parte a causa dei timori di Pol Pot per le lotte interne, cos\u00ec nel maggio dello stesso anno una delegazione di Hanoi era giunta a Phnom Penh per discutere la questione dei confini territoriali. Tuttavia i vietnamiti non avevano riconosciuto la Linea Brevie - il confine marittimo dell'epoca coloniale - e le trattative si erano interrotte. \nIl 27 settembre una congiura ordita dall'ala filo-vietnamita del Partito cerc\u00f2 di esautorare Pol Pot, il quale rassegn\u00f2 le dimissioni da Primo Ministro, ufficialmente per \"motivi di salute\". Hanoi, con cui pochi giorni prima erano stati riallacciati i rapporti (e allestiti collegamenti aerei), sostenne dall'esterno il complotto, riponendo totale fiducia in colui che i vertici vietnamiti avevano sempre erroneamente ritenuto il loro principale referente tra i Khmer rossi, il Vice-Primo Ministro Nuon Chea, che nel frattempo aveva formalmente sostituito Pol Pot. In realt\u00e0 Nuon Chea non aveva mai tradito il suo leader, il quale, facendosi apparentemente da parte con la complicit\u00e0 del suo vice, aveva fatto esattamente ci\u00f2 che i suoi nemici si aspettavano da lui e aveva consentito loro di scoprirsi, in modo da colpirli in un secondo momento. Alla fine di ottobre Pol Pot venne allo scoperto e recuper\u00f2 la carica di Primo Ministro, massacrando centinaia di presunti artefici del tentato golpe, mentre i suoi nemici oltre-confine lo credevano ormai in disgrazia. \nA questo punto la situazione politica interna della Cina mut\u00f2, e si consolid\u00f2 il potere del nuovo leader Deng Xiaoping, il quale, a differenza di Mao Tse-tung - morto nel settembre 1976 - vedeva nel Vietnam un'appendice del potere sovietico e delle sue mire egemoniche, il che lo convinse a spingere sempre pi\u00f9 Pol Pot verso il conflitto aperto con Hanoi. A tale scopo, negli anni seguenti avrebbe supportato le purghe anti-vietnamite in Cambogia e avrebbe dato inizio all'invio di aiuti militari ancora pi\u00f9 ingenti al regime di Phnom Penh, che doveva rappresentare il suo \"ariete\" contro Hanoi. Pol Pot - mostrando ancora una volta il suo opportunismo politico - lo ricambi\u00f2 il 22 ottobre, sovvertendo le accuse rivoltegli a Pechino solo un mese prima e condannando ufficialmente la cosiddetta \"Banda dei quattro\", la quale, prima dell'arresto avvenuto il 6 ottobre, aveva contrastato nel nome degli ideali di Mao la leadership del pragmatico Deng. \nNell'aprile 1977, dopo il rifiuto da parte di Pol Pot di avviare una trattativa diplomatica, gli attacchi contro il Vietnam ricominciarono (1.000 morti civili nel mese di settembre), e ad essi si aggiunsero quelli ai villaggi del distretto tailandese di Aranyaprathet e ad alcuni villaggi laotiani. I Khmer rossi, dopo essere penetrati per 10\u00a0km oltre confine, occuparono parte della Provincia di An Giang, massacrando numerosi civili. Nel settembre dello stesso anno avanzarono fino a 150\u00a0km in territorio vietnamita. In ottobre il Vietnam reag\u00ec lanciando attacchi aerei e terrestri con 20.000 soldati, ma fu costretto ad inviare rinforzi per 58.000 unit\u00e0 solo due mesi dopo, riuscendo ad arrivare fino a Neak Luong e catturando importanti leader militari cambogiani (come il futuro Primo Ministro Hun Sen). Il 6 gennaio 1978 i vietnamiti si ritirarono, ritenendo che Pol Pot avesse \"imparato la lezione\", ma il leader cambogiano, al contrario, rifiut\u00f2 l'offerta di pace avversaria e annunci\u00f2 pubblicamente che quella era stata una \"vittoria\" anche pi\u00f9 grande della presa di Phnom Penh. I combattimenti ricominciarono nuovamente. Una nuova offensiva cambogiana giunse, il 18 aprile, nel villaggio di Ba Chuc, e port\u00f2 al massacro di quasi tutti i suoi abitanti (solo due furono i superstiti). \nNei primi mesi del 1978 il regime di Hanoi decise di supportare concretamente la resistenza interna ai Khmer rossi, e la Zona Est, a seguito di massicce purghe interne al Partito attuate dal regime (il quale aveva assunto un atteggiamento paranoico a causa delle precedenti disfatte militari), divenne teatro di insurrezioni. Nel maggio dello stesso anno, quando ebbe inizio la ribellione guidata da So Phim, Radio Phnom Penh dichiar\u00f2 che, se ogni soldato cambogiano avesse ucciso trenta vietnamiti, sarebbe stato sufficiente un esercito di due milioni di persone per sterminare l'intera popolazione avversaria. La leadership del Partito voleva addirittura impadronirsi della regione del Delta del Mekong (\"Kampuchea Krom\"), popolata da cambogiani ma appartenente al Vietnam. \nA novembre, dopo la repressione della rivolta di So Phim, fu la volta della ribellione di Vorn Vet, sempre nella Zona Est, che non ebbe miglior sorte. Oltre confine si stanziarono 10.000 profughi cambogiani e vietnamiti. Il 3 dicembre Radio Hanoi annunci\u00f2 la formazione di un \"Fronte Unito Cambogiano di Salvezza Nazionale\", formato da esuli, comunisti e non, accomunati dall'odio per Pol Pot e disposti a formare un governo collaborazionista sotto la protezione del Vietnam. \nCaduta di Phnom Penh.\nIl 25 dicembre 1978, dopo altri attacchi da parte cambogiana, Hanoi lanci\u00f2 una massiccia offensiva con 120.000 uomini assistiti da unit\u00e0 meccanizzate, unit\u00e0 aeree e artiglieria pesante, prendendo Phnom Penh il 7 gennaio. I Khmer rossi attuarono una vana resistenza con 70.000 uomini. I morti tra i soldati furono circa 1.500 per parte, mentre i caduti civili furono 66.000. Tuttavia i Khmer rossi, protetti da in funzione anti-vietnamita, bloccarono l'avanzata rifugiandosi nella giungla presso il confine thailandese. La Cina reag\u00ec pochi giorni dopo, cercando a sua volta di invadere il Vietnam, ma l'operazione si rivel\u00f2 un clamoroso fallimento (Guerra sino-vietnamita). In ogni caso il \"Fronte\" form\u00f2 il nuovo governo della \"Repubblica Popolare di Kampuchea\" - protetto dalle truppe di occupazione di Hanoi - nel quale militavano molti ex-Khmer rossi (tra cui lo stesso Primo Ministro Heng Samrin, collaboratore di So Phim, fuggito in Vietnam dopo il suicidio di quest'ultimo), e che continu\u00f2 a combattere per molti altri anni Pol Pot, il quale controllava ancora vaste aree del Paese, di fatto spaccato in due. \nNonostante la Kampuchea Democratica fosse caduta, gli USA e la Cina riuscirono a fare in modo che il seggio dell'ONU da essa occupato fosse mantenuto fino al 1982, per poi riservarlo fino al 1993 al rappresentante del cosiddetto \"Governo di Coalizione della Kampuchea Democratica\" (presieduto da Norodom Sihanouk - tornato a sostenere Pol Pot dopo la caduta del regime - ma formato ancora dai Khmer rossi, stavolta affiancati dai monarchici e dai nazionalisti anti-comunisti, tutti accomunati dall'opposizione al governo di Heng Samrin). Di fatto l'Occidente si rifiut\u00f2 di riconoscere il governo filo-sovietico di Phnom Penh, preferendo tacere sui crimini di Pol Pot (che il nuovo regime cambogiano aveva svelato pubblicamente, seppure esagerandone forse alcuni aspetti a scopo propagandistico) e anzi finanziando addirittura quest'ultimo (come fecero Ronald Reagan, Margaret Thatcher, la Cina e la Thailandia) al solo scopo di usarlo contro l'URSS.\nFilmografia.\nQuesta \u00e8 una raccolta di film e documentari cinematografici aventi come soggetto gli anni del dominio dei Khmer rossi in Cambogia: "}
{"id": "93816", "revid": "287204", "url": "https://it.wikipedia.org/wiki?curid=93816", "title": "Epodo", "text": "Lep\u00f2do (dal greco \"epoid\u00f3s\", composto di \"epi-\", \u00abin aggiunta\u00bb, e un derivato di \"oid\u00e9\", \u00abcanto\u00bb), nella metrica classica, \u00e8 il secondo verso di una strofa distica pi\u00f9 breve del primo (per esempio un dimetro giambico successivo a un trimetro giambico) e, per estensione, la poesia formata da strofe distiche.\nStoria.\nComparve nel teatro greco con l'evoluzione della lirica corale, quando i due cori, che in precedenza si trovavano a destra e a sinistra del palco, si combinarono per cantare insieme all'unisono, o diedero la possibilit\u00e0 al corifeo di cantare per loro, rimanendo in centro.\nNelle odi compare dopo ogni coppia di strofe/antistrofe, da cui si differenzia metricamente, rispondendo invece agli altri ep\u00f2di della stessa ode. Al contrario, nei canti corali della tragedia e della commedia non \u00e8 sempre presente dopo la coppia strofe/antistrofe.\nSecondo la tradizione, questa struttura metrica fu inventata da Archiloco, ma in ogni caso si diffuse nelle odi della citarodia e divenne un elemento fisso della lirica corale a partire da Stesicoro. Si estese anche al di fuori di queste forme di letteratura. Ad esempio nella poesia latina fu coltivato, come arcaismo, sia come poesia a s\u00e9 stante sia come parte dell'ode. Ad esempio, gli epitalami di Catullo riportano sequenze di strofe, antistrofe ed ep\u00f2do.\nIspirandosi sia allo stile sia al contenuto delle opere di Archiloco, Carducci chiam\u00f2 \"Giambi ed Epodi\" (1882) una raccolta di poesie satiriche e polemiche.\nFormazione dell'epodo.\nLe parti cantate del coro consistono in strofe di versi lirici, articolate in una serie di strofe, antistrofe ed epodo. Dal greco \u03c3\u03c4\u03c1\u03bf\u03c6\u03ae (giro), il termine indica il percorso circolare che il coro compie danzando nell'orchestra del teatro, o in un'area addetta alle esecuzioni del canto corale. Per estensione la parola \u00e8 utilizzata quando si parla di lirica corale greca, per indicare il testo poetico del canto che il coro esegue mente compie un giro d'orchestra, e la tecnica della strofe, antistrofe ed epodo \u00e8 ricorrente nei lirici corali, oltre che nel teatro, come Simonide, Pindaro, Bacchilide, Alcmane, Ibico, Stesicoro.\nL'orchestra del teatro greco era di forma circolare, l'orchestra semicircolare di molti teatri greci \u00e8 frutto di ristrutturazioni di et\u00e0 tardo ellenistica, e poi romana, e si spiega con il graduale venir meno della funzione principale del coro nell'et\u00e0 classica e antica nelle performance. Normalmente un brano di lirica corale prevede la sequenza di un numero variabile di strofe, nella lirica corale e nei cori teatrali ad ogni strofe seguiva un'antistrofe, caratterizzata dallo stesso schema metrico della strofe. Verosimilmente a giudicare dall'etimologia della parola, l'antistrofe veniva eseguita dal coro percorrendo l'orchestra in senso contrario al giro della strofe.\nLa strofe e l'antistrofe si alternavano secondo schemi diversi nella lirica corale, e nei cori di tragedia. Le composizioni corali di Pindaro, Simonide e Bacchilide erano costruite sullo schema detto \"triade stesicorea\": ogni brano era costituito da un numero variabile di triadi (strofe, antistrofe, epodo), ogni strofe e antistrofe si basava sullo stesso schema metrico, mentre l'epodo aveva schema diverso da quello di strofe e antistrofe; ogni epodo aveva comunque schema metrico e identico a quello di tutti gli altri epodi. Lo schema della triade stesicorea \u00e8 A (strofe), A1 (antistrofe), B (epodo), l\"Olimpica I\"' di Pindaro ad esempio \u00e8 costituita da 4 triadi stesicoree.I cori di commedie e tragedie erano invece costituiti normalmente da un numero variabile di coppie strofiche, ossia strofe e antistrofe a ripetizione, dove lo schema metrico si ripeteva, ma era sempre diverso da quelle delle altre coppie, secondo la seguente alternanza:\nPer far comprendere la diversit\u00e0 della regolarit\u00e0 delle strofe nei lirici corali, e della variazione libera nel coro tragico, si forniranno degli esempi di triade stesicorea con gli autori Stesicoro, Ibico e Simonide. Si notino le varie sfumature delle morae da due a otto piedi, e delle loro molteplici combinazioni, di sillaba lunga \u2014, breve \u222a e libera X:\nL'alcmanio \u00e8 un tetrametro \"dattilico\" cos\u00ec denominato in riferimento al poeta Alcmane, il quale lo avrebbe creato per esprimere la sua voce in capitolo durante i cori dei \"Parteni\", come nel \"Partenio del Louvre\": l'alcmanio pu\u00f2 essere catalettico (\u2014 \u016a \u016a \u2014 \u016a \u016a \u2014 \u016a \u016a \u2014 \u222a \u222a) o acataletto ( \u016a \u016a \u2014 \u016a \u016a \u2014 \u016a \u016a \u2014 X). Nella lirica oraziana si accoppia, come secondo verso, con l'esametro dattilico nel sistema strofico detto \"archilocheo I\". Giosu\u00e8 Carducci si avvalse dell'arlcmanio insieme all'archilocheo, alla strofe saffica e alcaica ne riprodusse il ritmo nell\"Ode Courmayeur\", rendendo l'esametro un settenario piano nelle strofe dispari, e tronco nelle pari + novenario, e il tetrametro con un novenario.\nGiambico\nDall'originale forma minima, di una breve seguita da una lunga \u222a \u2014, le varie soluzioni possono essere:\nU-, U-, U-, U-, U-, U-&lt;br&gt;\nU-, U-, U-, U-\nArchilocheo\nIl nome proviene dal poeta giambico Archiloco, e sono caratteristici delle poesia che hanno per tema l'invettiva o anche la satira. Esso \u00e8 composto di due membri separati da dieresi, un alcmanio e un itifallico, usato anche nella poesia di Orazio, con strofe tetrastiche, cio\u00e8 composte da due distici elegiaci abbinati di varia struttura.\n-U U, - U U, - U U, - U U, - U U, - U&lt;br&gt;\n-U U, - U U, - U U, - U\n-U U, - U U, - U U, - U U, - U U, - U&lt;br&gt;\nU -, U -, U -, U - / - U U, - U U, -\n-U U, - U U, - U U, - U U, - U U, - U&lt;br&gt;\n- U U, - U U, -\n-U U, - U U, - U U, - U U | - U, - U, - U&lt;br&gt;\nU-, U-, U-, U-, U-, U\nPiziambico\nSistema della metrica composto da \u03c0\u03cd\u03b8\u03b9\u03bf\u03c2 \"pizio\" + \u1f31\u03b1\u03bc\u03b2\u03b9\u03ba\u03cc\u03c2 \"giambico\", usato particolarmente da Orazio negli \"Epodi\" in due tipologie (Piziambico I e II), si tratta di un esametro dattilico detto anche \"pizio\" e di un dimetro giambico per quanto riguarda il I, per il II si rileva la composizione di un esametro dattilico + trimetro giambico. Questo sistema metrico fu usato anche da Carducci per le \"Odi barbare\".\nU U, - U U, - U U, - U U, - U U, - U&lt;br&gt;\nU-, U-, U-, U-\nU U, - U U, - U U, - U U, - U U, - U&lt;br&gt; \nU-, U-, U-, U-, U-, U-\nGli \"Ep\u00f2di\" di Orazio.\nGli \"Epodi\" sono una raccolta di diciassette poesie di Orazio, anche se il nome non fu scelto dall'autore, bens\u00ec dai grammatici dell'epoca, proprio per la caratteristica struttura metrica in distici, col secondo verso pi\u00f9 breve del primo."}
{"id": "93818", "revid": "7", "url": "https://it.wikipedia.org/wiki?curid=93818", "title": "Publio Annio Floro", "text": ""}
{"id": "93819", "revid": "7", "url": "https://it.wikipedia.org/wiki?curid=93819", "title": "Anneo Giulio", "text": ""}
{"id": "93823", "revid": "435662", "url": "https://it.wikipedia.org/wiki?curid=93823", "title": "Crocefisso", "text": ""}
{"id": "93829", "revid": "1543377", "url": "https://it.wikipedia.org/wiki?curid=93829", "title": "Cicladi", "text": "Le Cicladi (), cos\u00ec chiamate per la loro disposizione a cerchio () intorno a Delo, sono un gruppo di isole greche nel Mar Egeo, situate a sud dell'Attica e dell'Eubea.\nL'arcipelago \u00e8 composto da circa 220 isole, di cui le principali sono Amorgo, Anafi, Andro, Antiparo, Argentiera, Delo, Io, Ceo (o Zea), Citno (o Termia), Milo, Micono, Nasso, Paro, Policandro, Serfanto, Sifanto (o Sifno), Sicandro, Siro (o Sira), Tino e Santorini (o Thera).\nSecondo Strabone erano originariamente solo dodici: Ceo, Citno, Serfanto, Milo, Sifno, Cimolo, Paro, Nasso, Siro, Micono, Tino e Andro. A queste Artemidoro di Efeso aggiunse Prepesinto (\"Despotik\u00f3\"), Oliaros e Ciaro, rendendole cos\u00ec quindici. Scilace distinse due gruppi di Cicladi, uno a nord e uno a sud. A nord egli pose Ceo, Helena, Citno, Serifo, Sifno, Paro, Nasso, Delo, Rineia, Sciro (forse questo \u00e8 un errore di trascrizione e l'autore intendeva originariamente Siro), Micono, Tino e Andro; nel gruppo meridionale egli colloc\u00f2 Melo, Cimolo, Oliaro, Sicandro, Thera, Anafi ed Astipalea.\nLa maggior parte degli storici, tuttavia, affermano che le Cicladi sono costituite dalle dodici isole citate da Strabone, a parte che per il fatto che sostituiscono Rhene o Rheneia con Melo, il che \u00e8 certamente pi\u00f9 corretto dal momento che Melo si trovava all'interno del cerchio. Pomponio Mela, probabilmente in una svista, omette Ceo e nomina Sicino invece di Citno. Plinio concorda con Artemidoro nel comprendere Prepesinto, Oliaro e Ciaro.\nAmministrazione.\nLe Cicladi costituivano una delle due Prefetture della regione amministrativa detta Egeo Meridionale, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"programma Callicrate\"\nDal 1997, con l'attuazione della \"riforma Capodistria\", la prefettura delle Cicladi era suddivisa in 20 comuni e 11 comunit\u00e0."}
{"id": "93830", "revid": "767487", "url": "https://it.wikipedia.org/wiki?curid=93830", "title": "La moglie del fattore", "text": "La moglie del fattore (\"The Farmer's Wife\") \u00e8 un film muto del 1928 diretto da Alfred Hitchcock.\nTrama.\nLa trama \u00e8 molto lineare: un ricco vedovo fattore, sposatasi la sua unica figlia, decide di non restare pi\u00f9 solo e si fa aiutare dalla governante (Araminta), per stilare una lista di papabili. Egli, per\u00f2, punta a quattro zitelle che lo rifiuteranno. Il nostro protagonista, colto dalla disperazione, viene salvato nell\"'happy-ending\" in cui Araminta, da sempre innamorata di lui, cade tra le sue braccia.\nProduzione.\nIl film fu prodotto da John Maxwell per la British International Pictures e distribuito da Wardour.\n\u00c8 il settimo di Hitchcock e il secondo per la B.I.P..\nSoggetto.\nReduce del successo ottenuto con \"Vinci per me\" Hitchcock intraprende questo nuovo adattamento di un'opera teatrale. Il film \u00e8 ispirato ad una commedia di ambiente contadino di grande successo di Eden Phillpotts. Hitchcock racconta a Truffaut che la commedia a Londra era stata rappresentata millequattrocento volte!\nCast.\nLa parte della protagonista fu affidata a Lillian Hall-Davies che gi\u00e0 aveva interpretato il precedente film \"Vinci per me\"; Jameson Thomas, presente anche in \"Elstree Calling\" (1930), interpret\u00f2 la parte del fattore e Gordon Harker, presente in \"Vinci per me\" nella parte del trainer, nel successivo \"Tabarin di lusso\" nella parte del padre e in \"Elstree Calling\", qui interpret\u00f2 il ruolo comico del servitore.\nRiprese.\nHitch ci dice che il film fu girato nella sua campagna gallese e che, a seguito di malanno del fotografo, lui stesso ne cur\u00f2 la fotografia (alla maniera espressionista) Le riprese in esterni sono girate nel Devon e nel Surrey, nell'autunno 1927, e in due settimane, a novembre, furono completate anche quelle in studio a Elstree.\nPrima.\nLa prima a Londra si ebbe il giorno 8 marzo 1928.\nCritica.\nHitchcock dichiara \"ho fatto del mio meglio, ma non \u00e8 stato un film molto riuscito\". Come in \"Virt\u00f9 facile\" il soggetto era molto vincolato al dialogo e \"la difficolt\u00e0 consisteva nell'evitare un uso troppo frequente dei titoli\". Ci\u00f2 \u00e8 da condividere, ma qualche spunto interessante lo si pu\u00f2 trovare lo stesso. Il film \u00e8 grottesco e la governante della Thirsa Tapper che inciampa sempre nello scalino ricorda la fantastica Una O'Connor, caratterista feticcio del sublime James Whale.\nTruffaut sottolinea che vedendo questo film si sente la volont\u00e0 del regista di far cinema: \"non una sola volta la macchina da presa \u00e8 stata posta dalla parte degli spettatori, ma piuttosto dietro le quinte...questa commedia \u00e8 ripresa come un thriller...\"\nIl risultato \"\u00e8 assai pi\u00f9 vivace e gradevole di quanto Hitchcock non voglia ammettere\" Innanzitutto \u00e8 interessante l'ambientazione nel paesaggio rurale del Galles all'inizio del secolo, la cura con cui il regista tratta i dettagli della vita di provincia; ma soprattutto il suo maligno senso dello humour nella descrizione dei personaggi grotteschi che popolano la vicenda, che culmina nella sequenza dedicata al ricevimento offerto dalla zitella."}
{"id": "93831", "revid": "179578", "url": "https://it.wikipedia.org/wiki?curid=93831", "title": "Slalom speciale", "text": "Lo slalom speciale, comunemente chiamato anche solo speciale o pi\u00f9 spesso slalom, \u00e8 una delle discipline dello sci alpino. Si tratta di una gara in cui gli sciatori sono tenuti a passare attraverso una serie di porte (pali snodati, in passato dotati di bandierine triangolari) ravvicinate, disposte su un tracciato che comporta curve ad arco stretto. La velocit\u00e0 massima raggiunta \u00e8 intorno ai 60\u00a0km/h. Assieme allo slalom gigante fa parte delle discipline tecniche dello sci alpino, contrapposte alle discipline veloci (discesa libera e supergigante).\nIl detentore della Coppa del Mondo di slalom speciale \u00e8 l'austriaco Marco Schwarz, mentre la detentrice \u00e8 l'austriaca Katharina Liensberger. Il Campione del Mondo in carica \u00e8 il norvegese Sebastian Foss Solev\u00e5g, mentre la Campionessa \u00e8 l'austriaca Katharina Liensberger. Il Campione olimpico in carica \u00e8 lo svedese Andr\u00e9 Myhrer, mentre la Campionessa \u00e8 la svedese Frida Hansdotter.\nDescrizione.\nTipicamente una gara di slalom speciale si svolge in due \"manche\", e risulta vincitore lo sciatore che ha realizzato il tempo complessivo minore sulle due prove, senza saltare nessuna porta. Dalla stagione 2002/2003 a quella 2005/2006 sono stati disputati degli speciali nella formula K.O. slalom.\nNella coppa del mondo FIS per lo slalom speciale l'ordine di partenza viene determinato nel seguente modo:\nStoricamente, lo slalom speciale e la discesa libera sono le discipline pi\u00f9 antiche dello sci alpino moderno. Gare di slalom e di discesa si disputano fin dalla prima edizione del Mondiali di sci alpino nel 1931, e fanno parte del programma olimpico dalla Olimpiade Invernale del 1948. L'aggettivo \"speciale\" \u00e8 stato aggiunto a partire dagli anni 1950, quando venne introdotta una nuova disciplina, lo slalom gigante. La Coppa del Mondo di slalom speciale \u00e8 stata istituita nella stagione 1966/1967, quando la FIS ha creato il circuito della Coppa del Mondo di sci alpino.\nNello slalom speciale le curve hanno un raggio molto stretto anche rispetto allo slalom gigante. La distanza tra le porte varia tra gli 8 e i 12 metri in verticale e 2/3 metri in orizzontale.\nLe porte sono segnalate da due pali singoli, alternativamente di colore rosso e blu, privi di bandierine (un tempo erano corredati di bandierine triangolari dello stesso colore del palo). Visti gli spazi ristretti tra le porte, la linea ideale da seguire in uno slalom speciale passa molto vicino al palo.\nDalla stagione 2015/2016 il palo che in pratica non veniva abbattuto dall'atleta (ovvero quello lontano dalla traiettoria ideale da percorrere) non viene pi\u00f9 posizionato; restano i due pali a contraddistinguere la porta da slalom per quanto riguarda le figure verticali (doppie, triple, quadruple). Si utilizzano pali snodati che vengono abbattuti con i bastoncini e con le gambe. Per questo vengono usate protezioni apposite per mani, gambe e viso.\nNel tentativo di aumentare la sicurezza, dalla stagione 2003/2004 la FIS ha aumentato i limiti minimi di lunghezza degli sci nelle gare di slalom speciale: 165 cm per gli uomini (era 155\u00a0cm), 155\u00a0cm per le donne (era 150\u00a0cm) ed ha reso obbligatorio il casco anche per questa specialit\u00e0 dalla stagione 2006/2007.\nTipico errore degli atleti nello slalom speciale \u00e8 l'\"inforcata\" dei paletti, ovvero il passaggio di uno sci all'interno del paletto anzich\u00e9 all'esterno, cosa che costa l'eliminazione diretta dalla gara."}
{"id": "93832", "revid": "124458378", "url": "https://it.wikipedia.org/wiki?curid=93832", "title": "Luigi III di Francia", "text": "Origine.\nEra il primogenito di Luigi II il Balbo, re dei Franchi occidentali, re di Lotaringia, re di Provenza e re di Aquitania e della prima moglie Ansgarda di Borgogna figlia del conte Arduino di Borgogna e di Wisemberga. I due si erano sposati segretamente e, secondo il cronista Reginone, contro il volere di Carlo il Calvo.\nBiografia.\nNell'875 Luigi II il Balbo, per volere di suo padre Carlo il Calvo, divorzi\u00f2 da Ansgarda madre di Luigi il Giovane con la disapprovazione del papa Giovanni VIII che, il 7 settembre 878 a Troyes, rifiut\u00f2 di incoronare regina dei Franchi occidentali la nuova moglie di Luigi il Balbo, Adelaide del Friuli.\nAlla morte del padre, nell'879, si batt\u00e9 unitamente alla madre e al fratello Carlomanno per la successione al trono accusando Adelaide del Friuli di adulterio. Adelaide, che era incinta del figlio Carlo il Semplice, mise in discussione la legittimit\u00e0 della successione al trono dei figli di primo letto che Luigi aveva avuto da Ansgarda. Luigi III e Carlomanno II, con l'appoggio dell'arcivescovo di Reims Incmaro, fatto dichiarare nullo il divorzio della madre furono riconosciuti eredi legittimi salirono congiuntamante sui troni di Francia e di Aquitania, e furono incoronati entrambi a Ferri\u00e8res-en-G\u00e2tinais nell'879. A loro spettavano anche i regni di Provenza e di Lotaringia occidentale, ma quest'ultimo fu ceduto nell'880 al cugino, il re dei Franchi orientali Ludovico III il Giovane, re di Franconia e Sassonia, che nel febbraio dello stesso anno riconobbe finalmente la sovranit\u00e0 dei cugini con il trattato di Ribemont.\nLuigi e Carlomanno nel marzo 880 si divisero i regni tra loro. A Luigi and\u00f2 la Francia occidentale e la Neustria (il regno dei Franchi occidentali) mentre a Carlomanno andarono l'Aquitania, la Settimania, la Borgogna occidentale (il regno di Aquitania) e la Provenza.\nLa nobilt\u00e0 della Provenza e della Borgogna Cisgiurana per\u00f2 non accett\u00f2 Carlomanno come re ed elesse Bosone re di Provenza.\nDopo la spartizione Luigi e Carlomanno (estate 880) si allearono con il cugino Carlo il Grosso, re di Alemannia, da poco eletto re d'Italia e futuro imperatore. Prima mossero guerra contro Ugo, figlio naturale di Lotario II, che pretendeva il ducato di Lorena (eredit\u00e0 paterna toltagli in quanto figlio illegittimo) poi, dato che Carlomanno non riusciva a imporsi su Bosone, i tre alleati mossero in suo aiuto invadendo la Provenza e conquistarono M\u00e2con, una parte del regno di Provenza e, in agosto, fu posto l'assedio a Vienne dove Bosone si era asserragliato. A novembre l'assedio fu tolto causa la defezione di Carlo il Grosso che dovette recarsi a Roma per ricevere la corona imperiale dalle mani del papa Giovanni VIII. La citt\u00e0, difesa dalla regina Ermengarda d'Italia, cadde solo nell'882 dopo che era stata nuovamente assediata dal conte di Autun Riccardo di Borgogna. Comunque Bosone non si arrese e continu\u00f2 a difendere il suo regno.\nNel frattempo i Vichinghi, pirati provenienti dalla Danimarca, ripresero le loro incursioni sulle coste settentrionali della Francia partendo dalle loro basi situate nella Frisia Occidentale. Luigi mobilit\u00f2 un esercito contro di loro e li sbaragli\u00f2 nell'881 a Saucourt, villaggio sulla Somme nei pressi di Abbeville. In seguito attacc\u00f2 i Normanni che razziavano lungo le sponde della Loira.\nLuigi III mor\u00ec il 5 agosto dell'882 a Saint-Denis. Secondo lo storico Christian Settipani, esperto di genealogie, durante un gioco amoroso a Tours insegu\u00ec a cavallo una fanciulla e passando sotto un basso portale sbatt\u00e9 contro l'architrave. L'urto fu talmente violento che gli fracass\u00f2 la testa e ne provoc\u00f2 la morte dopo non molto. Fu sepolto nell'abbazia reale di Saint-Denis.Non avendo eredi gli successe Carlomanno con cui aveva gi\u00e0 diviso il governo della Francia.\nDiscendenza.\nDi Luigi non si conosce alcuna discendenza."}
{"id": "93833", "revid": "599013", "url": "https://it.wikipedia.org/wiki?curid=93833", "title": "Aposiopesi", "text": "Laposiopesi (dal greco \u1f00\u03c0\u03bf\u03c3\u03b9\u03ce\u03c0\u03b7\u03c3\u03b9\u03c2 \"aposi\u014dp\u0113sis\", derivato da \"aposi\u014dp\u00e1\u014d\", \u00abio taccio\u00bb), chiamata anche reticenza (dal latino \"reticere\", \u00abtacere\u00bb) o sospensione, \u00e8 una figura di pensiero. Consiste in un'interruzione improvvisa del discorso, per dare l'impressione di non poter o non voler proseguire, ma lasciando intuire al lettore o all'ascoltatore la conclusione, che viene taciuta deliberatamente per creare una particolare impressione.\nStoria.\nSi perfezion\u00f2 a partire dalla commedia nuova e quindi da Menandro. La commedia arcaica di Aristofane aveva abituato lo spettatore al turpiloquio pi\u00f9 spinto, tendenza contro cui si schierarono gi\u00e0 Platone e Aristotele: Menandro prefer\u00ec sottintendere queste espressioni, lasciando immaginare al pubblico gli scatti d'ira.\nCaratteristiche.\nRispetto all'ellissi, l'aposiopesi ha una maggiore connotazione emotiva.\nAd esempio:\nUn esempio dalla Divina Commedia di Dante Alighieri, Inferno IX, 7-9 (Virgilio parla da s\u00e9):\n&lt;poem&gt;\n\u00abPur a noi converr\u00e0 vincer la punga\u00bb, \ncominci\u00f2 el, \u00abse non . . . Tal ne s'offerse. \nOh quanto tarda a me ch'altri qui giunga!\u00bb. \n&lt;/poem&gt;\nNon bisogna confondere l'ellissi con l'aposiopesi. L'ellissi consiste nel lasciare sottintesa una parte della frase, mentre l'aposiopesi consiste nel lasciare un enunciato in sospeso lasciandone intendere il seguito. Se nell'ellissi la frase ha senso compiuto da s\u00e9, nell'aposiopesi essa necessita di un completamento, che \u00e8 affidato al lettore."}
{"id": "93835", "revid": "827882", "url": "https://it.wikipedia.org/wiki?curid=93835", "title": "Assonanza", "text": "L'assonanza (da \"assonare\", nel senso di \u00abavere suono simile\u00bb) \u00e8 un fenomeno di metrica che consiste nella parziale identit\u00e0 di suoni di due o pi\u00f9 versi.\nLa forma pi\u00f9 comune di assonanza \u00e8 una rima imperfetta in cui le parole hanno le stesse vocali a partire dalla vocale accentata (vocale tonica), mentre le consonanti sono diverse, anche se spesso di suono simile. Si possono distinguere diversi tipi:\nL'assonanza \u00e8 praticata soprattutto nelle canzoni popolari e nei proverbi (\"Aprile, dolce dormire\"), ma anche nelle opere pi\u00f9 antiche della poesia romanza: le strofe di cui \u00e8 costituita la \"Chanson de Roland\", dette lasse, erano spesso assonanzate, e si possono trovare assonanze in alcune composizioni dei trovatori, cos\u00ec come nei pi\u00f9 antichi testi spagnoli.\nL'assonanza \u00e8 impiegata spesso nella poesia del Novecento al posto della rima, ed \u00e8 frequente nel linguaggio della pubblicit\u00e0.\nAssonanza e neologismi.\nTalvolta accade che dei neologismi siano creati per semplice assonanza e non per derivazione etimologica. Il caso pi\u00f9 recente quello del suffisso -poli, che deriva dalla parola greca \"p\u00f3lis\" che vuol dire citt\u00e0. Questo suffisso, dal cosiddetto periodo denominato Tangentopoli, (letteralmente la citt\u00e0 e, per estensione, il mondo, delle tangenti) viene utilizzato per indicare casi di corruzione o scandalo (vallettopoli, bancopoli, calciopoli ecc.), erroneamente perch\u00e9 ad esempio vallettopoli letteralmente significa citt\u00e0 delle vallette. Lo stesso fenomeno era accaduto, per gli scandali politici, dopo il caso del Watergate (cia gate, sexy gate, Iran gate ecc.)."}
{"id": "93838", "revid": "50485338", "url": "https://it.wikipedia.org/wiki?curid=93838", "title": "Ordinazione sacerdotale", "text": ""}
{"id": "93840", "revid": "1987609", "url": "https://it.wikipedia.org/wiki?curid=93840", "title": "Tomba di Galerio", "text": "La tomba di Galerio a Salonicco \u00e8 un mausoleo romano di forma circolare, trasformato in chiesa, la cosiddetta \"rotonda di San Giorgio\", sotto Teodosio I. La rotonda (in greco \u03a1\u03bf\u03c4\u03cc\u03bd\u03c4\u03b1 Rot\u00f3nda) di Galerio a Salonicco, in seguito fu chiamata \"Hagios Ge\u00f3rgios\" \n(\u0386\u03b3\u03b9\u03bf\u03c2 \u0393\u03b5\u03ce\u03c1\u03b3\u03b9\u03bf\u03c2) in onore della cappella di San Giorgio di fronte, \u00e8 una struttura a cupola di epoca romana costruita in connessione con l'Arco di Galerio. L'edificio situato a nord di via Egnatia, a est del centro citt\u00e0, noto anche come Georgsrotunda, \u00e8 stato nominato dai viaggiatori nel XVIII e XIX secolo. In epoca turca si chiamava \"Eski Metropol\". La rotonda fa parte del patrimonio culturale mondiale UNESCO degli \"edifici paleocristiani e bizantini di Salonicco\".\nDescrizione.\nL'edificio appartiene ad un nucleo che comprende il palazzo e l'ippodromo, come riscontrato ad esempio a Spalato, Costantinopoli e Nicomedia. Non fu mai utilizzato: il corpo di Galerio infatti, ormai gi\u00e0 decomposto a causa di una gangrena che lo port\u00f2 alla morte, fu interrato in Dacia. Come nel caso della colonna di Traiano, che accoglieva nel basamento le ceneri di Traiano, la tomba imperiale fu collocata eccezionalmente all'interno delle mura cittadine.\nL'edificio fu probabilmente convertito nel IV secolo sotto l'imperatore Costantino I o Teodosio I in una chiesa cristiana dedicata agli Incorporei (Asomaton; \u03bd\u03b1\u03cc\u03c2 \u03c4\u03c9\u03bd \u0391\u03c3\u03c9\u03bc\u03ac\u03c4\u03c9\u03bd), che a volte fungeva da chiesa metropolitana ed era decorata con mosaici. \nNel 1590 la rotonda fu trasformata in moschea (Horta\u00e7 Efendi Camii) e all'edificio fu aggiunto un minareto. Gli oggetti di valore e le icone furono trasferiti nella piccola Cappella di San Giorgio a ovest della Rotonda. \nQuando Salonicco pass\u00f2 sotto il dominio greco nel 1912, la rotonda divenne di nuovo una chiesa, ma nel 1917 divenne il Museo macedone. Il minareto era l'unico rimasto a Salonicco. Nel 1978 l'edificio fu danneggiato da un terremoto e da allora \u00e8 stato restaurato. Nel 1999 la rotonda \u00e8 stata riaperta come museo, anche se la Chiesa greco-ortodossa rivendica ancora l'edificio. Nell'abside orientale si trova ancora un altare consacrato. \nLa calotta centrale \u00e8 decorata con mosaici raffiguranti teste di Cristo e angeli, mentre il tamburo ospita pannelli allusivi alla Gerusalemme celeste.\nTra i particolari della complessa architettura interna, alcune edicole riferibili a parti absidali di altre chiese, con raffigurazioni di simboli e dogmi in discussione nei dibattiti teologici dell'epoca, tra cui una colomba con corona (Trinit\u00e0, Dio, Impero), alcune pecore (fedeli) e l'agnello (Cristo)."}
{"id": "93842", "revid": "767487", "url": "https://it.wikipedia.org/wiki?curid=93842", "title": "Tabarin di lusso", "text": "Tabarin di lusso (\"Champagne\") \u00e8 un film muto del 1928 diretto da Alfred Hitchcock.\nTrama.\nUn magnate americano che ha fatto la sua fortuna con lo champagne, ha una figlia ribelle, Betty. Sfogliando il giornale viene a sapere che sta usando il suo aereo per volare, naturalmente contro il volere paterno, dal ragazzo di cui \u00e8 innamorata, Jean, che si trova a bordo di un transatlantico diretto in Francia. L'arrivo della intraprendente fanciulla sulla nave \u00e8 un vero e proprio evento: tutti i passeggeri corrono a godersi lo spettacolo. Betty \u00e8 accolta come un'eroina. Cena sola perch\u00e9 il giovanotto soffre di mal di mare ed \u00e8 raggiunta al tavolo da un cortese uomo maturo. Riceve poi un telegramma dal padre che definisce il suo innamorato \"uno sceicco da strapazzo cacciatore di dote\". Per tutta risposta Betty informa Jean di essersi accordata col capitano della nave perch\u00e9 li sposi ma Jean non vuole approfittare della situazione e non acconsente.\nLa nave attracca a Cherbourg e l'espresso li conduce a Parigi. Sono raggiunti anche dal padre di Betty che annuncia una notizia drammatica: la fortuna di famiglia \u00e8 stata spazzata via da un crollo della Borsa. Jean si allontana dopo aver saputo della perdita della loro fortuna e il padre vede in questo la prova che il ragazzo \u00e8 solo attratto dal denaro. Betty decide di vendere i suoi gioielli, ma viene derubata lungo la strada. Ora \u00e8 povera e vive col padre in un piccolo appartamento malandato. Si adatta a rassettare la casa e a cucinare. Malgrado la buona volont\u00e0 non \u00e8 un'abile cuoca e a sua insaputa il padre va a mangiare in un ristorante costoso. Il fidanzato ricompare e le chiede di andare con lui ma Betty pensa che suo padre \u00e8 in difficolt\u00e0 e non vuole lasciarlo. Quando lui obietta che \u00e8 pronto a provvedere anche al padre lei ha un sussulto di orgoglio e dichiara di preferire lavorare e guadagnarsi da vivere.\nCerca lavoro presso un ristorante e le viene assegnato il compito di distribuire garofani ai gentiluomini in abito da sera: \u00e8 un primo ruolo che intuisce preceda quello pi\u00f9 impegnativo e pericoloso di \"entra\u00eeneuse\", nel quale vede impegnate le altre ragazze che il direttore ha assunto. L'uomo maturo, gi\u00e0 incontrato sulla nave, \u00e8 fra i clienti del locale e invita Betty al suo tavolo. Lei \u00e8 a disagio ed \u00e8 sollevata quando arriva il suo fidanzato. Il misterioso uomo li lascia soli dopo averle consegnato un biglietto in cui la invita ai rivolgersi a lui in caso di bisogno. Jean disapprova il lavoro di Betty e lei arrabbiata danza selvaggiamente per provocarlo. Raggiunge il locale anche il padre, indignato per il lavoro \"indecoroso\" della figlia. Confessa infine che ha mentito sulla perdita della loro fortuna per darle una lezione.\nBetty \u00e8 adirata col padre e con il fidanzato. Si reca dall'uomo misterioso per avere un aiuto ma lui la informa che mancano poche ore alla sua partenza per l'America. Ella non esita a pregarlo di portarla con lui. Imbarcatasi, si spaventa perch\u00e9 si ritrova chiusa a chiave nella cabina e immagina il peggio sulle intenzioni del gentiluomo. Jean in automobile arriva al porto e si imbarca sulla nave. Si precipita nella cabina di Betty che lo accoglie dandogli una botta in testa con l'asta metallica del portasciugamani, immaginando di doversi difendere dalle avances dell'altro. C\u00e0pitano di sorpresa pure il padre e l'enigmatico gentiluomo. E finalmente tutto si chiarisce: il miliardario mostra il telegramma che aveva inviato all'amico in viaggio sul transatlantico chiedendogli di sorvegliare e proteggere la figlia. Ormai caduti i pregiudizi su Jean il genitore decide di accettare la relazione fra i due giovani e rinuncia a frapporre altri ostacoli.\nProduzione.\nIl film fu prodotto da John Maxwell per la British International Pictures; fu distribuito da Wardour.\nSoggetto.\nDonald Spoto racconta che nel febbraio del 1928 Walter Mycroft irruppe nell'ufficio di Hitchcock dicendo che lo \"champagne\" piaceva a tutti, anche naturalmente al regista, e dunque si sarebbe potuto farci un film.\nSceneggiatura.\nMessosi a tavolino Hitchcock prova a scrivere una storia che a causa dei continui cambiamenti impostigli trova \"raffazzonata\" \"scritta man mano\" e dunque assolutamente insoddisfacente.\nCast.\nA Mycroft interessava soprattutto che la sceneggiatura valorizzasse il ruolo della protagonista femminile per lanciare un'attrice brillante della British International Pictures, Betty Balfour.\nRiprese.\nLe riprese, negli studi di Elstree, si svolsero nella primavera - estate del 1928.\nPrima.\nLa prima a Londra si ebbe il 9 agosto 1928.\nAccoglienza.\nLa critica dell'epoca lo accolse tiepidamente e con parecchie riserve. La rivista \"Close Up\" del marzo 1929 lo defin\u00ec \"una coppa di champagne lasciata tutta la notte sotto la pioggia\" \nCritica.\n\"\u00c8 probabilmente il pi\u00f9 brutto film che io abbia mai fatto\" dichiara Hitchcock a Truffaut nella celebre intervista fiume rilasciatagli.\nIl regista si manifesta molto severo con s\u00e9 stesso come tutte le volte che deve girare film su soggetti che non lo convincono.\n\"Una commedia spassosa ma deludente, e che segna un momento di stasi nella produzione dell'autore\" \u00e8 il giudizio di Rohmer e Chabrol.\nTecnica cinematografica.\nStimolante \u00e8 la sequenza iniziale in cui \"il viaggio di un transatlantico \u00e8 sconvolto dall'arrivo della protagonista in idrovolante, fra l'eccitazione e lo scompiglio generale\".\nNelle cucine del ristorante preparano un piatto che tutti toccano con le mani sporche e poi lo si rivede solennemente presentato al cliente come una raffinatezza. \u00c8 lo stesso Hitchcock a ricordare la scena in cui un ubriaco barcolla quando la nave \u00e8 stabile e cammina invece dritto quando tutti sono sbilanciati dal rollio e dal beccheggio.\nAncora Taylor e anche Bruzzone-Caprara segnalano come \"immagine di degradazione eternata in un fotogramma\" la scena in cui Betty si reca, in mezzo alla gente da tabarin, nell'agenzia di collocamento e mentre sta parlando con l'impiegato, un \"esaminatore\" che controlla le gambe delle ragazze da assumere le alza, da dietro, la gonna con la punta della scarpa destra.\nNel film ci sono anche invenzioni tecniche: ad esempio le inquadrature attraverso il bicchiere di champagne (per le quali il regista us\u00f2 bicchieri pi\u00f9 grandi del normale), le soggettive di Jean che trasmettono allo spettatore gli effetti del mal di mare.\nHitchcock affina le tecniche per costruire il \"tempo cinematografico\": usa l'ellissi narrativa (il biglietto da visita del misterioso gentiluomo si trasforma nel suo campanello di casa, la coperta sbattuta diventa una tovaglia nell'altra sequenza in cui Betty si improvvisa massaia) oppure la dilatazione del tempo, per cui l'intensit\u00e0 di un'emozione fa durare pochi istanti un'eternit\u00e0 (la sequenza in cui Betty teme un'aggressione da parte dell'uomo misterioso).\nUmorismo.\nTruffaut trova che nel film ci sono molte gag che ricordano le scene di commedia dei film di Griffith.\nIl critico cinematografico Gian Piero Brunetta commenta: \"In \"Champagne\" il personaggio di Betty, figlia libera e viziata di un miliardario, oltre a fare per tutto il film costantemente le spese dell'ironia del regista (il volto sfigurato dalla polvere quando viene fatta scendere dall'aereo sulla nave, il vento che le solleva i vestiti, il suo inciampare, ecc) \u00e8 un tipico personaggio da commedia americana\"."}
