{"id": "114000", "revid": "2227753", "url": "https://it.wikipedia.org/wiki?curid=114000", "title": "Regno di Northumbria", "text": "La Northumbria (inglese antico: \"Nor\u00feanhymbra R\u012b\u010be\"; ) fu uno dei sette regni anglosassoni esistiti tra gli inizi del VII secolo e il X secolo. Situato nell'attuale Inghilterra settentrionale e Scozia sudorientale, il nome del regno deriva dall'antico inglese \"Nor\u00fean-hymbre\", il cui significato \u00e8 \"il popolo o la provincia a nord dell'Humber\", in contrapposizione alla gente meridionale dell'estuario dell'Humber. La Northumbria inizi\u00f2 a consolidarsi alla stregua di un vero regno all'inizio del VII secolo, quando i due precedenti territori centrali di Deira e Bernicia entrarono in un'unione dinastica. Al suo apice, il regno si sviluppava tra l'Humber e il Peak District e dal fiume Mersey a sud fino al Firth of Forth (ora in Scozia) a nord. La Northumbria cess\u00f2 di essere un'entit\u00e0 indipendente a met\u00e0 del X secolo, quando Deira fu conquistata dai danesi e diede vita al Regno di York. L'influente contea di Bamburgh mantenne il controllo della Bernicia per un certo lasso temporale, fino a quando l'area a nord del Tweed fu assorbita dal Regno di Scozia. La parte a sud del Tweed conflu\u00ec nel Regno d'Inghilterra, specificatamente nella contea di Northumberland e quella palatina di Durham.\nStoria.\nPossibili origini celtiche.\nIl regno anglosassone della Northumbria si componeva in origine di due regni divisi approssimativamente intorno al fiume Tees: quello di Bernicia, a nord del fiume, e di Deira, a sud. \u00c8 possibile che entrambe le regioni abbiano avuto origine come regni costituiti dai britanni, una popolazione celtica che i coloni germanici in seguito sottomisero, malgrado siano reperibili pochissime informazioni sulla societ\u00e0 e sulla cultura dei regni stessi dei britanni. Gran parte delle prove inerenti provengono da nomi regionali che sono di natura britanna e non anglosassone. Anche i nomi \"Deira\" e \"Bernicia\" potrebbero avere la stessa origine, circostanza che indicherebbe che alcuni toponimi non scomparvero dopo le migrazioni anglosassoni in Northumbria. Esistono anche alcune prove archeologiche a sostegno delle origini britanne delle entit\u00e0 politiche di Bernicia e Deira. In quella che sarebbe stata la Bernicia meridionale, presso le Cheviot Hills, una fortezza di collina a Yeavering chiamata Yeavering Bell, sarebbe stata un centro di interesse prima per gli angli e poi per i sassoni. Il sito era di epoca pre-romana, essendo risalente all'et\u00e0 del ferro intorno al I millennio a.C.. Oltre alle tracce dell'occupazione romana, sul sito vi sarebbero resti di edifici in legno che precedono l'insediamento germanico nell'area, probabilmente segni di insediamento britanno. Brian Hope-Taylor ha fatto risalire le origini del nome Yeavering, che sembra ingannevolmente inglese, al \"gafr\" britanno riferito da Beda con riguardo a una cittadina chiamata Gefrin nella stessa zona. Yeavering continu\u00f2 a costituire un importante centro politico dopo che gli anglosassoni iniziarono a stabilirsi nel nord, poich\u00e9 il re Edvino aveva un palazzo reale a Yeavering.\nNel complesso, i toponimi inglesi dominano il paesaggio della Northumbria, suggerendo la prevalenza di una cultura d'\u00e9lite anglosassone nel momento in cui Beda il Venerabile, uno degli storici pi\u00f9 importanti dell'Inghilterra anglosassone, scriveva nell'VIII secolo. Stando a Beda, gli angli dominarono gli altri popoli germanici che si stabilirono a nord dell'Humber e guadagnarono importanza politica durante questo periodo di tempo. Mentre i nativi potrebbero essersi parzialmente assimilati alla struttura politica della Northumbria, fonti testuali relativamente contemporanee come la \"Historia ecclesiastica gentis Anglorum\" di Beda descrivono le relazioni tra northumbriani e britanni come difficili.\nUnificazione di Bernicia e Deira.\nI regni anglosassoni di Bernicia e Deira risultarono spesso in conflitto prima della loro futura unificazione semi-permanente nel 654. Il potere politico a Deira si concentrava in una porzione dello Yorkshire che includeva York, la valle omonima e una parte a nord dell'insediamento. Il cuore politico della Bernicia giaceva intorno a Bamburgh e Lindisfarne, Monkwearmouth e Jarrow, e in Cumbria, a ovest dei monti Pennini nell'area intorno a Carlisle. Il nome con cui divenne nota l'unione delle due entit\u00e0, ovvero Northumbria, potrebbe essere stato coniato da Beda e reso popolare tramite le sue opere.\nLe informazioni sulle prime genealogie reali su Bernicia e Deira si devono a Beda e alla \"Historia Brittonum\" del cronista gallese Nennio. Secondo quest'ultimo, la genealogia reale bernicia cominciava con Ida come capostipite, figlio a sua volta di Eoppa. Ida regn\u00f2 per dodici anni (a partire dal 547) e riusc\u00ec nell'intento di annettere Bamburgh alla Bernicia. Nella genealogia di Deira di Nennio, un re di nome Soemil fu il primo a separare Bernicia e Deira, evento che potrebbe lasciare intuire che strapp\u00f2 il regno di Deira ai britanni. La data di questa presunta separazione risulta sconosciuta. Il primo re di Deira a fare la sua apparizione nella \"Historia Ecclesiastica Gentis Anglorum\" di Beda \u00e8 Aella, il padre del primo re cristiano della Northumbria Edvino.\nUno dei sovrani di Bernicia, il nipote di Ida Etelfrido, fu il primo a unire le due realt\u00e0 sotto il suo dominio. Per riuscire nell'intento, esili\u00f2 Edvino di Deira relegandolo alla corte di Redvaldo, in Anglia orientale. Tuttavia, Edvino fece ritorno nel 616 circa per conquistare la Northumbria con l'aiuto di Redvaldo. Edvino, che regn\u00f2 dal 616 al 633 circa, risult\u00f2 uno degli ultimi re della linea di Deira a regnare su tutta la Northumbria. Sotto la sua amministrazione, l'isola di Man e le terre di Gwynedd nel Galles settentrionale furono incorporate nella Northumbria. Edvino spos\u00f2 Etelburga, una principessa cristiana del Kent nel 625. L'uomo si convert\u00ec al cristianesimo due anni pi\u00f9 tardi, dopo un periodo di pesanti considerazioni e dopo aver consultato numerosi fedelissimi. Edvino cadde in battaglia nel 633 contro Cadwallon di Gwynedd e il pagano Penda di Mercia. Dopo la sua morte, fu venerato come santo e martire.\nFu Osvaldo di Bernicia (634 circa-642) che riusc\u00ec finalmente a rendere la fusione pi\u00f9 stabile. Osvaldo aveva rivestito il ruolo di monarca di Bernicia prima di recuperare il possesso del regno di Deira dopo aver sconfitto Cadwallon nel 634. Amministratore della Northumbria fino alla sua morte nel 642 e cristiano devoto, lavor\u00f2 instancabilmente per diffondere la religione nella sua terre tradizionalmente pagane: durante il suo mandato vide infatti la luce il monastero di Lindisfarne. Osvaldo perse la vita nel corso della battaglia di Maserfield, combattuta ancora una volta contro Penda di Mercia nel 642. Come Edvino, Osvaldo fu venerato come santo dopo la sua morte.\nIl fratello di Osvaldo, Oswiu, alla fine gli subentr\u00f2 al trono della Northumbria, nonostante i tentativi iniziali da parte di Deira di ritirarsi di nuovo dal rapporto di convivenza. Egli riusc\u00ec dove Edwin e Oswald fallirono quando, nel 655, uccise Penda durante la battaglia di Winwaed: a seguito di tale evento, divenne il primo monarca della Northumbria a controllare anche il regno di Mercia. Durante il suo dominio, presiedette il sinodo di Whitby, un tentativo di riconciliare le differenze religiose tra il cristianesimo romano e celtico, in cui alla fine parteggi\u00f2 per Roma. Oswiu mor\u00ec di una malattia sconosciuta nel 670 e divise i regni Deira e Bernicia tra due dei suoi figli. Sebbene la linea bernicia alla fine divenne quella reale della Northumbria, una serie di funzionari in veste mascherata di vice-r\u00e9 in Deria continu\u00f2 a sopravvivere dopo Osvaldo, se si pensa a Osvino (un parente di Edvino assassinato da Oswiu nel 651), Etelvaldo (ucciso in battaglia nel 655) e Aldfrith (figlio di Oswiu, che scomparve dopo il 664). Sebbene sia Etelvaldo che Aldfrith fossero parenti di Oswiu che potrebbero aver ricevuto da lui il loro status di vice-r\u00e9, entrambi sfruttarono gli ideali separatisti di Deira per cercare di ripristinare la loro indipendenza. Alla fine, nessuno dei due ebbe successo nel compito e il figlio di Oswiu, Egfrido, vide l'unione in Northumbria cristallizzarsi ancor di pi\u00f9.\nMentre i conflitti violenti tra Bernicia e Deira giocarono un ruolo significativo nel determinare quale discendenza alla fine guadagn\u00f2 la supremazia in Northumbria, anche le alleanze matrimoniali contribuirono a legare insieme questi due territori. Etelfrido spos\u00f2 la sorella di Edvino Acha, anche se quest'unione fece ben poco per prevenire futuri litigi tra i cognati e i loro eredi. Il governo di Etelfrido si distinse subito per le sue numerose vittorie sui britanni e sui gaeli. Il secondo matrimonio misto ebbe maggiore fortuna, con Oswiu che spos\u00f2 la figlia di Edvino e cugina Enfleda: la donna diede alla luce Egfrido, progenitore della linea northumbriana. Tuttavia, Oswiu ebbe un'altra relazione con una donna irlandese di nome Fina che gener\u00f2 Aldfrith, una figura le cui origini apparivano controverse. Nel suo \"Vita e miracoli di san Cutberto\", Beda dichiarava che Aldfrith, conosciuto come Fland tra gli irlandesi, era illegittimo e quindi non idoneo a governare.\nNorthumbria e insediamento norreno.\nLe invasioni dei vichinghi del IX secolo e l'istituzione del Danelaw divisero ancora una volta la Northumbria. Sebbene focalizzate principalmente sulle province meridionali dell'Inghilterra, la \"Cronaca anglosassone\" (in particolare le recensioni D ed E) fornisce alcune informazioni sui conflitti della Northumbria con i vichinghi alla fine dell'VIII e all'inizio del IX secolo. Stando a tale fonte, le razzie iniziarono a colpire la Northumbria quando un gruppo di invasori attacc\u00f2 Lindisfarne nel 793. Dopo questa prima serie di devastazioni, le incursioni vichinghe in Northumbria furono sporadiche per gran parte dell'inizio del IX secolo o dei resoconti delle stesse non si ha testimonianza. Tuttavia, nell'865 il cosiddetto grande esercito pagano sbarc\u00f2 nell'Anglia orientale e inizi\u00f2 una prolungata campagna di conquista. La grande armata combatt\u00e9 in Northumbria nell'866\u2013867, colpendo York due volte in meno di dodici mesi. Dopo l'attacco iniziale, i norreni partirono per andare a nord, lasciando che i re Aelle e Osberht riconquistassero la citt\u00e0. La recensione E della \"Cronaca anglosassone\" suggerisce che la Northumbria fosse particolarmente vulnerabile in quel momento, in quanto si stava combattendo una guerra civile alla fine della quale Osberht risult\u00f2 deposto in favore di Aelle. Nella seconda ondata di razzie, i vichinghi uccisero i re della Northumbria Aelle e Osberht mentre riconquistavano la citt\u00e0.\nDopo che Alfredo il Grande ristabil\u00ec il controllo dell'Inghilterra meridionale, gli attaccanti norreni si stabilirono in quello che divenne noto come Danelaw e che includeva le Midlands, l'Anglia orientale e la fetta meridionale della Northumbria. In quest'ultima, i norvegesi diedero forma al Regno di J\u00f3rv\u00edk, i cui confini erano approssimativamente il fiume Tees e l'Humber e si sviluppavano grosso modo su quanto comprendeva la vecchia Deira. Anche se questo regno cadde in mano ai colonizzatori danesi e norreni negli anni 920 e fu in costante conflitto con gli espansionisti sassoni occidentali del sud, sopravvisse fino al 954, quando l'ultimo sovrano scandinavo Erik, solitamente identificato come Erik Ascia Insanguinata, fu scacciato e infine ucciso.\nLa grande armata non ebbe per\u00f2 grande fortuna nella conquista del territorio a nord del fiume Tees. Delle lotte che coinvolsero quella zona non ne giunge traccia, cos\u00ec come di una duratura occupazione dei norreni. Sono pochissimi i toponimi scandinavi che indicano un significativo insediamento nordico nelle regioni settentrionali della Northumbria. Il panorama politico dell'area a nord del Tees durante la conquista vichinga della Northumbria era costituito dalla comunit\u00e0 di san Cutberto e dai discendenti dell'\u00e9lite locale presenti ancora nella regione.\nTra i comandanti della grande armata danese rientrava Halfdan Ragnarsson nell'865. Egli si spinse in Northumbria presumibilmente desiderando vendetta per la morte di suo padre, ucciso da Aelle II. Quando gest\u00ec praticamente da solo la Northumbria per circa un anno nell'876, install\u00f2 Egberto sul trono come re-cliente: questi detenne il potere dall'867 all'872. Durante il suo dominio avvenne il \"pellegrinaggio\" della comunit\u00e0 religiosa di san Cutberto per un secolo, dopo che Halfdan attacc\u00f2 la loro antica residenza Lindisfarne nell'875. La \"Historia de Sancto Cuthberto\" indica che i monaci si stabilirono temporaneamente a Chester-le-Street tra gli anni 875\u2013883 su un terreno concesso loro dal re vichingo di York, Guthred. Stando al resoconto del XII secolo \"Historia Regum\", Guthred concesse loro questa terra in cambio del loro appoggio alla sua nomina a sovrano. La terra si estendeva dal Tees al Tyne e chiunque vi si trasferisse da nord o da sud avrebbe beneficiato di un posto in un convento qualunque per 37 giorni, segno che la comunit\u00e0 di san Cutberto godeva di una certa autonomia giuridica. Sulla base della loro posizione e di questo diritto di santuario, questa comunit\u00e0 potrebbe aver agito da cuscinetto tra i norreni nella Northumbria meridionale e gli anglosassoni che continuavano a tenere il nord. Halfdan fu ucciso in Irlanda nell'877 mentre cercava di riprendere il controllo su Dublino, una terra che governava dall'875. Non rimasero pi\u00f9 re vichinghi in Northumbria fino a quando Guthred subentr\u00f2 nell'883.\nA nord del fiume Tyne, i northumbriani mantennero un controllo politico parziale a Bamburgh. Il dominio dei re continu\u00f2 in quell'area con Egberto I in qualit\u00e0 di reggente intorno all'867 e dei suoi immediati successori Ricsige e Egberto II. Secondo lo storico del XII secolo Simeone di Durham, Egberto I era un sovrano cliente dei norreni. I northumbriani si ribellarono contro di lui nell'872, deponendolo in favore di Ricsige. Dopo la morte di Halfdan (877 circa), nonostante le recensioni A ed E della \"Cronaca anglosassone\" avessero riferito che Halfdan fu in grado di prendere il controllo di Deira e bloccare un gruppo di razziatori a nord del fiume Tyne per imporre il suo dominio sulla Bernicia nell'874, i norvegesi ebbero difficolt\u00e0 a preservare il territorio nel nord della Bernicia. Ricsige e il suo successore Egberto riuscirono a mantenere una presenza inglese in Northumbria. A seguito del regno di Egberto II, Eadulfo, \"re dei Sassoni del Nord\" (al potere dal 890 al 912), gli succedette per il controllo di Bamburgh. Dopo Eadulfo, il dominio di quest'area pass\u00f2 ai conti che potrebbero anche essere stati imparentati con gli ultimi discendenti della casa reale di Northumbria.\nUltimi anni e assimilazione al Regno d'Inghilterra.\nAtelstano domin\u00f2 in qualit\u00e0 di sovrano degli anglosassoni dal 924 al 927 e in veste di re degli inglesi dal 927 al 939. Il mutamento del suo titolo rifletteva quanto accadde nel 927, ovvero la sottomissione del regno vichingo di York, in precedenza parte del Regno della Northumbria. Il suo regno fu piuttosto prospero e vide grandi progressi in molti campi come il diritto ed economia, ma fu anche caratterizzato da frequenti scontri con gli scozzesi e i vichinghi. Atelstano mor\u00ec nel 939, evento a cui fece seguito la riconquista vichinga di York. Il monarca resta unanimemente considerato uno dei pi\u00f9 grandi re anglosassoni per i suoi sforzi per consolidare la sua isola e per via della prosperit\u00e0 che contraddistinse il suo dominio.\nLa parentesi finale di vita della Northumbria come regno avvenne durante il dominio di Erik di York. All'inizio del Novecento, gli storici lo identificarono con il re norvegese Erik Ascia Insanguinata. Egli amministr\u00f2 in due brevi occasioni la Northumbria, cio\u00e8 dal 947 al 948 e dal 952 al 954. La documentazione storica sul suo regno resta scarsa, ma pare che scacci\u00f2 i sovrani inglesi e vichinghi della Northumbria nel 947, che poi riconquist\u00f2 la terra nel 948 o 949. Erik riprese il trono nel 952, solo per essere nuovamente deposto nel 954. Erik di York fu l'ultimo re danese della Northumbria; dopo la sua morte nel 954, Edredo del Wessex spogli\u00f2 il regno del suo status di indipendenza e rese la terra parte dell'Inghilterra. Edredo era il fratellastro di Atelstano e di Edmondo del Wessex, tutti figli di Edoardo il Vecchio. Gi\u00e0 nominalmente sovrano della Northumbria dal 946 quando successe Edmondo, Edredo aveva affrontato la minaccia di regni vichinghi indipendenti sotto Amla\u00edb Cuar\u00e1n ed Erik Ascia Insanguinata per anni.\nPolitica.\nTra il 737 e l'806, in Northumbria si susseguirono dieci re, tutti assassinati, deposti, esiliati o diventati monaci. Tra Oswiu, primo re di Northumbria nel 654, ed Erik Ascia Insanguinata, l'ultimo attivo nel 954, si susseguono 45 monarchi, il che significa che la durata media del regno durante l'intera esistenza della Northumbria ammontava a soli sei anni e mezzo. Dei 25 re antecedenti all'approdo dei danesi, solo 4 morirono per cause naturali. Chi non abdic\u00f2 per abbracciare il monachesimo affront\u00f2 la deposizione, l'esilio o l'assassinio. I re durante il dominio danese della Northumbria amministravano spesso altre terre nel mare del Nord o dell'Impero danese, agendo invece in alcuni casi come governanti insediati.\nLa successione in Northumbria avveniva in via ereditaria: ci\u00f2 lasci\u00f2 i principi i cui padri morirono prima che potessero raggiungere la maggiore et\u00e0 particolarmente esposti all'assassinio e all'usurpazione. Un esempio degno di nota di questo fenomeno \u00e8 Osredo, il cui padre Aldfrith mor\u00ec nel 705, lasciando il giovane a governare. Sopravvissuto a un tentativo di assassinio nelle fasi iniziali della sua amministrazione, cadde vittima di un altro agguato all'et\u00e0 di 19 anni. Durante i suoi anni al potere, fu adottato sotto l'ala di Vilfrido, un potente vescovo. L'influenza ecclesiastica nella corte reale non era un fenomeno insolito in Northumbria, essendo di solito pi\u00f9 visibile durante il regno di personaggi giovani o inesperti. Allo stesso modo, gli aldermanni, o consiglieri reali, vedevano aumentare o diminuire la propria influenza in Northumbria a seconda del signore dominante.\nGuerra.\nLa guerra in Northumbria prima del periodo danese si contraddistinse in gran parte per la rivalit\u00e0 con i pitti del nord. I northumbriani ebbero successo contro di loro fino alla battaglia di Dunnichen nel 685, la quale arrest\u00f2 la loro espansione a nord e stabil\u00ec un confine tra i due regni. Durante il periodo danese, si susseguirono scontri tra i northumbriani e altri regni inglesi.\nPubblica amministrazione.\nDopo che gli inglesi del Wessex assorbirono i territori governati dai danesi nella parte meridionale dell'antico regno, le invasioni scozzesi ridussero la Northumbria a una contea che si estendeva dal fiume Tees al Tweed. La sopravvissuta contea di Northumbria fu poi contesa tra i regni emergenti di Inghilterra e Scozia, per essere divisa infine all'incirca a met\u00e0 lungo il corso del Tweed.\nReligione.\nBritannia romana e post-romana.\nIn epoca romana, alcuni britanni a nord dell'Humber abbracciarono il cristianesimo. D'altronde, York aveva gi\u00e0 un vescovo attivo nel IV secolo. Dopo la , all'inizio del V secolo, il cristianesimo non scomparve, ma convisse con il paganesimo celtico e forse con altri culti ancora. Gli anglosassoni portarono con s\u00e9 le proprie credenze e pratiche legate al culto tradizionale dalla Germania quando si stabilirono nella regione. A Yeavering, nel regno di Bernicia, gli scavi hanno portato alla luce prove di un santuario pagano, sacrifici animali e sepolture rituali.\nConversione degli anglosassoni al cristianesimo.\nIl primo re di Northumbria a convertirsi al cristianesimo fu Edvino, che ricevette il battesimo alla presenza di Paolino, nel 627. Poco dopo, molti dei suoi seguirono la sua conversione alla nuova fede, riabbracciando per\u00f2 i riti tradizionali quando il monarca fu ucciso nel 633. Paolino conserv\u00f2 in carica come vescovo di York per un anno soltanto.\nLa conversione duratura della Northumbria avvenne sotto la guida del religioso irlandese Aidano. Egli convert\u00ec re Osvaldo di Northumbria nel 635, prodigandosi poi per tentare di convertire la popolazione. Osvaldo trasfer\u00ec la sede vescovile da York a Lindisfarne.\nMonasteri e figure clericali di spicco.\nIl monastero di Lindisfarne fu fondato da Aidano nel 635 e basato sulle pratiche del monastero di Colombano di Bobbio situato a Iona, in Scozia. La sede del vescovado si trasfer\u00ec a Lindisfarne, spostamento che lo rese il centro religioso principale della Northumbria. Il vescovado non avrebbe lasciato Lindisfarne e non sarebbe tornato nella sua posizione originale a York fino al 664. Per tutto l'VIII secolo, Lindisfarne rimase associata a personaggi importanti: Aidano, il fondatore, Vilfrido, un grande oppositore dei pagani, e Cutberto, un membro dell'ordine ed eremita, ricoprirono tutti i ruoli di vescovi e poi furono dichiarati santi. Aidano aiut\u00f2 Hieu, una badessa irlandese che affront\u00f2 dopo la sua morte il processo di santificazione, a fondare il suo monastero doppio a Hartlepool.\nLa cultura cristiana della Northumbria fu influenzata dal continente e dall'Irlanda. Inoltre, Vilfrido si rec\u00f2 a Roma e abbandon\u00f2 le tradizioni della Chiesa celtica a favore delle pratiche romane. Quando torn\u00f2 in Inghilterra, divenne abate di un nuovo monastero a Ripon nel 660. Vilfrido sostenne in prima persona l'accettazione dell'autorit\u00e0 di Roma al sinodo di Whitby. Le due met\u00e0 del doppio monastero di Monkwearmouth-Jarrow furono fondate dal nobile Benedetto Biscop nel 673 e nel 681. Biscop assunse le vesti di primo abate del monastero e si rec\u00f2 a Roma sei volte per acquistare libri da conservare nella sua biblioteca. Il suo successore, l'abate Ceolfrid, continu\u00f2 ad ampliare la collezione di testi, finch\u00e9 non giunse a possedere pi\u00f9 di duecento volumi. Tra le personalit\u00e0 di spicco di epoca successiva che si recarono nella biblioteca e poterono prendere visione dei testi rientrava Beda il Venerabile.\nAll'inizio del VII secolo, a York, Paolino fond\u00f2 una scuola e una cattedrale, per\u00f2 non un monastero. L'istituto di York Minster resta ad oggi una delle pi\u00f9 antiche d'Inghilterra. Alla fine dell'VIII secolo, la scuola aveva una biblioteca degna di nota, stimata in cento volumi. Alcuin figur\u00f2 tra gli studenti e insegnanti a York prima di partire per la corte di Carlo Magno nel 782.\nSinodo di Whitby.\nNel 664, il re Oswiu convoc\u00f2 il sinodo di Whitby per determinare se seguire le usanze romane o irlandesi. Dal momento che la Northumbria si convert\u00ec al cristianesimo abbandonando il clero celtico, la tradizione celtica per determinare la data di Pasqua e la tonsura irlandese furono appoggiate da molti, in particolare dall'abbazia di Lindisfarne. Il cristianesimo romano era rappresentato anche in Northumbria da Vilfrido, abate di Ripon. Entro l'anno 620, entrambe le parti associavano l'osservanza pasquale dell'altra corrente al pelagianesimo. Desideroso di chiudere la disputa, il re decise a Whitby che il rito romano sarebbe stato adottato in tutta la Northumbria, portando cos\u00ec la regione in linea con l'Inghilterra meridionale e l'Europa occidentale. I membri del clero che si rifiutarono di conformarsi, compreso il vescovo celtico Colman di Lindisfarne, fecero ritorno a Iona. La sede episcopale della Northumbria si trasfer\u00ec da Lindisfarne a York, che in seguito divenne arcivescovado nel 735.\nImpatto degli scandinavi.\nL'attacco vichingo a Lindisfarne nel 793 fu la prima di molte incursioni nei monasteri della Northumbria. L'evangeliario di Lindisfarne sopravvisse, ma la cultura monastica in Northumbria entr\u00f2 in una fase di di declino all'inizio del IX secolo. I ripetuti assalti vichinghi ai centri religiosi risultarono una delle ragioni della diminuzione della produzione di manoscritti e della cultura monastica comunale.\nDopo l'867, la Northumbria pass\u00f2 sotto il controllo delle forze scandinave e si sussegu\u00ec un afflusso di immigrati da quella zona geografica. Rimasti fedeli al loro culto, quando all'interno del regno di J\u00f3rv\u00edk cessarono le incursioni e la guerra, non vi sono prove che la presenza di coloni scandinavi abbia interrotto il cristianesimo. Si assistenze anzi a una graduale adozione di quest'ultima fede, non senza passare per una mescolanza con gli elementi norreni. Un esempio di questa fase storica evince se si tiene conto di monumenti in pietra scolpita e croci ad anello come quella di Gosforth. Durante il IX e il X secolo, si assistette un aumento del numero di parrocchie, spesso accompagnate da sculture in pietra che incorporavano disegni scandinavi.\nEconomia.\nL'economia del Northumbria si incentrava sull'agricoltura e sull'allevamento di bestiame: dal settore primario dipendeva dunque il commercio locale. Verso la met\u00e0 dell'800, il sistema dei campi aperti era forse la modalit\u00e0 di coltivazione preminente. Come il grosso dell'Inghilterra orientale, la Northumbria esportava grano, argento, pelli e schiavi. Le importazioni dall'estero includevano olio, beni di lusso e forniture clericali nel 700. Soprattutto dopo il 793, incursioni, doni e scambi con gli scandinavi generarono sostanziali legami economici attraverso il mare del Nord.\nQuando la moneta (in contrapposizione al baratto) riacquist\u00f2 popolarit\u00e0 alla fine del 600, essa presentava in Northumbria i nomi dei re, ragion per cui se ne deduce il controllo reale della valuta. La valuta emessa dalla corona rimase l'unica sull'isola della Gran Bretagna per molto tempo. Fu re Aldfrith (685-705) a coniare le prime monete d'argento della Northumbria, probabilmente a York. La successiva monetazione reale recava il nome di Edberto (738-758), cos\u00ec come di suo fratello, l'arcivescovo Egberto. Si trattava perlopi\u00f9 di piccoli sceatta d'argento, pi\u00f9 adatte a piccole transazioni quotidiane rispetto a monete d'oro franchi o romane pi\u00f9 grandi. Durante il regno di Eanred, la percentuale d'argento diminu\u00ec, fino a quando non si produssero in lega di rame e divennero conosciute come styca, un termine la cui etimologia resta incerta. Gli styca rimasero in uso in tutto il regno almeno fino all'860 e forse anche dopo. Monete di valore maggiore (\"bullion\") si presentavano sotto forma di lingotti d'argento (si pensi all'insieme di reperti inclusi nel tesoro di Bedale), insieme ad accessori per spade e collane in oro e argento.\nCultura.\nLa cultura cristiana della Northumbria, alimentata dalle influenze del continente e dell'Irlanda, promosse un'ampia gamma di opere letterarie e artistiche. Il culmine di quest'espressione culturale \u00e8 stato felicemente sintetizzato da alcuni storici con la massima \"et\u00e0 dell'oro della Northumbria\".\nArte insulare.\nAssieme ai monaci irlandesi che si prodigarono per convertire la Northumbria al cristianesimo e che fondarono monasteri come Lindisfarne, giunse uno stile di produzione artistica e letteraria. A Edfrito di Lindisfarne si deve l\"'Evangeliario di Lindisfarne\", ultimato in stile insulare.\nI monaci irlandesi portarono con s\u00e9 un'antica tradizione decorativa celtica di forme curvilinee di spirali, volute e curve doppie. Questo stile \u00e8 stato integrato con l'ornamento astratto della tradizione anglosassone pagana nativa della lavorazione dei metalli, caratterizzata dalla sua colorazione brillante e dai modelli di intreccio zoomorfo.\nL'arte insulare, ricca di simbolismo e significato, si contraddistingue per l'attenzione al disegno geometrico piuttosto che alla rappresentazione naturalistica, l'amore per le alcune geometrie colorate e l'uso di complessi motivi intrecciati. Tutti questi elementi traspaiono dai Vangeli di Lindisfarne, dell'inizio dell'VIII secolo. Lo stile insulare giunse in seguito anche oltremanica, esercitando una grande influenza sull'arte dell'impero carolingio.\nL'uso dello stile insulare non si limitava alla produzione di manoscritti e alla lavorazione dei metalli, emergendo altres\u00ec in sculture quali la croce di Ruthwell e la croce di Bewcastle. La devastante incursione vichinga ai danni di Lindisfarne nel 793 segn\u00f2 l'inizio di un secolo di invasioni che limitarono gravemente la produzione e la sopravvivenza della cultura materiale anglosassone. Ci\u00f2 segn\u00f2 il declino della Northumbria quale centro culturale propulsivo, sebbene negli anni immediatamente successivi fossero ancora in produzione opere di una certa fattura come la croce di Easby.\nLetteratura.\nBeda il Venerabile (673-735) resta l'autore pi\u00f9 famoso del periodo anglosassone originario della Northumbria. La sua \"Historia ecclesiastica gentis Anglorum\" (Storia ecclesiastica del popolo inglese, completata nel 731) costitu\u00ec un modello per gli storici successivi, anche perch\u00e9 fonte di informazioni altrimenti non reperibili, tra le altre, sulla Northumbria. Due ulteriori motivazioni per cui era assai conosciuta la fatica di Beda riguardava la proposizione delle sue opere teologiche e i racconti in versi e in prosa di agiografie. Dopo il sinodo di Whitby, il peso e l'influenza del continente europeo acquisirono valore nella cultura della Northumbria. Alla fine dell'VIII secolo, lo scriptorium presso Monkwearmouth-Jarrow produceva manoscritti delle sue opere molto richiesti oltremanica.\nLa Northumbria fu anche la patria di diversi poeti cristiani anglosassoni. C\u00e6dmon visse nel monastero doppio di Streon\u00e6shalch (abbazia di Whitby) durante la fase di gestione (657\u2013680) di Santa Hilda (614-680). Secondo Beda, la donna \"era solita comporre versi religiosi traendo spunto dalle Sacre Scritture, in maniera tale che si trasformassero in espressioni poetiche dalla grande dolcezza e umilt\u00e0 in inglese, ovvero la sua lingua madre. Grazie ai suoi versi, le menti di molti finivano spesso per disprezzare il mondo e aspirare al cielo\". La sua unica opera sopravvissuta resta l\"'inno di C\u00e6dmon\". Cynewulf, prolifico autore de \"Il destino degli Apostoli\", \"Juliana\", \"Elene\" e \"Cristo II\", si crede sia stato della Northumbria o della Mercia.\nCommistione culturale anglo-scandinava.\nA partire dall'800 circa, le ondate di incursioni danesi cominciarono a terrorizzare gli abitanti delle coste delle isole britanniche. I danesi riuscirono comunque a portare nuove opportunit\u00e0 di ricchezza e commercio. Nell'865, invece di razziare, i danesi sbarcarono alla testa di un grande esercito nell'Anglia orientale e conquistarono un territorio divenuto noto come Danelaw, inclusa la Northumbria, entro l'867. All'inizio, la minoranza scandinava, sebbene politicamente potente, rimase culturalmente distinta dalla popolazione inglese. Ad esempio, solo poche parole scandinave, per lo pi\u00f9 militari e tecniche, confluirono nel dizionario di inglese antico. All'inizio del 900, tuttavia, i nomi di origine scandinava sia per le persone che per i luoghi divennero sempre pi\u00f9 popolari, cos\u00ec come gli ornamenti danesi sulle opere d'arte, con aspetti della mitologia norrena e figure di animali e guerrieri. Tuttavia, sporadici riferimenti ai \"danesi\" nelle mappe, nelle cronache e nelle leggi indicano che durante la vita del regno di Northumbria, la maggioranza degli abitanti dell'Inghilterra nord-orientale non si considerava danese e non era percepita come tale da altri anglosassoni.\nLa sintesi di motivi visivi anglosassoni e scandinavi, cristiani e pagani all'interno del Danelaw emerge se si esaminano le sculture in pietra. Tuttavia, la tradizione di mescolare motivi pagani e cristiani non appare esclusiva del Danelaw. Il cofanetto Franks, che si ritiene sia stato ultimato in Northumbria, include rappresentazioni di leggende germaniche e storie della fondazione della Chiesa romana e romana ed \u00e8 datato all'inizio dell'VIII secolo. La croce di Gosforth, risalente all'inizio del X secolo, \u00e8 alta 4,4 metri ed \u00e8 riccamente decorata con intagli di animali mitici, divinit\u00e0 norrene e simbolismo cristiano. La scultura in pietra non era una pratica della cultura scandinava nativa e la proliferazione di monumenti in pietra all'interno del Danelaw mostra l'influenza che gli inglesi ebbero sui coloni vichinghi. Su un lato della croce di Gosforth \u00e8 raffigurata la Crocifissione, mentre dall'altra scene del Ragnarok. La fusione di queste culture religiose distintive pu\u00f2 essere ulteriormente vista nella rappresentazione di Maria Maddalena in veste di valchiria, con un vestito lungo e una lunga treccia. Sebbene si possa interpretare l'iconografia come il trionfo del cristianesimo sul paganesimo, \u00e8 plausibile che nel processo di graduale conversione i vichinghi abbiano inizialmente accettato il dio cristiano come un'aggiunta all'ampio pantheon degli dei pagani. L'inclusione delle tradizioni pagane nella cultura visiva riflette la creazione di una cultura distintiva anglo-scandinava. Di conseguenza, ci\u00f2 indica che la conversione non solo richiedeva un cambiamento nella fede, ma richiedeva anche la sua assimilazione, integrazione e modifica nelle strutture culturali esistenti.\nLingue.\nAl tempo di Beda, si contavano cinque idiomi in Gran Bretagna: inglese, brittonico, irlandese, pittico e latino. Il northumbriano era uno dei quattro distinti dialetti di antico inglese conosciuti, insieme a quello merciano, a quello sassone occidentale e a quello del Kent. L'analisi di testi scritti, spille, rune e altre fonti disponibili mostra che la pronuncia delle vocali della Northumbria differiva da quella sassone occidentale. Sebbene i prestiti presi in prestito dalle lingue celtiche, come la lingua dei britanni, e l'antico irlandese dei missionari irlandesi, nell'antico inglese fossero pochi, alcuni toponimi come Deira e Bernicia devono l'origine alla cultura celtica. Oltre alle cinque lingue presenti ai tempi di Beda, nel IX secolo si and\u00f2 ad aggiungere l'antico norreno. Ci\u00f2 si doveva agli insediamenti degli scandinavi nel nord e nell'est dell'Inghilterra, un'area che divenne il Danelaw. L'idioma ebbe invero una forte influenza sul dialetto della Northumbria. Questi coloni conferirono alla regione molti toponimi dalla loro lingua, oltre a contribuire al vocabolario, alla sintassi e alla grammatica dell'inglese antico. Le somiglianze nel vocabolario di base tra l'antico inglese e l'antico norreno potrebbero aver portato all'abbandono delle loro diverse desinenze flessive. Il numero di termini presi in prestito \u00e8 stimato con sicurezza intorno a 900 in inglese standard, ma sale a migliaia in alcuni dialetti."}
{"id": "114001", "revid": "547034", "url": "https://it.wikipedia.org/wiki?curid=114001", "title": "Regno del Wessex", "text": "Il Wessex (in inglese antico: \"Westseaxna r\u012b\u010be\", letteralmente \"il Regno dei Sassoni occidentali\") fu uno dei sette regni anglosassoni esistito dal 519 all'unificazione dell'Inghilterra, avvenuta ad opera di Atelstano nel 927.\nSituato a sud dell'isola, gli anglosassoni credevano che il Wessex fosse stato fondato da Cerdic e Cynric, ma potrebbe trattarsi di una leggenda. Le due fonti principali dedicate alla storia del Wessex risultano la \"Cronaca anglosassone\" e la \"Genealogia regale dei sassoni occidentali\", che a volte presentano ricostruzioni contrastanti. Il Wessex divenne un regno cristiano dopo che Cenwalh ricevette il battesimo e si espanse sotto il suo dominio. Caedwalla in seguito conquist\u00f2 il Sussex, il Kent e l'isola di Wight. Il suo successore, Ine, eman\u00f2 uno dei pi\u00f9 antichi codici legislativi inglesi sopravvissuti e stabil\u00ec una seconda diocesi dei sassoni occidentali. Successivamente, il trono pass\u00f2 a una serie di monarchi con genealogie sconosciute.\nDurante l'VIII secolo, nonostante la crescita dell'egemonia della Mercia, il Wessex mantenne in gran parte la sua indipendenza. Fu durante questo periodo che si istitu\u00ec il sistema degli \"shire\", ovvero delle contee. Sotto Egberto, il Surrey, Sussex, il Kent, l'Essex e la Mercia, insieme ad alcune aree della Dumnonia, finirono conquistate e assorbite. In quel frangente, Egberto ottenne altres\u00ec la supremazia sulla corona della confinante Northumbria. Tuttavia, l'indipendenza della Mercia torn\u00f2 gi\u00e0 nell'830. Durante il regno del suo successore, Etelvulfo, un esercito danese arriv\u00f2 minaccioso nell'estuario del Tamigi, ma l'inglese riusc\u00ec a prevalere. Quando il figlio di Etelvulfo, Etelbaldo, usurp\u00f2 il trono, il regno affront\u00f2 la divisione per scongiurare la guerra. Ad Etelvulfo subentrarono i suoi quattro figli, il pi\u00f9 giovane dei quali era Alfredo il Grande.\nIl Wessex affront\u00f2 una grande invasione ad opera dei vichinghi nell'871, evento che forz\u00f2 Alfredo a doverli pagare per andarsene. Tornati nell'876, in quell'occasione furono costretti a ritirarsi. Nell'878 si vendicarono riuscendo a spingere Alfredo in fuga verso la piana di Somerset, ma alla fine persero la decisiva battaglia di Edington. Durante il suo dominio, Alfredo eman\u00f2 un nuovo codice legislativo, si circond\u00f2 di intellettuali alla sua corte e fu in grado di destinare fondi alla costruzione di navi, organizzare un esercito e stabilire un sistema difensivo basato su roccaforti strategicamente posizionate, quello dei cosiddetti burh. Il figlio di Alfredo, Edoardo, prese possesso delle Midlands orientali e dell'Anglia orientale a scapito dei danesi e divenne sovrano della Mercia nel 918, in occasione della morte di sua sorella, Ethelfleda. Il figlio di Edoardo, Atelstano, conquist\u00f2 la Northumbria nel 927 e l'Inghilterra divenne per la prima volta un regno unificato. Canuto il Grande, che conquist\u00f2 l'Inghilterra nel 1016, istitu\u00ec la ricca e potente contea del Wessex, ma nel 1066 Aroldo II riun\u00ec la contea con la corona e il Wessex cess\u00f2 di esistere.\nStoria.\nContesto storico.\nL'area del Wessex era conosciuta sin dal Neolitico per\nvia delle scogliere di calcare fine presenti nei pressi di Dover, per le risorse della Cornovaglia e per via dello sviluppo di una propria cultura nell'et\u00e0 del Bronzo (1600/1200 a.C.). In seguito alla conquista romana, a partire dal I secolo d.C., numerose ville risulrarono ultimate in tutto il Wessex, insieme alle importanti citt\u00e0 di Dorchester e Winchester (la desinenza -chester deriva dal latino \"castra\", \"un campo militare\"). I romani, o meglio i romano-britanni, tracciarono varie rotte che collegavano diverse localit\u00e0 nel Wessex, una delle quali correva verso est da Exeter attraverso Dorchester, Winchester, Silchester e poi a Londra.\nA met\u00e0 del IV secolo, aumentarono le incursioni nella Britannia romana da parte di popoli come pitti, scoti, attacotti e franchi, nonch\u00e9 sassoni. Nel 367, queste trib\u00f9 invasero la Britannia simultaneamente da nord, ovest e est. Secondo quanto riferito, gli attaccanti affrontarono una battuta d'arresto o accettarono di condividere l'autorit\u00e0 delle forze romane nella maggior parte della Gran Bretagna settentrionale e occidentale. Il generale romano Teodosio riconquist\u00f2 comunque il grosso delle aree entro la fine del 368. Nel 380-381, Magno Massimo si preoccup\u00f2 di respingere ulteriori assalti, ma la crescente crisi dell'impero romano caus\u00f2 problemi nella difesa della regione. Tuttavia, c'era un crescente Dopo la morte di Massimo nel 388, l'autorit\u00e0 romana in Gran Bretagna continu\u00f2 a vivere un sensibile declino. Durante la fine degli anni 390, Stilicone tent\u00f2 di ripristinare il controllo con una campagna contro i pitti, ma i successi andarono vanificati quando nel 401 il generale dovette trasferire le truppe nel continente per combattere i goti. Dopo che una serie di usurpatori si dichiar\u00f2 padrona dell'isola all'inizio del IV secolo e che i funzionari locali chiesero aiuto alla capitale, l'imperatore Onorio acu\u00ec in maniera irreversibile la crisi invitandoli a risolvere le questioni da s\u00e9. Il declino economico che ne segu\u00ec subito dopo determin\u00f2 la circolazione delle monete romane e cess\u00f2 l'importazione di oggetti dall'impero.\nInsediamento sassone.\nLo storico Peter Hunter Blair (1956) individua due teorie sull'insediamento dei sassoni, degli juti e degli angli in Britannia, vale a dire un filone \"gallese\" e uno \"inglese\". Il primo \u00e8 esemplificato da Gildas, nel \"De Excidio et Conquestu Britanniae\". In breve, tale teoria afferma che, dopo la partenza dei romani, i britanni riuscirono a governare per un certo periodo senza grandi interruzioni. Tuttavia, quando alla fine giunsero gli invasori settentrionali, un sovrano il cui nome resta ignoto (definito \"fiero tiranno\" da Gildas) chiese assistenza ai sassoni in cambio di terra. I conflitti tra inglesi e sassoni non scoppiarono per un po' di tempo, ma in seguito a \"una disputa sulla fornitura di viveri\" i sassoni combatterono contro gli inglesi e causarono gravi danni in alcune aree dell'isola. Col tempo, tuttavia, alcune truppe sassoni lasciarono la Gran Bretagna; sotto Ambrosio Aureliano, gli inglesi in seguito sconfissero coloro che erano rimasti. Ne segu\u00ec un lungo conflitto, a seguito del quale nessuna delle parti ottenne alcun vantaggio decisivo fino a quando i britanni sconfissero i sassoni nella battaglia del monte Badon. Dopo questo evento, si apr\u00ec un periodo di pace per i britanni, durante il quale Gildas viveva quando scrisse il \"De Excidio et Conquestu Britanniae\". La teoria \"inglese\" sull'arrivo sassone si dipana partendo da Hengest e Horsa, due fratelli giunti dalla Germania. Quando Beda il Venerabile scrisse la sua \"Storia ecclesiastica del popolo inglese\", riprese la narrativa di Gildas e aggiunse dei dettagli, tra cui l'identit\u00e0 delle persone coinvolte. All'\"orgoglioso tiranno\" confer\u00ec il nome Vortigern, mentre denomin\u00f2 i comandanti sassoni Hengest e Horsa. Ulteriori dettagli alla storia vennero aggiunti nella \"Historia Brittonum\", parzialmente scritta da Nennio. Secondo la \"Historia\", Hengest e Horsa combatterono gli invasori della Gran Bretagna a condizione di conquistare l'isola di Thanet. La figlia di Hengest, Rowena, in seguito arriv\u00f2 su una nave colma di rinforzi e Vortigern la spos\u00f2. Tuttavia, sorse una guerra nel Kent a causa di una disputa tra Hengest e il figlio di Vortigern. Dopo aver perso diverse battaglie, i sassoni surclassarono infine gli inglesi attaccandoli a tradimento una volta che le due fazioni si erano riunite per un incontro. Alcuni dettagli aggiuntivi della leggenda di Hengest e Horsa si rintracciano nella \"Cronaca anglosassone\". Quest'ultima riferisce poi i successivi arrivi sassoni, incluso quello di Cerdic, il fondatore del Wessex, nel 495.\nStando alla \"Cronaca anglosassone\", Cerdic e suo figlio Cynric sbarcarono nell'Hampshire meridionale nel 495, ma questa versione non \u00e8 considerata dagli storici come affidabile a causa di discordanze nella ricostruzione e, soprattutto, per via delle prove archeologiche le quali evidenziano che l'area fu prima occupata dagli juti. Sebbene il documento menzioni Cynric come figlio di Cerdic, una fonte diversa lo indica quale nipote di Cerdic, Creoda. La \"Cronaca\" prosegue poi affermando che \"Port, affiancato dai suoi due figli Bieda e Maegla\", sbarcarono a Portsmouth nel 501 e uccisero un nobile britannico di alto rango. Nel 508, Cerdic e Cynric tolsero la vita al re britannico Natanleod insieme a 5.000 dei suoi uomini (sebbene la storicit\u00e0 della figura di tale regnante sia stata contestata), e Cerdic divenne il primo sovrano del Wessex nel 519. I sassoni attaccarono Cerdicesford (Charford, nel Worcestershire) nel 519, con l'intenzione di attraversare il fiume Avon e bloccare una strada che collegava Old Sarum e Badbury Rings, una roccaforte britannica. Pare che lo scontro si concluse senza un chiaro vincitore, con il risultato che l'espansione del Wessex termin\u00f2 per circa trent'anni. Ci\u00f2 si dovette probabilmente alle perdite subite durante la battaglia e a un apparente accordo di pace stipulato con i britanni. Si ritiene che la battaglia del monte Badon fu combattuta nel medesimo frangente. Gildas afferma che i sassoni uscirono completamente sconfitti nella battaglia, alla quale partecip\u00f2 anche re Art\u00f9 secondo Nennio. La sconfitta non viene narrata nella \"Cronaca\". Il periodo trentennale di pace affront\u00f2 una battuta di arresto temporaneamente interrotto quando, secondo la cronaca, i sassoni conquistarono l'isola di Wight nel 530 in uni scontro accaduto nei pressi di Carisbrooke.\nCynric divenne il sovrano del Wessex dopo la morte di Cerdic nel 534 e regn\u00f2 per ventisei anni. Non \u00e8 noto se Ceawlin, che subentr\u00f2 a Cynric nel 581 circa, fosse davvero suo figlio. Si pensa che il regno di Ceawlin sia pi\u00f9 attendibilmente documentato di quelli dei suoi predecessori, sebbene le date fornite dalla cronaca dal 560 al 592 siano diverse dalla cronologia rivista. Ceawlin sop\u00ec i focolai di resistenza di britanni attivi nel nord-est, nel Chilterns, nel Gloucestershire e nel Somerset. La conquista di Cirencester, Gloucester e Bath nel 577, dopo la tregua causata dalla battaglia del monte Badon, apr\u00ec la strada a sud-ovest.\nCeawlin \u00e8 uno dei sette re nominati nella \"Historia ecclesiastica gentis Anglorum\" di Beda come detentore di \"imperium\" sull'inglese meridionale: la \"Cronaca anglosassone\" pi\u00f9 tardi ribad\u00ec quest'affermazione, riferendosi a Ceawlin come un \"bretwalda\", o \"regnante britanno\". Ceawlin fu in seguito deposto, forse ad opera di suo nipote Ceol, e mor\u00ec un anno dopo tale evento. Sei anni pi\u00f9 avanti, intorno al 594, a Ceol succedette un fratello, Ceolwulf, al quale succedette a sua volta nel 617 circa Cynegils. Le ricostruzioni genealogiche non concordano sulle origini di Cynegils: suo padre \u00e8 variamente riferito come Ceola, Ceolwulf, Ceol, Cuthwine, Cutha o Cuthwulf.\nLa tradizione contenuta nella \"Cronaca anglosassone\" e nelle genealogie della dinastia sassone occidentale apre la strada a notevoli dubbi. Ci\u00f2 si deve in gran parte al fatto che il capostipite della dinastia e un certo numero dei suoi presunti discendenti avevano nomi celtici e britanni, piuttosto che anglosassoni germanici. Il nome Cerdic deriva infatti dal nome inglese *Caraticos. Ci\u00f2 potrebbe indicare che l'uomo era un nativo britanno e che la sua dinastia si anglicizz\u00f2 nel tempo. Altri membri della dinastia che possedevano nomi celtici includevano Ceawlin e Caedwalla. Caedwalla, che si spense nel 689, risult\u00f2 l'ultimo re sassone occidentale a possedere un nome celtico.\nIl Wessex cristiano e l'ascesa della Mercia.\nFu durante il regno di Cynegils che si verific\u00f2 il primo evento nella storia della Sassonia occidentale databile con ragionevole certezza: il battesimo di Cynegils da parte di Birino, avvenuto alla fine degli anni 630 o forse nel 640. Birino ag\u00ec quindi in veste di vescovo dei Sassoni occidentali, con sede a Dorchester on Thames. Si tratt\u00f2 della prima conversione al cristianesimo di un re sassone occidentale, ma non fu accompagnata dall'immediata conversione di tutti i sassoni occidentali: il successore di Cynegils (e forse suo figlio), Cenwealh, che sal\u00ec al trono intorno al 642, era un pagano al momento della sua nomina. Tuttavia, anche lui fu battezzato solo pochi anni dopo e il Wessex si afferm\u00f2 saldamente come regno cristiano. Il padrino di Cynegils era il re Osvaldo e la sua conversione potrebbe essere stata collegata a un'alleanza contro il re Penda di Mercia, che aveva precedentemente attaccato il Wessex.\nQuesti attacchi segnarono l'inizio di una forte pressione da parte del regno in espansione della Mercia. Col tempo, una simile politica avrebbe privago il Wessex dei suoi territori a nord del Tamigi e del fiume Avon, favorendo il riorientamento del regno verso sud. Cenwealh spos\u00f2 la figlia del summenzionato Penda e, quando lui la ripudi\u00f2, Penda lo invase di nuovo e lo cacci\u00f2 in esilio per un po' di tempo, forse tre anni. Le date restano incerte, ma probabilmente risale alla fine del 640 o all'inizio del 650. Trascorse il suo esilio nell'Anglia orientale, dove abbracci\u00f2 il cristianesimo. Dopo il suo ritorno, Cenwealh dovette affrontare ulteriori attacchi dal successore di Penda Wulfhere, ma fu capace ad espandere il territorio sassone occidentale nel Somerset a spese dei britanni. Questi fond\u00f2 un secondo vescovado a Winchester, mentre quello a Dorchester fu presto abbandonato quando il potere merciano si spinse verso sud.\nDopo la morte di Cenwealh nel 673, la sua vedova, Seaxburh, preserv\u00f2 il trono per un anno; fu seguita da Aescwine, che a quanto pare discendeva da un altro fratello di Ceawlin. Si tratt\u00f2 di una delle numerose occasioni in cui si dice che la regalit\u00e0 del Wessex sia passata a un ramo remoto della famiglia reale, con una linea di discendenza maschile ininterrotta da Cerdic. Tali affermazioni possono essere autentiche o possono riflettere la falsa affermazione di discendenza da Cerdic per legittimare una nuova dinastia. Il regno di Aescwine dur\u00f2 solo due anni e nel 676 il trono torn\u00f2 all'immediata famiglia di Cenwealh con l'ascesa al trono di suo fratello Centwine. Centwine \u00e8 noto per aver combattuto e vinto battaglie contro i britanni, ma i dettagli non sono sopravvissuti.\nA Centwine successe un altro presunto lontano parente, Caedwalla, che sosteneva di discendere da Ceawlin. Caedwalla regn\u00f2 per soli due anni, ma ottenne una significativa espansione del potere del regno, avendo sottomesso i regni del Sussex, del Kent e dell'isola di Wight, sebbene la seconda riacquist\u00f2 quasi immediatamente la sua indipendenza e la prima segu\u00ec alcuni anni dopo. Il suo regno termin\u00f2 nel 688, quando abdic\u00f2 e and\u00f2 in pellegrinaggio a Roma dove fu battezzato da papa Sergio I e l\u00ec si spense poco dopo.\nA subentragli fu Ine, che sostenne di essere anch'egli un discendente di Cerdic tramite Ceawlin, ma di nuovo attraverso una linea di discendenza a lungo separata. Ine rimase il pi\u00f9 duraturo dei signori sassoni occidentali, avendo regnato per 38 anni. Eman\u00f2 il pi\u00f9 antico codice di leggi inglese sopravvissuto oltre a quelli del regno di Kent, e stabil\u00ec un secondo vescovato della Sassonia occidentale a Sherborne, coprendo l'area a ovest della foresta di Selwood, che costituiva un importante confine tra Wessex orientale e occidentale. Verso la fine della sua vita segu\u00ec le orme di Caedwalla, abdicando e compiendo un pellegrinaggio a Roma. Il trono pass\u00f2 quindi a una serie di altri re che sostenevano di discendere da Cerdic, ma le cui presunte genealogie e relazioni reciproche risultano sconosciute.\nDurante l'VIII secolo, il Wessex fu eclissato dalla Mercia, il cui potere appariva allora al suo apice, e i monarchi sassoni occidentali potrebbero a volte aver riconosciuto la signoria della Mercia. Tuttavia, furono in grado di evitare il controllo pi\u00f9 sostanziale che la Mercia esercit\u00f2 sui domini minori. Durante questa parentesi storica, il Wessex continu\u00f2 la sua graduale avanzata verso ovest, travolgendo il regno britanno di Dumnonia (Devon). Il Wessex acquis\u00ec inoltre \"de facto\" il controllo su gran parte del Devon, sebbene i britanni mantennero un grado di indipendenza in zona almeno fino al X secolo: a tal proposito, Guglielmo di Malmesbury sosteneva che i britanni e i sassoni abitarono Exeter \"come uguali\" fino al 927. Come risultato della conquista merciana della parte settentrionale dei suoi primi territori nel Gloucestershire e nell'Oxfordshire, il Tamigi e l'Avon probabilmente allora formavano il confine settentrionale del Wessex, mentre il suo cuore si trovava nell'Hampshire, nel Wiltshire, nel Berkshire, nel Dorset e nel Somerset. Il sistema di \"shire\", che in seguito avrebbe costituito la base dell'amministrazione locale in tutta l'Inghilterra, oltre che d'Irlanda, Galles e Scozia, ebbe origine proprio nel Wessex e vide la luce verso la met\u00e0 dell'VIII secolo.\nL'egemonia del Wessex e le incursioni vichinghe.\nNell'802 le sorti del Wessex subirono un nuovo corso con l'ascesa al trono di Egberto, che proveniva da un ramo cadetto della dinastia regnante che sosteneva di discendere dal fratello di Ine, Ingild. Con la sua ascesa al trono si stabil\u00ec saldamente nelle mani di un unico lignaggio. All'inizio del suo regno condusse due campagne contro il \"Galles orientale\", prima nell'813 e poi di nuovo a Gafulford nell'825. Nel corso di queste operazioni, sottomise i britanni occidentali ancora nel Devon e ridusse quelli oltre il fiume Tamar, oggi Cornovaglia, allo stato di vassalli. Nell'825 o nell'826 capovolse l'ordine politico dell'Inghilterra sconfiggendo in modo decisivo il re Beornwulf di Mercia a Ellandun e sottraendo il controllo del Surrey, del Sussex, del Kent e dell'Essex ai merciani. Favor\u00ec inoltre la separazione dell'Anglia orientale dalla Mercia. Nell'829, conquist\u00f2 quest'ultima, esiliando il suo re Wiglaf e assicurandosi il riconoscimento della sua signoria dal re di Northumbria. Grazie a questa serie di eventi, assunse il ruolo di bretwalda, o alto re della Gran Bretagna. La posizione di dominio non perdur\u00f2 a lungo, poich\u00e9 Wiglaf torn\u00f2 e ristabil\u00ec l'indipendenza della Mercia nell'830, ma l'espansione del Wessex nell'Inghilterra sudorientale si dimostr\u00f2 permanente.\nGli ultimi anni di Egberto videro l'inizio delle incursioni dei vichinghi nel Wessex, che si verificarono con frequenza dall'835 in poi. Nell'851 un enorme esercito danese, che si dice fosse trasportato su 350 navi, arriv\u00f2 nell'estuario del Tamigi. Dopo aver sconfitto il re Beorhtwulf di Mercia in battaglia, i danesi si mossero per invadere il Wessex, ma furono decisamente schiacciati dal figlio e successore di Egberto, il re Etelvulfo nella straordinariamente cruenta battaglia di Aclea. Questa vittoria rimand\u00f2 le conquiste danesi in Inghilterra per un quindicennio, malgrado le incursioni nel Wessex continuarono.\nNell'855-854, Etelvulfo si reco in pellegrinaggio a Roma e il figlio maggiore sopravvissuto Etelbaldo approfitt\u00f2 della sua assenza per impadronirsi del trono di suo padre. Al suo ritorno, Etelvulfo accett\u00f2 di dividere il dominio con suo figlio per evitare spargimenti di sangue, governando i nuovi territori a est mentre Etelbaldo deteneva i possedimenti detenuti da pi\u00f9 tempo a ovest. A Etelvulfo subentr\u00f2 ciascuno dei suoi quattro figli superstiti che governarono uno dopo l'altro: il ribelle Etelbaldo, poi Etelberto, che aveva in passato ereditato i territori orientali da suo padre e che riun\u00ec il regno alla morte di Etelbaldo, in seguito Etelredo e, infine, Alfredo il Grande. Ci\u00f2 avvenne perch\u00e9 i primi due fratelli morirono in guerre con i danesi senza eredi, mentre i figli di Etelredo erano troppo giovani per governare quando il padre mor\u00ec.\nLa svolta di Alfredo e il ripristino del controllo.\nNell'865, molti dei comandanti danesi unirono le rispettive forze in un unico grande esercito e sbarcarono in Inghilterra. Negli anni seguenti, quella che divenne nota come grande armata danese travolse i regni della Northumbria e dell'Anglia orientale. Quando, nell'871, giunse un secondo esercito pagano dalla Scandinavia per rinforzare il principale la situazione nel Wessex sembr\u00f2 vacillare. Sebbene Etelredo e Alfredo ottennero alcune vittorie e riuscirono a impedire la conquista del loro regno, una serie di sconfitte e pesanti perdite di uomini costrinse Alfredo a pagare i danesi per lasciare il Wessex. I danesi trascorsero gli anni successivi sottomettendo la Mercia e stanziandosi in parte in Northumbria, mentre il resto torn\u00f2 nel Wessex nell'876. Alfredo reag\u00ec stavolta con risolutezza e riusc\u00ec, con pochi combattimenti, a far s\u00ec che si ritirassero nell'877. Una parte dell'esercito danese si stabil\u00ec in Mercia, ma all'inizio dell'878 i restanti danesi organizzarono un'invasione invernale del Wessex, prendendo Alfredo di sorpresa e invadendo gran parte del regno. L'inglese dovette rifugiarsi con un piccolo seguito nelle paludi della piana di Somerset, ma dopo pochi mesi radun\u00f2 un esercito e sconfisse i danesi nella battaglia di Edington, determinando il loro ritiro definitivo dal Wessex per stabilirsi nell'Anglia orientale. Le incursioni simultanee danesi sulla costa settentrionale della Francia e della Bretagna avvennero negli anni 870 (prima della fondazione della Normandia nel 911): in tale occasione, si configur\u00f2 l'alleanza con Salomone di Bretagna. La Cornovaglia potrebbe aver sperimentato la perdita della sua autonomia con la morte per annegamento di re Donyarth nell'875, come registrato dagli \"Annales Cambriae\". Dopo quanto accaduto non subentr\u00f2 nella regione alcun monarca, nonostante il cronista Asser riferisca che la Cornovaglia costituisse un regno separato dal Wessex negli anni 890.\nNell'879 una flotta vichinga che si era radunata nell'estuario del Tamigi attravers\u00f2 il canale per iniziare una nuova campagna nel continente. L'irrequieto esercito vichingo nel continente incoraggi\u00f2 Alfredo a proteggere il suo regno del Wessex. Negli anni successivi, Alfredo effettu\u00f2 una drastica riorganizzazione del governo e delle difese del Wessex, costruendo navi da guerra, organizzando l'esercito in due tronconi che rimanevano sempre in servizio, allo scopo di respingere meglio gli attacchi, e stabilendo un sistema di \"burh\" fortificati in tutto il regno, compreso ovviamente il Wessex. Il sistema \u00e8 registrato in un documento del X secolo noto come \"Burghal Hidage\", che descrive in dettaglio la posizione e i requisiti di guarnigione di trentatr\u00e9 forti, il cui posizionamento garantiva che nessuno nel Wessex fosse a pi\u00f9 di una lunga giornata di viaggio da un luogo di sicurezza. Negli anni 890 tali riforme gli permisero di respingere l'invasione di un altro enorme esercito danese subendo perdite minime, anche grazie all'ausilio di scandinavi gi\u00e0 stanziati in Inghilterra che decisero di sostenerlo.\nNel 2015, due cittadini hanno portato alla luce un grande tesoro vicino a Leominster, costituito principalmente da gioielli sassoni e lingotti d'argento, ma anche monete (queste ultime risalivano all'879 circa). Dopo che lo Stato ne aveva preso possesso accusando i due archeologi in erba di averlo venduto sul mercato nero, secondo una ricostruzione giornalistica, \"gli esperti ritengono che [il tesoro] sia stato sepolto da un vichingo durante una serie di incursioni note per aver avuto luogo nell'area in quel momento\", mentre il Wessex era governato da Alfredo il Grande e la Mercia da Ceolwulf II. Secondo il rapporto, due monete imperiali recuperate dai cacciatori di tesori raffigurano i due sovrani, \"a suggellare un'alleanza tra i due regni, almeno per un periodo, che prima era sconosciuta agli storici\". Un articolo del \"The Guardian\" sull'argomento aggiunge che:\nAlfredo riform\u00f2 anche l'amministrazione della giustizia, eman\u00f2 un nuovo codice legislativo e incentiv\u00f2 quanto pi\u00f9 possibile la cultura e l'istruzione. Durante questa fase il Wessex visse un periodo di grande risveglio, grazie alla riunione a corte di intellettuali provenienti da tutta l'Inghilterra e da altre parti d'Europa. Con il loro aiuto, tradusse una serie di testi in latino in antico inglese, svolgendo forse personalmente anche parte del lavoro e supervisionando la composizione della \"Cronaca anglosassone\". Come risultato di questi sforzi letterari e del dominio politico del Wessex, il dialetto sassone occidentale di questa fase divenne la forma scritta standard dell'inglese antico per il resto della parentesi anglosassone e oltre.\nLe conquiste danesi avevano causato ingenti danni nei regni di Northumbria e Anglia orientale, oltre a comportarne pressoch\u00e9 la scomparsa, e diviso a met\u00e0 la Mercia, con gli scandinavi che si erano insediati a nord-est mentre il sud-ovest era stato lasciato al re inglese Ceolwulf II, presumibilmente un fantoccio in loro mano. Quando il governo di Ceolwulf termin\u00f2, gli successe come sovrano della \"Mercia inglese\" non un altro re ma un semplice aldermanno, Etelredo, che riconobbe la signoria di Alfredo e spos\u00f2 sua figlia Ethelfleda. Il processo attraverso il quale avvenne questa trasformazione dello stato di Mercia \u00e8 sconosciuto, ma lasci\u00f2 Alfredo come unico monarca inglese attivo.\nUnificazione dell'Inghilterra e la contea di Wessex.\nDopo le invasioni degli anni 890, il Wessex e la Mercia continuarono ad essere attaccati dai coloni danesi in Inghilterra e da piccoli gruppi di razziatori danesi dall'estero, ma queste incursioni terminarono in genere in disfatte. Al contempo, non avvennero furono ulteriori invasioni dalla vasta portata da oltremare. L'equilibrio di potere pendette cos\u00ec costantemente a favore degli inglesi. Nel 911 l'aldermanno Etelredo mor\u00ec, lasciando la sua vedova, la figlia di Alfredo Ethelfleda, a capo della Mercia. Figlio e successore di Alfredo, Edoardo il Vecchio annesse Londra, Oxford e l'area circostante, probabilmente accorpando il Middlesex, l'Hertfordshire, il Buckinghamshire e l'Oxfordshire, dalla Mercia al Wessex. Tra il 913 e il 918 una serie di offensive inglesi travolse i danesi della Mercia e dell'Anglia orientale, portando tutta l'Inghilterra a sud dell'Humber sotto l'ala di Edoardo. Nel 918 Etelfledo mor\u00ec ed Edoardo prese il controllo diretto della Mercia, estinguendo ci\u00f2 che restava della sua indipendenza e assicurando che d'ora in poi ci sarebbe stato un solo dominio degli inglesi. Nel 927, il successore di Edoardo Atelstano conquist\u00f2 Northumbria, portando per la prima volta l'intera isola sotto un unico sovrano. Il Wessex finiva cos\u00ec trasformato nel Regno d'Inghilterra.\nSebbene il Wessex fosse stato effettivamente sussunto nel regno pi\u00f9 grande che l'espansione eseguita dai suoi regnanti aveva reso possibile, come gli altri domini precedenti, continu\u00f2 per un certo tempo ad avere un'identit\u00e0 distinta che trovava periodicamente una rinnovata espressione politica. Dopo la morte del re Edredo nel 955, che non aveva eredi legittimi, il governo dell'Inghilterra pass\u00f2 a suo nipote, Edwing. L'impopolarit\u00e0 di quest'ultimo con la nobilt\u00e0 e la chiesa port\u00f2 i thane di Mercia e Northumbria a dichiarare la loro fedelt\u00e0 a suo fratello minore, Edgardo, nell'ottobre 957, sebbene Edwig continuasse ad amministrare Wessex. Nel 959, Edwig mor\u00ec e l'intera Inghilterra pass\u00f2 dunque sotto il controllo di Edgar.\nDopo la conquista dell'Inghilterra da parte del danese Canuto nel 1016, si istituirono contee basate sugli antichi regni di Northumbria, Mercia e Anglia orientale: all'inizi\u00f2 egli amministr\u00f2 comunque personalmente il Wessex. Nel giro di pochi anni, alla regione tocc\u00f2 la stessa sorte delle altre zone la contea appena creata fin\u00ec per comprendere tutta l'Inghilterra a sud del Tamigi. Canuto nomin\u00f2 gestirla Godwin, un nobile anglosassone. Per quasi mezzo secolo, i ricchissimi detentori di questa contea, prima Godwin e poi suo figlio Aroldo II, risultarono gli uomini pi\u00f9 potenti della politica inglese dopo la corona. Alla fine, alla morte di Edoardo il Confessore nel 1066, Aroldo divenne re, riunendo la contea del Wessex con la corona. Nessun nuovo conte fu nominato prima della successiva conquista normanna dell'Inghilterra, e poich\u00e9 i monarchi normanni presto eliminarono le grandi contee del tardo periodo anglosassone, il 1066 coincise con l'estinzione del Wessex come unit\u00e0 politica.\nSimboli.\nViverna o drago.\nIl Wessex \u00e8 spesso simboleggiato da una viverna o un drago. Sia Enrico di Huntingdon che Matteo di Westminster parlano di un drago d'oro esibito nella battaglia di Burford nel 752 dai sassoni occidentali. L'arazzo di Bayeux raffigura un drago d'oro caduto, cos\u00ec come uno rosso/dorato/bianco alla morte del re Aroldo II, che in precedenza fu aldermanno del Wessex. I dragoni erano normalmente in uso un po' in tutta Europa all'epoca, essendo derivati dal \"draco\" impiegato dall'esercito tardo romano e non ci sono prove che identificasse esplicitamente il Wessex.\nUna sezione della vetrata del XVIII secolo nella Cattedrale di Exeter indica che un'associazione con l'immagine di un drago nel sud-ovest della Gran Bretagna \u00e8 anteriore all'epoca vittoriana. Tuttavia, l'associazione con il Wessex \u00e8 stata resa popolare solo nel XIX secolo, in particolare attraverso gli scritti di E.A. Freeman. Al momento della concessione dello stemma da parte del College of Arms al consiglio della contea di Somerset nel 1911, un drago (rosso) era diventato l'emblema araldico accettato del ex regno. Questo precedente fu seguito nel 1937 quando il consiglio di Wiltshire esegu\u00ec di nuovo e conferm\u00f2 la stessa procedura. Due draghi d'oro del Wessex sono stati successivamente concessi alla contea di Dorset nel 1950.\nNell'esercito britannico la viverna \u00e8 stata usata per rappresentare il Wessex: la 43\u00aa Divisione di fanteria e la brigata regionale 43 Wessex del dopoguerra hanno adottato un segno di formazione costituito da una viverna dorata su sfondo nero o blu scuro. La regolare brigata Wessex degli anni '60 adott\u00f2 un distintivo da berretto con la bestia araldica, fino a quando i reggimenti ripresero i distintivi reggimentali individuali alla fine degli anni '60. Il reggimento Wessex affiliato all'esercito territoriale ha continuato a indossare il distintivo della Brigata Wessex fino alla fine degli anni '80, quando anche le sue singole compagnie hanno riadattato i loro distintivi regolari per cappelli reggimentali. L'ormai sciolta yeomanry del Somerset occidentale ha adottato una viverla rampante del Wessex come simbolo centrale per il suo distintivo da berretto, mentre la tuttora attiva yeomanry reale del Wessex ha adottato un'usanza simile nel 2014, quando il Reggimento \u00e8 passato dall'indossare distintivi individuali del berretto yeomanry della contea di squadrone a un distintivo unico nella forma.\nQuando a Sophie Rhys-Jones, contessa di Wessex, sono state concesse le insegne, la sezione destra dello raffigura una viverna blu, descritta dal College of Arms come \"una bestia araldica a lungo associata al Wessex\".\nNegli anni '70, William Crampton, fondatore del Flag Institute britannico, progett\u00f2 una bandiera per la regione del Wessex che raffigura una viverna dorata su sfondo rosso.\nStemma.\nLo stemma attribuito dagli araldi medievali ai re del Wessex compaiono in un manoscritto del XIII secolo e comprende uno \"sfondo azzurro con una croce gigliata con le braccia patenti\" (in alternativa \"a fiori\") \"tra quattro merle d'oro\".\nLe armi attribuite del Wessex sono anche conosciute come le \"Insegne di Edoardo il Confessore\", e le caratteristiche si basano su un emblema usato storicamente da Edoardo il Confessore sul retro dei penny coniati da lui. Il disegno araldico ha continuato a rappresentare sia Wessex che Edoardo nell'araldica classica, trovandosi su un certo numero di finestre di chiese in scudi derivati come lo Stemma della Collegiata della chiesa di San Pietro a Westminster (Abbazia di Westminster, fondata dal re).\nLascito.\nThomas Hardy ricre\u00f2 una versione romanzata del Wessex come ambientazione per molti dei suoi romanzi, adottando il termine \"Wessex\" del suo amico William Barnes per la loro contea del Dorset e quelle limitrofe nel sud e nell'ovest dell'Inghilterra. Wessex di Hardy escluse il Gloucestershire e l'Oxfordshire, ma la citt\u00e0 di Oxford, chiamata \"Christminster\", viene descritta come parte del Wessex in \"Jude l'Oscuro\". Egli assegn\u00f2 a ciascuna delle sue contee del Wessex un nome romanzato, come nel caso del Berkshire, riportata come \"North Wessex\".\nIl film \"Shakespeare in Love\" includeva un personaggio chiamato \"Lord del Wessex\", un titolo che non esisteva in epoca elisabettiana. La serie televisiva ITV \"Broadchurch\" si svolge nell'area del Wessex, principalmente nella contea di Dorset. Presenta agenzie governative come la polizia di Wessex Police e la corte reale.\nNel libro e nella serie televisiva \"L'ultimo re\", il \"Wessex\" costituisce l'ambientazione principale, incentrata sul governo di Alfredo il Grande e sulla guerra contro i vichinghi.\n\"Wessex\" rimane un termine comune adoperato per indicare l'area storica. Molte organizzazioni nate nell'area del Dorset, del Somerset, dell'Hampshire e del Wiltshire impiegano il termine nel nome della loro azienda o organizzazione: si pensi a Wessex Bus, Wessex Water e all'Istituto di tecnologia del Wessex. La Convenzione costituzionale del Wessex e il Partito regionalista del Wessex sono gruppi minori che cercano una maggiore autonomia politica per la regione."}
{"id": "114002", "revid": "73843", "url": "https://it.wikipedia.org/wiki?curid=114002", "title": "Asia-Pacific Economic Cooperation", "text": "L'Asia-Pacific Economic Cooperation (APEC), ossia Cooperazione Economica Asia-Pacifico, \u00e8 un organismo nato nel 1989 allo scopo di favorire la cooperazione (o, pi\u00f9 in generale, la crescita) economica, il libero scambio e gli investimenti nell'area asiatico-pacifica. Tale area (come suggerisce il logo stesso dell'APEC) coincide non solo con l'Asia Pacifica, ma potenzialmente con l'intero Anello del Pacifico.\nL'APEC ha sede a Singapore, Paese considerato una delle \"tigri\" dell'Asia.\nDal punto di vista del diritto internazionale l'APEC si definisce \"organismo\" e non \"organizzazione internazionale\" perch\u00e9, essendo composto da economie e non da Stati, \u00e8 privo di una piena personalit\u00e0 giuridica. Ci\u00f2 spiega, fra l'altro, come mai possano farne parte contemporaneamente la Cina continentale, Hong Kong e Taiwan, ossia tre realt\u00e0 che, territorialmente (secondo Pechino e secondo \"tutti\" i governi che intrattengono relazioni diplomatiche con Pechino), appartengono a un unico Stato: la Repubblica Popolare Cinese.\nPaesi membri.\nSono membri dell'APEC le ventuno economie seguenti:\nStoria.\nL'idea di incoraggiare relazioni paritetiche pi\u00f9 strette fra le economie dell'Asia Pacifica risale almeno al 1960, anno in cui fu formulata per la prima volta la proposta di istituire la Organization of Asian Economic Cooperation (OAEC, ovvero Organizzazione per la Cooperazione Economica Asiatica).\nTale proposta non ebbe successo, anche per le resistenze di molti governi dell'area a dar vita a una nuova organizzazione internazionale, cio\u00e8 a un soggetto dotato di piena personalit\u00e0 giuridica.\nDopo sforzi diplomatici durati quasi trent'anni, un primo nucleo di economie dell'area asiatico-pacifica giunse finalmente ad accordarsi per istituire un organismo di cooperazione. La notizia che i tempi erano ormai maturi fu data a Seul il 31 gennaio 1989 da uno dei principali artefici dell'APEC, l'allora primo ministro australiano Bob Hawke, d'accordo con il presidente sudcoreano dell'epoca, Roh Tae-woo, presso il quale Hawke si era recato in visita ufficiale il giorno prima. Tuttavia fu necessario attendere il 5 e il 6 novembre 1989 affinch\u00e9 i ministri del Commercio e degli Esteri di dodici economie si ritrovassero effettivamente a Canberra, in Australia, per il primo incontro APEC. Le dodici economie erano le seguenti: Australia, Brunei, Canada, Corea del Sud, Filippine, Giappone, Indonesia, Malesia, Nuova Zelanda, Singapore, Stati Uniti d'America e Thailandia.\nLa Cina, Hong Kong e Taiwan si unirono al gruppo nel 1991; il Messico e Papua Nuova Guinea nel 1993; il Cile nel 1994. Infine, con l'ammissione di Per\u00f9, Russia e Vietnam nel 1998, il numero delle economie APEC \u00e8 arrivato a ventuno.\nMalgrado la sua importanza, quello di Canberra fu un incontro informale tra ministri e alti funzionari delle economie APEC. Nessun capo di governo partecip\u00f2 a esso, n\u00e9 agli incontri che si susseguirono fino al 1992 compreso. Nel 1993, l'allora presidente degli Stati Uniti, Bill Clinton, invit\u00f2 gli altri \"leader\" politici delle economie APEC a Blake Island, nello Stretto di Puget, sulla costa pacifica degli Stati Uniti (non lontano da Seattle), elevando in tal modo per la prima volta il rango degli incontri APEC al livello dei capi di governo. A partire da quel momento, gli incontri APEC fra capi di governo si sono ripetuti con cadenza annuale."}
{"id": "114010", "revid": "154893", "url": "https://it.wikipedia.org/wiki?curid=114010", "title": "Fumarola", "text": "Le fumarole sono fenomeni di vulcanismo secondario con emanazione di vapore e altri gas vulcanici presenti generalmente in prossimit\u00e0 dei crateri o dei fianchi di vulcani attivi, nonch\u00e9 in aree idrotermali in cui i centri vulcanici non sono pi\u00f9 attivi.\nFenomeno.\nFumarola \u00e8 un termine di origine napoletana, che corrisponde a \"fumaiolo\" e infatti si presentano come piccole, ma profonde fessure nel suolo nelle quali si ha una risalita di gas emessi a temperature che, a seconda del tipo di attivit\u00e0 vulcanico-idrotermale, vanno da circa 100 fino a 900\u00a0\u00b0C. A contatto con l'aria, a causa della sensibile diminuzione di temperatura, i gas condensano formando i caratteristici \"fumi\", da cui deriva il nome del fenomeno.\nLa composizione chimica dei gas vulcanici \u00e8 generalmente costituita da svariate specie e, a parte il vapor d'acqua che rappresenta la percentuale maggiore in volume, troviamo:\nanidride carbonica, monossido di carbonio, anidride solforosa, acido solfidrico, acido cloridrico, acido fluoridrico come costituenti maggiori e minori, vi possono poi esserci, sotto forma di elementi in tracce, metalli pesanti e altri elementi tossici (piombo, cadmio, palladio; mercurio; tallio; arsenico ecc.) nonch\u00e9 un folto numero di composti organici.\nTale complessa composizione chimica determina una fortissima acidit\u00e0 (pH circa 0) e dunque una profonda alterazione del suolo circostante che acquista cromatismi vivaci tra cui spiccano le chiazze di color giallo citrino dello zolfo nativo.\nIn base alla temperatura di emissione dei gas essoluti, ed alla relativa composizione chimica, \u00e8 possibile suddividere in diverse tipologie le fumarole:\nItalia.\nIn Italia \u00e8 famosa la Solfatara di Pozzuoli presente nella regione vulcanica Campania dei Campi Flegrei; in Toscana sono osservabili nel \"Parco tematico delle fumarole di Sasso Pisano\". Altre fumarole sono presenti nell'isola di Vulcano."}
{"id": "114011", "revid": "339392", "url": "https://it.wikipedia.org/wiki?curid=114011", "title": "Batteria elettrica", "text": ""}
{"id": "114012", "revid": "228446", "url": "https://it.wikipedia.org/wiki?curid=114012", "title": "Accordi di Plombi\u00e8res", "text": "Gli accordi di Plombi\u00e8res furono accordi verbali segreti, stipulati fra l'imperatore Napoleone III di Francia e il primo ministro del Piemonte, Camillo Benso conte di Cavour, nella cittadina termale di Plombi\u00e8res, in Francia, il 21 luglio 1858. L'incontro dei due statisti, che pose i presupposti per lo scoppio della seconda guerra d'indipendenza italiana, fu confermato dall'alleanza sardo-francese del gennaio 1859.\nGli accordi stabilirono la guerra di Francia e Piemonte all'Austria e il futuro assetto della penisola italiana, che sarebbe stata divisa in sfere d'influenza francese e piemontese. Gli eventi successivi agli accordi consentirono di realizzare il piano per la parte bellica e non completamente per la parte geopolitica.\nLa posizione di Napoleone III.\nAllo scopo di risolvere la questione italiana e di cancellare per la Francia l'umiliazione del Congresso di Vienna, l'imperatore dei francesi Napoleone III si era deciso ormai da tempo ad una guerra contro l'Austria. Tale conflitto avrebbe dovuto portare ad un grande successo della Francia di modo da dimostrare anche che il regime del Secondo Impero, aiutando l'indipendenza dell'Italia, era progressista e tutt'altro che antirivoluzionario. Favorire l'indipendenza, per\u00f2, era diverso dal promuoverne l'unit\u00e0 politica, alla quale Napoleone III non era interessato. Egli temeva infatti di perdere l'influenza sulla penisola e l'appoggio dei cattolici francesi dopo l'eventuale caduta dello Stato Pontificio.\nLa sua politica d'altronde non mut\u00f2 neanche dopo l'attentato del 14 gennaio 1858, nel quale il mazziniano e anticlericale italiano Felice Orsini (assieme a Andrea Pieri, Carlo di Rudio e Antonio Gomez) attent\u00f2 senza successo alla sua vita. Condannato a morte, Orsini scrisse nella \"lettera-testamento\":\nVerso l'incontro.\nIl presidente del Consiglio piemontese, Camillo Benso, conte di Cavour, attendeva che si presentasse l'occasione per sfruttare le esigenze francesi che abbiamo visto e realizzare l'obiettivo di sollevare dal giogo austriaco e dalla repressione la maggiore quantit\u00e0 possibile di cittadini italiani.\nL'opportunit\u00e0 sembr\u00f2 manifestarsi alla fine dell'aprile 1858, con l'arrivo di Jacques Alexandre Bixio a Torino. Costui era amico sia di Cavour che del cugino dell'imperatore francese, il principe Napoleone che era in cerca di una moglie fra le dame delle case regnanti d'Europa.\nVenendo incontro a queste necessit\u00e0, Jacques-Alexandre Bixio fu latore a Torino della proposta francese di un'alleanza franco-sarda contro l'Austria. L'accordo sarebbe stato rafforzato, inoltre, dal matrimonio di Maria Clotilde di Savoia, figlia di Vittorio Emanuele II re di Sardegna, con il Principe Napoleone.\nPer avere conferma della proposta, Cavour invi\u00f2 a Parigi Costantino Nigra che si mise in contatto con il confidente e amico di Napoleone III, Enrico Conneau il quale, il 9 maggio 1858, conferm\u00f2 che l'iniziativa aveva il pieno consenso dell'imperatore. Seguirono a Torino dei colloqui di Conneau con Cavour e re Vittorio Emanuele II. A quel punto Napoleone III sugger\u00ec che Cavour avrebbe potuto raggiungerlo, per un incontro sulla questione, nella localit\u00e0 termale di Plombi\u00e8res, nei Vosgi.\nL'incontro.\nL'11 luglio 1858 Cavour lasci\u00f2 Torino facendo annunciare di essere diretto in Svizzera. Solo Vittorio Emanuele II e il generale Alfonso La Marmora erano al corrente della destinazione finale: Plombi\u00e8res, dove il Presidente del Consiglio piemontese giunse la sera del 20 luglio.\nNon essendoci pervenuta la testimonianza di Napoleone III, l'incontro ha come unica fonte storica Cavour. La sola versione corrisponde alla lettera che Cavour scrisse, gi\u00e0 sulla strada di casa, a Vittorio Emanuele, durante la sosta che fece a Baden-Baden. La missiva fu scritta il 24 luglio 1858 e apparve per la prima volta al pubblico ne \"La Perseveranza\" di Milano nel 1883.\nL'incontro fra Cavour e Napoleone III si svolse il 21 luglio 1858. Ci fu un primo colloquio fra le 11 di mattina e le 15, e un secondo dalle 16 fino quasi alle 20, durante una solitaria passeggiata in carrozza nei dintorni di Plombi\u00e8res.\nLa ricerca del \"casus belli\".\nScrive Cavour che Napoleone III cominci\u00f2 dicendosi \u00abrisoluto a sostenere la Sardegna con tutte le sue forze in una guerra contro l'Austria, a patto che la guerra avvenisse per una causa non rivoluzionaria e potesse trovare giustificazione dinanzi alla diplomazia e pi\u00f9 ancora all'opinione pubblica di Francia e d'Europa\u00bb.\nA tale riguardo era necessario trovare un \"casus belli\" credibile. I trattati commerciali violati dall'Austria nei confronti del Piemonte risultarono un argomento troppo debole e anche il pretesto dell'occupazione austriaca della Romagna pontificia venne scartato per il motivo che Napoleone III, mantenendo delle truppe a Roma, non poteva pretendere di chiedere il ritiro di quelle austriache da Bologna. Fu cos\u00ec che l'attenzione dei due statisti si concentr\u00f2 sul Ducato di Modena e Reggio.\nSovrano di questa piccola monarchia era Francesco V di Modena, discendente di Maria Teresa d'Austria. Egli si ostinava a non riconoscere Luigi Napoleone come imperatore dei Francesi, cosa che indubbiamente favor\u00ec il seguente piano contro di lui: si doveva provocare un appello dei modenesi a Vittorio Emanuele II domandandogli protezione e reclamando l'annessione al Regno di Sardegna. Vittorio Emanuele non avrebbe accettato ma, in difesa del popolo oppresso, avrebbe rivolto a Francesco V una nota minacciosa. Quest'ultimo, forte dell'aiuto austriaco, avrebbe risposto in modo provocatorio procurando il \"casus belli\" al Regno di Sardegna che avrebbe occupato Massa, in territorio modenese, facendo scoppiare la guerra.\nIl futuro assetto dell'Italia.\nNapoleone III dichiar\u00f2 a Cavour che occorreva cacciare completamente gli austriaci dalla penisola italiana. Convenuti i due statisti su questo punto, si posero le basi, suscettibili di modifiche secondo il corso della guerra, su come organizzare il nuovo assetto politico dell'Italia:\nQuesti quattro Stati italiani avrebbero formato una confederazione, sul modello della Confederazione germanica, della quale si sarebbe data la presidenza onoraria al papa.\nLe richieste francesi.\nCos\u00ec prosegue Cavour nella lettera a Vittorio Emanuele II di Savoia: \u00abl'Imperatore mi domand\u00f2 che cosa otterrebbe la Francia, e se V.M. cederebbe la Savoia e la Contea di Nizza. Io risposi che V.M. poich\u00e9 professava il principio della nazionalit\u00e0, comprendeva che la Savoia dovesse, per tali fatti, essere unita alla Francia [\u2026] per quanto gli dolesse a rinunciare ad una terra che era stata la culla della sua famiglia. [\u2026] Quanto a Nizza la questione era differente, giacch\u00e9 i nizzardi avendo [\u2026] pi\u00f9 del Piemonte che della Francia, la loro annessione alla Francia sarebbe stata contraria a quel principio di nazionalit\u00e0 pel cui trionfo si stava per impugnare le armi [contro l'Austria]\u00bb.\nA queste parole, con cui Cavour ritorceva contro Napoleone III il suo principio della nazionalit\u00e0 dei popoli, l'imperatore si accarezz\u00f2 i baffi e aggiunse che queste erano per lui questioni secondarie delle quali ci si sarebbe occupati in un altro momento.\nPassarono quindi allo scenario internazionale della guerra all'Austria che, secondo Napoleone III, si poteva riassumere in: neutralit\u00e0 della Gran Bretagna con l'aiuto della diplomazia piemontese, astensione della Prussia avversaria dell'Austria e assenso della Russia.\nQuanto alle forze da schierare per la guerra, La Marmora aveva gi\u00e0 un progetto che prevedeva 160.000 uomini (met\u00e0 dei quali francesi e met\u00e0 piemontesi) e una campagna militare nella valle del Po. Napoleone III parl\u00f2 invece di 300.000 soldati, per due terzi francesi, e di una campagna che giungesse fino a Vienna.\nIl matrimonio dinastico.\nAllo scopo di suggellare la futura alleanza sardo-francese nella seconda parte del colloquio, avvenuta nel pomeriggio durante una passeggiata in carrozza, Napoleone III propose il matrimonio tra suo cugino Napoleone Giuseppe Bonaparte e Maria Clotilde di Savoia figlia di Vittorio Emanuele II.\nCavour, che gi\u00e0 si era accordato con Vittorio Emanuele II, rispose parlando delle voci sfavorevoli che circolavano sulla personalit\u00e0 del cugino dell'imperatore, e addusse la giovane et\u00e0 (quindici anni) della figlia di Vittorio Emanuele ma, nella lettera di Baden-Baden indirizzata a quest'ultimo, cerc\u00f2 di convincerlo della bont\u00e0 della proposta francese. La futura alleanza, scrisse, sarebbe stata differente con un'unione matrimoniale fortemente voluta da Napoleone III, non esitando a dichiarare che accettare l'intesa senza matrimonio sarebbe stato un enorme errore politico.\nFra l'altro, alcune fonti riportano che Napoleone III avesse intenzione di affidare il Regno dell'Italia centrale proprio allo sposo Napoleone Giuseppe.\nL'incontro di Plombi\u00e8res si concluse con una stretta di mano e con la frase di Napoleone III: \u00abAbbiate fiducia in me, come io ho fiducia in voi\u00bb.\nL'epistolario sul tema degli accordi.\nVincenzo Salvagnoli a Napoleone III, 28 novembre 1858.\nNel novembre del 1860 a Compi\u00e8gne il giurista liberale toscano Vincenzo Salvagnoli dopo un colloquio con Napoleone III gli consegn\u00f2 un documento con alcune proposte per un nuovo assetto della penisola italiana che politicamente sarebbe stata suddivisa in quattro Stati. \nLa proposta era caratterizzata dalla formazione di un forte Regno dell\u2019Italia centrale composto dal Granducato di Toscana, dal Ducato di Modena e Reggio, dal Ducato di Parma e Piacenza, dallo Stato Pontificio eccetto Roma, dalla Sardegna (ceduta dal Piemonte) e dalla Corsica (ceduta dalla Francia). Il trono del Regno sarebbe stato assegnato ad un principe francese, ad esempio il principe Napoleone, figlio dell\u2019ex re Girolamo Bonaparte. \nLa richiesta di Salvagnoli concedeva invece al Regno dell\u2019Alta Italia, a guida sabauda oltre alla Lombardia ed al Veneto, anche i territori italiani del Friuli e la costa dalmata dell'Istria. \nIl papato avrebbe mantenuto Roma e dintorni, con una striscia di terra fino al suo porto di Civitavecchia e avrebbe avuto il sostegno finanziario da parte degli altri Stati italiani. \nIl Regno delle Due Sicilie manteneva i suoi confini, venendo per\u00f2 assegnato ad un governante suggerito dal Regno Unito, a condizione che tutti i principi austriaci o borbonici ne fossero esclusi.\nCavour al Marchese di Villamarina, 25 novembre 1858.\nCavour nella lettera indirizzata a Salvatore Pes di Villamarina, ambasciatore piemontese a Parigi, esprime altre richieste circa la formazione degli stati del nord e del centro, diverse da quelle espresse dal Salvagnoli all\u2019Imperatore. \nTale concetto \u00e8 rilevabile anche dal testo della lettera in questione:\nIn relazione a quanto sopra si fanno presenti le osservazioni riportate da \u201cStoria documentata della diplomazia europea in Italia dall\u2019anno 1814 all\u2019anno 1861\u201d, ed. Nicomede Bianchi, vol. VIII, pp. 16 e 17: &lt;br&gt;\nGli scopi.\nNonostante l'accordo, gli scopi dei due statisti erano opposti: Cavour riteneva che, controllando l'Italia del nord, re Vittorio Emanuele II avrebbe di fatto controllato l'intera penisola, mentre Napoleone III era convinto che, avendo sotto il suo dominio i due terzi dell'Italia, avrebbe di fatto controllato anche il regno sabaudo.\nLe conseguenze.\nIl trattato sardo-francese.\nIl trattato formale d'alleanza fu firmato fra il 28 e il 29 gennaio del 1859 a Torino da Vittorio Emanuele II di Savoia e il 26 a Parigi da Napoleone III. L'accordo non comprendeva tutti i punti discussi a Plombi\u00e8res. In particolare lasciava cadere le ipotesi riguardo agli assetti geopolitici dell'Italia centrale e meridionale e si limitava a stabilire l'intervento militare della Francia a fianco del Piemonte in caso di aggressione a quest'ultimo dell'Austria. Prevedeva la formazione, a guerra conclusa, di un Regno dell'Alta Italia sotto lo scettro sabaudo e la cessione alla Francia sia della Savoia, sia della provincia di Nizza.\nInfine, per consacrare l'alleanza tra i due sovrani, il 30 gennaio 1859 furono celebrate a Torino le nozze tra Maria Clotilde, figlia di Vittorio Emanuele II, e Napoleone Giuseppe Carlo Bonaparte, cugino di Napoleone III.\nLa guerra.\nCavour riusc\u00ec a farsi dichiarare guerra dall'Austria respingendo l\"ultimatum\" di Vienna del 23 aprile 1859. Nel frattempo una serie di insurrezioni scoppiarono a Firenze, Modena, Parma e nello Stato Pontificio, facendo comprendere a Napoleone III l'irrealizzabilit\u00e0 del suo progetto di porre almeno parte della penisola italiana sotto il controllo francese.\nNapoleone III decise quindi di interrompere unilateralmente la campagna militare, firmando con gli austriaci l'armistizio di Villafranca, l'11 luglio 1859."}
{"id": "114013", "revid": "793215", "url": "https://it.wikipedia.org/wiki?curid=114013", "title": "Morpheus (software)", "text": "Morpheus era un software di file-sharing sviluppato da StreamCast tra il 2006 ed il 2007.\nStoria.\nLe prime versioni si basavano su AudioGalaxy; nel 2001 venne cambiato network passando da OpenNap alla rete FastTrack. Il 26 febbraio 2002 tutti i client Morpheus furono bloccati in quanto i proprietari della rete FastTrack imputavano un mancato pagamento per le licenze d'uso della rete. Nell'aprile 2003 la societ\u00e0 sviluppatore ottenne un importante giudiziaria contro la RIAA. Il giudice della corte federale di Los Angeles, Stephen Wilson, dichiar\u00f2 che i due software non erano illegali.\nNell'agosto 2003 la decisione fu appellata. Il 17 agosto del 2004 la Nona Corte d'Appello rettific\u00f2 parzialmente la prima sentenza evidenziando che gli utenti, scambiandosi i file protetti da copyright, violavano la legge ma che i proprietari del software che veniva utilizzato, per lo scambio, non potevano essere condannati. Nel dicembre 2004 la palla \u00e8 passata alla Corte Suprema degli Stati Uniti, perdendo la causa legale e nel 2008 la societ\u00e0 dichiar\u00f2 bancarotta, cessando lo sviluppo del software.\nCaratteristiche.\nUtilizzando il sorgente di Gnucleus Morpheus si trovava a supportare la piattaforma Gnutella2. Per sfuggire all'obbligo di rilevare il codice sorgente, cre\u00f2 un suo network chiamato \"NEOnet\" che includeva il supporto a MLDonkey e quindi l'accesso alle reti: eDonkey, Overnet ed ancora una volta alla rete FastTrack."}
{"id": "114016", "revid": "508036", "url": "https://it.wikipedia.org/wiki?curid=114016", "title": "Altezza (astronomia)", "text": "L'altezza, o elevazione, \u00e8 la distanza angolare di un punto sulla sfera celeste dall'orizzonte, calcolata come positiva se rivolta verso lo Zenit e negativa se rivolta verso il Nadir.\nDescrizione.\nIn astronomia, l'altezza \u00e8 una delle due coordinate del sistema di coordinate orizzontali ed \u00e8 la misura dell'angolo verticale dall'orizzonte. L'altra coordinata \u00e8 l'azimut che \u00e8 la misura dell'angolo orizzontale dal nord. Con questi due parametri \u00e8 univocamente determinata la posizione di un corpo nella sfera celeste (se si eccettua la distanza). In poche parole, l'altezza \u00e8 la distanza angolare fra l'orizzonte celeste e la stella. \nL'elevazione di un corpo celeste \u00e8 allora l'angolo formato con l'orizzonte dalla semiretta che unisce l'osservatore al corpo celeste, come mostrato in figura:\nCalcolo.\nL'altezza \u03b1 di una stella \u00e8 data da:\nformula_1\ndove \u03b4 \u00e8 la declinazione dell'oggetto, formula_2 \u00e8 il suo angolo orario, e \u03c6 \u00e8 la latitudine dell'osservatore. \nL'orizzonte, definito come piano geometrico tangente alla superficie terrestre nel punto in cui si trova l'osservatore, viene scelto come piano fondamentale; \u00e8 un piano ideale, matematico ed un circolo perfetto indipendente da ostacoli naturali ed artificiali che lo rendono irregolare alla nostra vista. \nL'altezza (h) di un astro, cio\u00e8 di quanto esso \u00e8 alto sopra l'orizzonte, viene misurata partendo dallo stesso orizzonte fino ad arrivare all'astro considerato ed espressa in gradi o frazione di grado, da 0\u00b0 a 90\u00b0; e non rimane immutata, in quanto la sua posizione varia col tempo, quindi misure fatte in tempi diversi saranno necessariamente diverse, e se vengono effettuate ad intervalli regolari permettono di determinare l'arco apparente che la stella percorre nella volta celeste, il quale arco risulter\u00e0 diverso per diversi osservatori situati in posizioni differenti sulla superficie terrestre.\nUn osservatore posto al polo nord vedr\u00e0 l'astro percorrere, nel giro delle 24 ore, un cerchio, e manterr\u00e0 sempre la stessa altezza dallo zero determinato dal proprio orizzonte.\nInvece un osservatore posto sull'equatore vedr\u00e0 la stella compiere un semicerchio da un valore di 0\u00b0 fino ad un massimo per poi diminuire e tornare a 0\u00b0."}
{"id": "114021", "revid": "297059", "url": "https://it.wikipedia.org/wiki?curid=114021", "title": "Carlo V e Martin Lutero", "text": "Il 15 giugno 1520, papa Leone X eman\u00f2 la bolla \"Exsurge Domine\" con la quale dava a Lutero sessanta giorni di tempo per ritrattare, pena la scomunica. Per tutta risposta Lutero, il 10 dicembre 1520, diede pubblicamente fuoco ai volumi di diritto canonico, nonch\u00e9 alla stessa bolla papale. Il 3 gennaio dell'anno seguente, la bolla \"Decet Romanum Pontificem\" sanc\u00ec la scomunica di Lutero.\nA questo punto spettava all'autorit\u00e0 laica e quindi all'Imperatore assicurare l'arresto dell'eretico e consegnarlo a Roma.\nNel giugno del 1519, Carlo d'Asburgo era stato eletto imperatore e non poteva certo ignorare, come il papa, il vasto consenso che il riformatore aveva aggregato.\nIl vasto potere nelle mani di Carlo, d'altro canto, aveva delle basi molto fragili.\nCos\u00ec nell'aprile del 1521 convoc\u00f2 Lutero alla Dieta di Worms, dove prese possesso formale dell'autorit\u00e0 imperiale, per verificare ulteriormente la possibilit\u00e0 di ritrattare.\nIl riformatore giunse a Worms il 16 aprile 1521 e il giorno successivo comparve di fronte alla Dieta e all'imperatore; gli venne chiesto se era disposto a ritrattare ed egli inaspettatamente chiese un giorno di tempo per riflettere.\nIl giorno seguente pronunci\u00f2 la famosa risposta: \u00abSe non sar\u00f2 convinto mediante le testimonianze della Scrittura e chiare motivazioni razionali - poich\u00e9 non credo n\u00e9 al papa n\u00e9 ai concili da soli, essendo evidente che hanno spesso errato - io sono vinto dalla mia coscienza e prigioniero della parola di Dio a motivo dei passi della Sacra Scrittura che ho addotto. Perci\u00f2 non posso n\u00e9 voglio ritrattarmi, poich\u00e9 non \u00e8 sicuro n\u00e9 salutare agire contro la propria coscienza. Dio mi aiuti. Amen\u00bb.\nIl giorno dopo la Dieta venne informata delle decisioni dell'Imperatore: egli si dichiarava disposto a rispettare il salvacondotto che aveva concesso a Lutero e quindi gli concedeva d'allontanarsi; nel contempo per\u00f2 affermava di essere deciso ad \u00abagire contro di lui come contro un eretico notorio\u00bb e chiedeva agli ordini che tenessero fede alla promessa che gli era stata fatta, cio\u00e8 che avrebbero collaborato alla cattura del monaco qualora si fosse rifiutato di ritrattare.\nL'editto di Worms (maggio 1521), col quale Lutero veniva posto al bando, formalizz\u00f2 queste decisioni: Lutero era un fuorilegge e un nemico pubblico, chiunque poteva ucciderlo impunemente, sicuro dell'approvazione delle autorit\u00e0.\nLa situazione di Lutero si fece estremamente pericolosa e c'era chi temeva, e chi sperava, che l'intera vicenda si concludesse, come tante altre volte in passato, col rogo. La figura di Lutero era tuttavia diventata un simbolo: quel monaco ribelle contava gi\u00e0 molti sostenitori in vari strati della societ\u00e0 tedesca.\nPochi giorni dopo Carlo V abbandon\u00f2 la Germania: non vi sarebbe pi\u00f9 tornato per nove anni a causa della bellicosit\u00e0 francese, della situazione spagnola e dell'avanzata dei Turchi che lo preoccupavano certo pi\u00f9 di quell'ostinato monaco ribelle. Questa sua lunga assenza rese del tutto inefficaci le deliberazioni assunte. Tanto pi\u00f9 che gli ordini non avevano nessuna intenzione di collaborare e meno che mai Federico III di Sassonia, il quale organizz\u00f2 un falso rapimento per sottrarre Lutero alla giustizia imperiale. Sulla strada del ritorno da Worms, infatti, Lutero (il cui salvacondotto non era ancora scaduto) fu rapito dagli emissari del suo protettore Federico il Savio e messo in salvo nello sperduto castello di Wartburg, in Turingia mentre attendeva alla traduzione tedesca della Bibbia ed alla stesura di nuovi scritti."}
{"id": "114023", "revid": "1318658", "url": "https://it.wikipedia.org/wiki?curid=114023", "title": "IRI", "text": "LIRI \u2013 acronimo di Istituto per la Ricostruzione Industriale \u2013 \u00e8 stato un ente pubblico economico italiano con funzioni di politica industriale.\nIstituito nel 1933, durante il fascismo, nel dopoguerra allarg\u00f2 progressivamente i suoi settori di intervento e divenne il fulcro dell'intervento pubblico nell'economia italiana. Nel 1980 l'IRI era un gruppo di circa societ\u00e0 con pi\u00f9 di dipendenti. \u00c8 stato a suo tempo una delle pi\u00f9 grandi aziende non petrolifere al di fuori degli Stati Uniti d'America; nel 1992 chiudeva l'anno con miliardi di lire di fatturato e miliardi di perdite. Ancora nel 1993 l'IRI era il settimo conglomerato al mondo per dimensioni, con un fatturato di circa 67 miliardi di dollari.\nTrasformato in societ\u00e0 per azioni nel 1992, cess\u00f2 di esistere dieci anni dopo.\nStoria.\nIl Consorzio Sovvenzioni.\nNel 1913, dopo aver dovuto effettuare il salvataggio di alcune imprese negli anni precedenti, la Banca d'Italia diretta da Bonaldo Stringher decise di costituire un organo permanente destinato al finanziamento e risanamento delle imprese in crisi, il \"Consorzio per Sovvenzioni su Valori Industriali\". Il consorzio, divenuto operativo nel 1915, era guidato dalla Banca d'Italia e riuniva i Banchi di Napoli e Sicilia, alcune casse di risparmio, il Monte dei Paschi di Siena e l'Istituto Bancario San Paolo di Torino.\nDopo la prima guerra mondiale ci fu una grave crisi dovuta alle difficolt\u00e0 della riconversione dell'industria bellica, sovradimensionata rispetto alla domanda in periodo di pace, che travolse anche le banche che avevano grossi interessi nelle stesse industrie.\nNel 1922, in seguito al crollo della Banca Italiana di Sconto, fu trasferita al \"Consorzio\" la partecipazione di controllo nell'Ansaldo detenuta dall'istituto fallito.\nUn anno dopo, il Banco di Roma, che era in crisi dal 1921, fu rilevato dalla \"Societ\u00e0 Nazionale Mobiliare\", controllata per il 26% dal \"Consorzio Sovvenzioni\" e per un altro 26% dalla Banca Commerciale Italiana e dal Credito Italiano.\nL'Istituto di Liquidazioni.\nNel 1926 il Consorzio Sovvenzioni, che ormai deteneva partecipazioni in pianta stabile, fu trasformato in un istituto dotato di personalit\u00e0 giuridica, l\"Istituto di Liquidazioni\".\nNel 1930 la crisi di liquidit\u00e0 del Credito Italiano port\u00f2 questa banca sull'orlo della bancarotta. Si rimedi\u00f2 innanzitutto con la fusione del Credito con la Banca nazionale di credito (BNC), costituita per liquidare la Banca Italiana di Sconto. \nNel 1931 le partecipazioni azionarie e i crediti a lungo termine dei due istituti riuniti confluirono in due finanziarie: le partecipazioni in societ\u00e0 industriali nella \"Societ\u00e0 Finanziaria Italiana\" (Sfi), mentre le partecipazioni immobiliari e le partecipazioni in aziende di pubblica utilit\u00e0 furono trasferite alla \"Societ\u00e0 Elettrofinanziaria\". Queste due societ\u00e0 detenevano anche le quote di controllo dello stesso Credito Italiano.\nNel 1931 l'intervento pubblico riguard\u00f2 la Banca Commerciale Italiana che, di fronte alla crisi finanziaria del 1929, aveva aumentato in modo preoccupante la propria esposizione verso il sistema industriale. Il crollo delle quotazioni azionarie richiese l'intervento statale, che si concretizz\u00f2 in una complessa operazione: le partecipazioni azionarie della Comit nelle industrie furono trasferite alla \"Societ\u00e0 Finanziaria Industriale Italiana\" (Sofindit), mentre le azioni della Comit sarebbero state conferite ad un'altra societ\u00e0, creata apposta, la \"Comofin\", a sua volta controllata dalla \"Sofindit\". Questa complessa operazione non fu, tuttavia, sufficiente e nel 1932 la Commerciale era insolvente e avrebbe dovuto essere liquidata.\nNel pieno della crisi degli anni trenta la Banca d'Italia si trovava esposta verso l'Istituto di liquidazioni e verso le banche per oltre 7 miliardi, ovvero oltre il 50% del capitale circolante.\nLa fondazione dell'IRI.\nLa costituzione dell'IRI, avvenuta nel gennaio 1933, fu patrocinata a Benito Mussolini dal ministro delle finanze Guido Jung. L'Iri nacque come ente temporaneo durante il periodo fascista con lo scopo prettamente di salvataggio delle banche e delle aziende a loro connesse. \nPrimo presidente, oltre che uno dei principali artefici della creazione dell'ente, fu Alberto Beneduce, economista di formazione socialista, che godeva della fiducia del Presidente del Consiglio dei Ministri.\nIl nuovo ente era formato da una \"Sezione finanziamenti\" e una \"Sezione smobilizzi\".\nIl nuovo istituto assorb\u00ec innanzitutto l\"Istituto di Liquidazioni\". Poi nel 1934 l'IRI stipul\u00f2 con le tre banche, Commerciale, Credito e Banco di Roma, tre distinte convenzioni con cui gli istituti di credito cedevano all'IRI le proprie partecipazioni industriali e i crediti verso le imprese, in cambio di liquidit\u00e0, necessaria a proseguire l'attivit\u00e0 bancaria. Conseguentemente furono trasferite all'IRI, e poi messe in liquidazione, la Sfi, la Societ\u00e0 Elettrofinanziaria e la Sofindit.\nLe partecipazioni furono infine trasferite all'IRI, la cui principale preoccupazione divenne rimborsare alla Banca d'Italia il capitale ricevuto per acquisire le finanziarie.\nUna volta trasferite le quote all'Istituto, questo avvi\u00f2 una propria campagna di mobilitazione del credito attraverso lo strumento delle obbligazioni industriali garantite dallo Stato. L'operazione fu l'applicazione in larga scala di quanto era gi\u00e0 stato abbozzato con l'INA, ovvero l'organizzazione del piccolo risparmio che le banche, vincolate in legami a doppio filo con il sistema industriale, non riuscivano ad impiegare in reali processi di sviluppo.\nIn questo modo l'IRI, e quindi lo Stato, smobilizz\u00f2 le banche miste, diventando contemporaneamente proprietario di oltre il 20% dell'intero capitale azionario nazionale e di fatto il maggiore imprenditore italiano con aziende come Ansaldo, Terni, Ilva, SIP, SME, Alfa Romeo, Navigazione Generale Italiana, Lloyd Triestino di Navigazione, Cantieri Riuniti dell'Adriatico. Si trattava in effetti di grandi aziende che gi\u00e0 da molti anni erano vicine al settore pubblico, sostenute da politiche tariffarie favorevoli e da commesse pubbliche. Inoltre, l'IRI possedeva le tre maggiori banche italiane.\nNel 1934, il valore nominale del patrimonio industriale italiano era di 16,7 miliardi di lire, pari al 14,3% del Pil. Tra i principali trasferimenti all'ente figuravano:\nNel complesso, con la costituzione dell'Iri il 21,49% del capitale delle societ\u00e0 italiane esistenti al 31 dicembre 1933 era, direttamente o indirettamente, controllato dall'Istituto.\nIRI ente permanente.\nInizialmente era previsto che l'IRI fosse un ente provvisorio il cui scopo era limitato alla dismissione delle attivit\u00e0 cos\u00ec acquisite. Ci\u00f2 in effetti avvenne con alcune imprese del settore elettrico (Edison e Bastogi) e tessile, che furono cedute ai privati, ma nel 1937 il governo trasform\u00f2 l'IRI in un ente pubblico permanente; in questo probabilmente influirono lo scopo di mettere in atto la politica autarchica lanciata dal governo e di tenere sotto controllo del governo le aziende navali ed aeronautiche, mentre era in corso la guerra d'Etiopia.\nPer finanziare le sue aziende l'IRI emise negli anni trenta dei prestiti obbligazionari garantiti dallo Stato, risolvendo in questo modo il problema della scarsit\u00e0 di capitali privati. L'IRI si diede una struttura che raggruppava le sue partecipazioni per aree merceologiche: l'Istituto sottoscriveva il capitale di societ\u00e0 finanziarie (le \"caposettore\") che a loro volta possedevano il capitale delle societ\u00e0 operative; cos\u00ec nel 1934 nacque la STET, nel 1936 la Finmare, e nel 1937 la Finsider, poi nel dopoguerra Finmeccanica, Fincantieri e Finelettrica.\nAlberto Beneduce nel 1939 a causa di problemi di salute, dovuti a un ictus che lo aveva colpito al ritorno da una riunione della Banca dei Regolamenti Internazionali a Basilea il 13 luglio 1936, lasci\u00f2 la presidenza dell'ente a Francesco Giordani.\nIl dopoguerra.\nNel dopoguerra la sopravvivenza dell'Istituto non era data per certa, essendo nato pi\u00f9 come una soluzione provvisoria che con un orizzonte di lungo termine; di fatto per\u00f2 risultava difficile per lo Stato cedere ai privati aziende che richiedevano grandi investimenti e davano ritorni sul lunghissimo periodo. Cos\u00ec l'IRI mantenne la struttura che aveva sotto il fascismo.\nSolo dopo il 1950 la funzione dell'IRI fu meglio definita: una nuova spinta propulsiva per l'IRI venne da Oscar Sinigaglia, che con il suo piano per aumentare la capacit\u00e0 produttiva della siderurgia italiana strinse un'alleanza con gli industriali privati; si venne cos\u00ec a creare un nuovo ruolo per l'IRI, cio\u00e8 quello di sviluppare la grande industria di base e le infrastrutture necessarie al paese, non in \"supplenza\" dei privati ma in una tacita suddivisione dei compiti. Ne furono esempi lo sviluppo dell'industria siderurgica, quello della rete telefonica e la costruzione dell'Autostrada del Sole, iniziata nel 1956.\n\"La formula IRI\".\nNegli anni sessanta, mentre l'economia italiana cresceva ad alti ritmi, l'IRI era tra i protagonisti del \"miracolo\" italiano. Altri paesi europei, in particolare i governi laburisti inglesi, guardavano alla \"formula IRI\" come ad un esempio positivo di intervento dello Stato dell'economia, migliore della semplice \"nazionalizzazione\" perch\u00e9 permetteva una cooperazione tra capitale pubblico e capitale privato.\nIn molte aziende del gruppo il capitale era misto, in parte pubblico, in parte privato. Molte aziende del gruppo IRI rimasero quotate in borsa e le obbligazioni emesse dall'Istituto per finanziare le proprie imprese erano sottoscritte in massa dai risparmiatori.\nLa teoria degli \"oneri impropri\".\nAi vertici dell'IRI si insediarono esponenti della DC come Giuseppe Petrilli, presidente dell'Istituto per quasi vent'anni (dal 1960 al 1979). Petrilli nei suoi scritti elabor\u00f2 una teoria che sottolineava gli effetti positivi della \"formula IRI\". Attraverso l'IRI le imprese erano utilizzabili per finalit\u00e0 sociali e lo Stato doveva farsi carico dei costi e delle diseconomie generati dagli investimenti; significava che l'IRI non doveva necessariamente seguire criteri imprenditoriali nella sua attivit\u00e0, ma investire secondo quelli che erano gli interessi della collettivit\u00e0 anche quando ci\u00f2 avesse generato \"oneri impropri\", cio\u00e8 anche in investimenti antieconomici.\nQuesta prassi, generalmente ritenuta connaturata all'esistenza stessa dell'IRI per il suo essere \"azienda pubblica\", non era in realt\u00e0 data per scontata al momento della sua creazione. La pratica amministrativa del suo fondatore, Alberto Beneduce, si fondava al contrario sull'assoluto rigore di bilancio e sulla limitazione delle assunzioni all'essenziale per garantire un funzionamento snello ed efficiente dell'organizzazione. Allo stesso modo, durante i primi anni di vita si scelse a livello gestionale di non procedere con operazioni di salvataggio, reali o camuffate.\nCritico verso la prassi assistenzialista, in linea quindi con la falsariga del modello Beneduciano fu il secondo Presidente della Repubblica Italiana, il liberista Luigi Einaudi, che ebbe a dire: \u00ab\"L'impresa pubblica, se non sia informata a criteri economici, tende al tipo dell'ospizio di carit\u00e0\"\u00bb.\nSi veda a raffronto, due paragrafi pi\u00f9 in basso, l'incremento del numero di dipendenti IRI, aumento che solo in parte pu\u00f2 essere spiegato con l'espansione dell'attivit\u00e0 produttiva in capo all'ente.\nPoich\u00e9 gli obiettivi dello Stato erano sviluppare l'economia del Mezzogiorno e mantenere la piena occupazione, l'IRI doveva concentrare i propri investimenti nel Sud ed incrementare l'occupazione nelle proprie aziende. La posizione di Petrilli rifletteva quelle gi\u00e0 diffuse in alcune correnti della DC, che cercavano una \"terza via\" tra il liberismo ed il comunismo; il sistema misto delle imprese a partecipazione statale dell'IRI sembrava realizzare questo ibrido tra due sistemi agli antipodi.\nGli investimenti ed i salvataggi.\nL'IRI effettivamente poneva in essere grandissimi investimenti nel Sud Italia, come la costruzione dell'Italsider di Taranto e quella dell'AlfaSud di Pomigliano d'Arco e di Pratola Serra in Irpinia; altri furono programmati senza mai essere realizzati, come il centro siderurgico di Gioia Tauro. Per evitare gravi crisi occupazionali, l'IRI venne spesso chiamato in soccorso di aziende private in difficolt\u00e0: ne sono esempi i \"salvataggi\" della Motta e dei Cantieri Navali Rinaldo Piaggio e l'acquisizione di aziende alimentari dalla Montedison; questo port\u00f2 ad un incremento progressivo di attivit\u00e0 e dipendenti dell'Istituto.\nGruppo IRI \u2013 andamento numero dipendenti\nI debiti e la crisi.\nAll'IRI vennero richiesti ingentissimi investimenti anche in periodi di crisi, quando i privati riducevano i loro investimenti. Lo Stato erogava i cosiddetti \"fondi di dotazione\" all'IRI, che poi li allocava alle sue caposettore sotto forma di capitale; tali fondi per\u00f2 non erano mai sufficienti per finanziare gli enormi investimenti e spesso venivano erogati con ritardo. L'Istituto e le sue aziende dovevano quindi finanziarsi con l'indebitamento bancario, che negli anni settanta crebbe a livelli vertiginosi: gli investimenti del gruppo IRI erano coperti da mezzi propri solo per il 14%; il caso pi\u00f9 estremo era la Finsider dove nel 1981 questo rapporto scendeva al 5%.\nGli oneri finanziari portarono in rosso i conti dell'IRI e delle sue controllate: nel 1976 si verific\u00f2 che tutte le aziende del settore pubblico chiusero in perdita. In particolare, la siderurgia e la cantieristica riportarono perdite fino agli anni ottanta, cos\u00ec come erano pessimi i risultati economici dell'Alfa Romeo. La gestione anti-economica delle aziende IRI port\u00f2 gli azionisti privati ad uscire progressivamente dal loro capitale. All'inizio degli anni ottanta i governi iniziarono un ripensamento sulla funzione e sulla gestione delle aziende pubbliche.\nL'epoca Prodi.\nNel 1982 il governo affid\u00f2 la presidenza dell'IRI a Romano Prodi. La nomina di un economista (seppur sempre politicamente di area democristiana, come il predecessore Pietro Sette) alla guida dell'IRI costituiva in effetti un segno di discontinuit\u00e0 rispetto al passato. La ristrutturazione dell'IRI durante la presidenza Prodi port\u00f2 a:\nIl risultato fu che nel 1987, per la prima volta da pi\u00f9 di un decennio, l'IRI riport\u00f2 il bilancio in utile, e di questo Prodi fece sempre un vanto, anche se a proposito di ci\u00f2 Enrico Cuccia afferm\u00f2:\n\u00c8 comunque indubbio che in quegli anni l'IRI aveva cessato di crescere e di allargare il proprio campo di attivit\u00e0, come invece aveva fatto nel decennio precedente; per la prima volta i governi cominciarono a parlare di \"privatizzazioni\".\nL'accordo Andreatta-Van Miert.\n Per garantire il principio della libera concorrenza, la Commissione Europea negli anni ottanta aveva incominciato a contestare alcune pratiche messe in atto dai governi italiani, come la garanzia dello Stato sui debiti delle aziende siderurgiche e la pratica di affidare i lavori pubblici all'interno del gruppo IRI senza indire gara d'appalto europea.\nLe ricapitalizzazioni delle aziende pubbliche e la garanzia dello Stato sui loro debiti furono da allora considerati aiuti di stato, in contrasto con i principi su cui si basava la Comunit\u00e0 Europea; l'Italia si trov\u00f2 quindi nella necessit\u00e0 di riformare, secondo criteri di gestione pi\u00f9 vicini a quelli delle aziende private, il suo settore pubblico, incentrato su IRI, ENI ed EFIM. Nel luglio 1992 l'IRI e gli altri enti pubblici furono convertiti in Societ\u00e0 per azioni. Nel luglio dell'anno successivo il commissario europeo alla Concorrenza Karel Van Miert contest\u00f2 all'Italia la concessione di fondi pubblici all'EFIM, che non era pi\u00f9 in grado di ripagare i propri debiti.\nPer evitare una grave crisi d'insolvenza, Van Miert concluse, alla fine del 1993, con l'allora ministro degli Esteri Beniamino Andreatta un accordo, che consentiva allo Stato italiano di pagare i debiti dell'EFIM, ma a condizione dell'impegno incondizionato a stabilizzare i debiti di IRI, ENI ed Enel e poi a ridurli progressivamente ad un livello comparabile con quello delle aziende private entro il 1996. Per ridurre in modo cos\u00ec sostanzioso i debiti degli ex-enti pubblici, l'Italia non poteva che privatizzare gran parte delle aziende partecipate dall'IRI.\nLe privatizzazioni.\nL'accordo Andreatta-Van Miert impresse una forte accelerazione alle privatizzazioni, iniziate gi\u00e0 nel 1993 con la vendita del Credito Italiano. Nonostante alcuni pareri contrari, il Ministero del tesoro decise non di privatizzare l'IRI S.p.A., ma di smembrarla e di vendere le sue aziende operative; tale linea politica fu inaugurata sotto il governo Amato I e non fu mai messa realmente in discussione dai governi successivi. , le dismissioni dell'IRI proseguirono comunque e l'Istituto aveva perso qualsiasi funzione, se non quella di vendere le sue attivit\u00e0 e di avviarsi verso la liquidazione.\nTra il 1992 ed il 2000 l'IRI vendette partecipazioni e rami d'azienda, che determinarono un incasso per il Ministero del tesoro, suo unico azionista, di miliardi di lire, cui vanno aggiunti i debiti trasferiti. Hanno suscitato critiche le cessioni ai privati, tra le altre, di aziende in posizione pressoch\u00e9 monopolistica, come Telecom Italia ed Autostrade per l'Italia; cessioni che hanno garantito agli acquirenti posizioni di rendita.\nParticolarmente critica fu la privatizzazione di Autostrade per l'Italia, decisa nel 1997 e completata due anni pi\u00f9 tardi. Per liquidare il Ministero del tesoro, si rese necessario reperire sul mercato una somma compresa fra i 4.500 e i 5.000 miliardi lire, dei quali il 40% avrebbe dovuto provenire da un \"nucleo stabile\" di azionisti, formato da una ventina di realt\u00e0 imprenditoriali e finanziarie. A capo del progetto inziale di cordata erano Lazard, Generali, insieme alla banca Rothschild.\nL'analisi della Corte dei Conti sulla stagione delle privatizzazioni.\nCon un documento pubblicato il 10 febbraio 2010, ormai ultimata la stagione delle privatizzazioni che aveva preso il via quasi 20 anni prima, la Corte dei Conti ha reso pubblico uno studio nel quale elabora la propria analisi sull'efficacia dei provvedimenti adottati. Il giudizio, che rimane neutrale, segnala, s\u00ec, un recupero di redditivit\u00e0 da parte delle aziende passate sotto il controllo privato; un recupero che, tuttavia, non \u00e8 dovuto alla ricerca di maggiore efficienza, quanto piuttosto all'incremento delle tariffe di energia, autostrade, banche, ecc., ben al di sopra dei livelli di altri paesi Europei. A questo aumento, inoltre, non avrebbe fatto seguito alcun progetto di investimento, volto a migliorare i servizi offerti.\nPi\u00f9 secco \u00e8 invece il giudizio sulle procedure di privatizzazione, che:\nLa liquidazione.\nLe poche aziende (Finmeccanica, Fincantieri, Fintecna, Alitalia e RAI) rimaste in mano all'IRI furono trasferite sotto il diretto controllo del Ministero del tesoro. Nonostante alcune proposte di mantenerlo in vita, trasformandolo in una non meglio precisata \"agenzia per lo sviluppo\", il 27 giugno 2000 l'IRI fu messo in liquidazione e nel 2002 fu incorporato in Fintecna, scomparendo definitivamente. Prima di essere incorporato dalla sua ex controllata ha per\u00f2 versato al Tesoro un assegno di oltre 5000 miliardi di lire, naturalmente dopo aver saldato ogni suo debito.\nGovernance.\nPer la maggior parte della sua storia l'IRI \u00e8 stato un ente pubblico economico dipendente funzionalmente dal Ministero delle partecipazioni statali, che fino agli anni ottanta fu quasi ininterrottamente ricoperto da esponenti della DC.\nA capo dell'IRI vi erano un consiglio di amministrazione ed il \"comitato di presidenza\", formato dal presidente e da membri designati dai partiti di governo. Se il presidente dell'IRI fu sempre espressione della DC, la vicepresidenza fu ricoperta da esponenti del PRI come Bruno Visentini (dal 1953 al 1971), Pietro Armani (dal 1977 al 1991) e Riccardo Gallo (dal 1991 al 1992, qui ), con un interregno del liberale Enzo Storoni (dal 1971 al 1977), a controbilanciare il peso dei cattolici con quello dei grandi imprenditori privati e laici. Le nomine ai vertici delle banche, delle finanziarie e delle maggiori aziende erano decise dal comitato di presidenza.\nDopo la trasformazione dell'IRI in societ\u00e0 per azioni nel 1992, il consiglio d'amministrazione dell'Istituto fu ridotto a tre soli membri e l'influenza della DC e degli altri partiti, in un periodo in cui molti loro esponenti furono coinvolti nelle indagini di Tangentopoli, fu di molto ridotta. Negli anni delle privatizzazioni, la gestione dell'IRI fu accentrata nelle mani del Ministero del tesoro.\nPartecipazioni.\nLe partecipazioni dell'IRI erano strutturate in una serie di holding di settore che a loro volta controllavano le societ\u00e0 operative. \u00c8 degno di nota come la gestione di quote societarie rimaste nell'ambito delle partecipazioni statali anche dopo gli anni '90 (principalmente in Finmeccanica e Fincantieri) spetti alla Fintecna, la quale assolverebbe quindi a una funziona parzialmente analoga a quella dell'IRI, di cui era nata come controllata.\nLe principali aziende controllate dall'IRI sono state:\nLe \"Nuove IRI\".\nIn linguaggio giornalistico l'IRI \u00e8 rimasto come paradigma della mano pubblica interventista nell'economia, che raccoglie partecipazioni in aziende senza troppi criteri imprenditoriali. Cos\u00ec enti statali come la Cassa depositi e prestiti e Invitalia sono stati soprannominati \"nuove IRI\", con una certa connotazione negativa, a sottolinearne le finalit\u00e0 politiche e clientelari che tenderebbero, secondo i critici, a prevalere su quelle economiche."}
{"id": "114025", "revid": "287204", "url": "https://it.wikipedia.org/wiki?curid=114025", "title": "Inuit", "text": "Inuit (\u1403\u14c4\u1403\u1466 in lingua inuktitut, parola che significa \"uomini\"; singolare inuk o inuq) \u00e8 un piccolo popolo dell'Artico che discende dai Thule. Gli Inuit sono uno dei due gruppi principali insieme agli Yupik: il termine dispregiativo \u00abeschimesi\u00bb (che significa \u00abfabbricante di racchette da neve\u00bb, mentre la traduzione \u00abmangiatori di carne cruda\u00bb, spesso riportata, \u00e8 una paraetimologia) fu usato dai nativi americani Algonchini del Canada orientale per indicare questo popolo loro vicino, che si vestiva di pelli ed era costituito da esperti cacciatori. Gli Inuit e gli Yupik non amano l'utilizzo di questa parola considerato che hanno, appunto, un proprio nome specifico.\nGli Inuit sono gli originari abitanti delle regioni costiere artiche e subartiche dell'America settentrionale e della punta nordorientale della Siberia. Il loro territorio \u00e8 principalmente composto dalla tundra, pianure basse e prive di alberi dove il terreno \u00e8 perennemente ghiacciato, il cosiddetto permafrost, salvo pochi centimetri in superficie durante la breve stagione estiva. Attualmente vivono in Alaska (Stati Uniti), in Groenlandia (Danimarca) ed in Canada dove risultano concentrati in particolare nei Territori del Nord-Ovest, nel vicino Nunavut e nella regione settentrionale del Labrador.\nCultura.\nAttualmente la cultura inuit e la stessa sopravvivenza di queste popolazioni risultano fortemente minacciate a causa dei mutamenti economico-sociali e delle condizioni di vita derivanti in gran parte dai cambiamenti climatici e ambientali, dalla maggiore influenza e penetrazione della cultura e degli stili di vita occidentali, oltrech\u00e9 dalle forti pressioni provenienti dalle potenze economiche interessate ad un pi\u00f9 libero e disinvolto sfruttamento delle risorse naturali di cui le loro terre sono ricchissime. A causa di ci\u00f2 le popolazioni stanno progressivamente modificando i propri stili di vita adattandosi a nuovi modelli culturali, perdendo di fatto il contatto con le proprie radici ancestrali. Questo progressivo snaturamento della cultura inuit e delle abitudini di vita sta portando a un'evidente alienazione sociale che si manifesta con altissimi tassi di alcoolismo e di suicidio. Anche la campagna di Greenpeace che ha portato al divieto della caccia alle foche, ha creato dei gravissimi problemi di sopravvivenza ai nativi a cui \u00e8 venuto a mancare il principale mezzo di sostentamento che per secoli ha consentito loro di sopravvivere in un ambiente estremo e inospitale. Di questi pericoli si \u00e8 fatto portavoce Robert Peroni, un alpinista altoatesino che da oltre 30 anni, dopo essersi lasciato tutto alle spalle, si \u00e8 trasferito a Tasiilaq in Groenlandia per conoscere da vicino questo popolo e farsi promotore delle loro istanze dando vita a progetti per la salvaguardia della loro cultura.\nAbitazione.\nDurante la stagione invernale, prima degli anni '70, gli Inuit vivevano in case di ghiaccio chiamate igloo che avevano la forma di una cupola sferica a pianta circolare ed erano costruite con blocchi di neve ghiacciata giustapposti tra di loro a formare una volta. Vi si accedeva grazie ad un corridoio basso fatto anch'esso di neve e sulla parete di fronte a questo vi era una finestra, chiusa con una sottile lastra di ghiaccio o con pelli di foca. L'interno era foderato di pelli di renna e vi erano dei letti di pelliccia di renna che dovevano ospitare tutta la famiglia. Il riscaldamento, l'illuminazione e la cucina erano ottenuti grazie alla lampada alimentata a grasso di foca: gli Inuit, nonostante le leggende, amavano infatti cucinare tutte le loro bevande e cibo. D'estate vivevano in tende, con coperture di pelli di foca, di carib\u00f9 o di altri animali e sostenute da costole di balena o da legname.\nAttivit\u00e0.\nLe attivit\u00e0 principali praticate dagli Inuit sono la caccia e la pesca, alcuni gruppi praticano la pesca sui fiumi dell'interno, altri cacciano carib\u00f9 nelle zone interne, bench\u00e9 tradizionalmente l'attivit\u00e0 pi\u00f9 diffusa \u00e8 la caccia di mammiferi marini (foche, trichechi e balene), cos\u00ec come la loro struttura sociale e l'etica della loro cultura si sono sempre rivolti verso il mare. Durante le battute di caccia in mare usano aspettare l'uscita delle foche in prossimit\u00e0 delle aperture nella banchina di ghiaccio, utilizzano per gli spostamenti mezzi a motore o il kayak (umiak) ed utilizzano gli igloo per ripararsi.\nLa capacit\u00e0 degli Inuit di adattamento a un ambiente freddo e difficile \u00e8 legata alla loro particolare abilit\u00e0 nel costruire attrezzi e altri utili oggetti con ogni tipo di materiale naturale. Vestiti di pelli, arpioni d'avorio o di corno, lame di pietra, pattini di slitte fatti all'occorrenza con strisce di carne gelata, sono esempi dell'adattamento indigeno all'ambiente naturale.\nLingua.\nLa lingua inuit \u00e8 tradizionalmente parlata in tutta l'Artide nordamericana e in alcune parti della zona subartica, nel Labrador. In passato era parlata in qualche misura nella Russia orientale, in particolare nelle isole Diomede, ma oggi \u00e8 quasi sicuramente estinta in Russia. Gli Inuit vivono principalmente in tre paesi: Groenlandia (una provincia autonoma della Danimarca), Canada e Alaska.\nSecondo l'antropologo Hugh Brody \u00abnella lingua inu ktitut esistono molte parole per descrivere le diverse forme e condizioni della neve. C'\u00e8 la neve che scende, la neve che segna la fine della bella stagione, la neve appena caduta, la neve soffice su cui si fa fatica a camminare, i cumuli di neve morbida, la neve dura e cristallina, quella che si \u00e8 sciolta e poi ricongelata, la neve su cui \u00e8 piovuto sopra, la neve farinosa, la neve trasportata dal vento, la neve con cui il vento copre gli oggetti, la neve dura che cede sotto il peso dei passi, la neve fusa per essere bevuta, la neve ammucchiata e la neve pi\u00f9 adatta a costruire gli igl\u00f9. In inu ktitut ci sono anche molti verbi con la radice \u201cneve\u201d, come scrollarsi la neve di dosso, lavorare la neve con un qualsiasi attrezzo, o mettere un po' di neve in una bevanda calda per raffreddarla. Gli Inuit distinguono tutte queste variet\u00e0 di neve e di ghiaccio. Le persone devono scegliere le rotte delle slitte, individuare i luoghi adatti a costruire le case, valutare le superfici pi\u00f9 sicure per camminare o passarvi sopra con le slitte e decidere dove posizionarsi accanto alle brecce del ghiaccio da cui le foche escono a respirare, senza emettere rumori che le orecchie sensibili degli animali possano sentire. Devono anche prevedere il tempo, e adeguarsi ai suoi capricci. Le definizioni di neve sono parte integrante del processo decisionale che determina il successo o il fallimento di una battuta di caccia, e hanno un'importanza vitale nella valutazione del possibile livello di benessere, disagio o pericolo, anche nel caso di un viaggio breve. Non ci si pu\u00f2 sorprendere della ricchezza dell'inuktitut quando si parla di neve!\u00bb. \nIl celebre antropologo, psicologo e linguista Steven Pinker confut\u00f2 tuttavia questa \"leggenda metropolitana\", che oramai s'era insinuata anche negli ambienti accademici, nel suo libro divulgativo \"L'istinto del linguaggio\". Infatti dedica quasi un intero capitolo a smascherare i meccanismi, la falsificazione di fonti, le modifiche ecc... che portarono progressivamente all'accumolo di informazioni simili a quelle riportate nel paragrafo antestante. Si tratta dunque di una pura invenzione, frutto della creativit\u00e0 di determinati personaggi, imperniata su fonti non attendibili.\nOrganizzazione.\nL'organizzazione della societ\u00e0 si basa sulla solidariet\u00e0 fra villaggi; la propriet\u00e0 \u00e8, per la maggior parte, collettiva, la famiglia in genere \u00e8 poco numerosa.\nGli Inuit hanno una loro religione che si basa sulla credenza che molti animali e fenomeni naturali abbiano un'anima o uno spirito. La principale personalit\u00e0 religiosa \u00e8 lo sciamano, spesso di sesso femminile, che durante le cerimonie pu\u00f2 cadere in \"trance\" grazie all'ausilio del suono del tamburo. In questo stato, lo sciamano, sarebbe in grado di contattare l'aldil\u00e0 popolato dalla dea-tricheco Sedna per porgerle le istanze della sua gente e prevedere il futuro.\nA salvaguardia della propria cultura e del loro ambiente gli Inuit hanno costituito l'ICC (\"Inuit Circumpular Council\"), organizzazione non governativa e plurinazionale che opera attivamente a livello internazionale per il riconoscimento dei diritti delle popolazioni indigene e la difesa del loro ambiente naturale fortemente minacciato dai cambiamenti climatici e dalle attivit\u00e0 di estrazione e sfruttamento delle risorse naturali e delle materie prime. Al di l\u00e0 dei confini politici, tale organizzazione rappresenta approssimativamente circa 160.000 nativi che vivono nelle regioni artiche della Groenlandia, del Canada, dell'Alaska e della penisola Chukotka in Siberia.\nCinema.\nNel 2001 \u00e8 uscito il film \"Atanarjuat\", o anche \"Atanarjuat il corridore\" (in inglese \"Atanarjuat the fast runner\") basato su un'antica leggenda inuit tramandata oralmente da tempo immemorabile. In tale leggenda, si narra di un Inuit che riesce a sfuggire ad un tentativo di omicidio, correndo nudo tra la neve, per poi tornare a vendicarsi. Il film rappresenta un caso cinematografico importante, perch\u00e9 non solo descrive la vita di questo popolo, ma \u00e8 girato in lingua inuit (con sottotitoli in varie lingue), oltre ad essere il primo film di un regista inuit (Zacharias Kunuk) che narra del suo popolo. Ideato in particolare per consentire ai giovani Inuit moderni di comprendere la lingua antica e la cultura del loro popolo, in ogni fase di creazione del film il regista si \u00e8 consultato con gli anziani riguardo alla lingua, ai modi di vita e ad altri particolari."}
{"id": "114030", "revid": "5", "url": "https://it.wikipedia.org/wiki?curid=114030", "title": "Karerpass", "text": ""}
{"id": "114032", "revid": "1305772", "url": "https://it.wikipedia.org/wiki?curid=114032", "title": "Elva", "text": ""}
{"id": "114040", "revid": "266508", "url": "https://it.wikipedia.org/wiki?curid=114040", "title": "Ipofisi", "text": "L'ipofisi (pronuncia: ; dal greco \u1f51\u03c0\u03cc\u03c6\u03c5\u03c3\u03b9\u03c2 \"hyp\u00f3physis\", derivato di \u1f51\u03c0\u03bf\u03d5\u03cd\u03c9, \u1f51\u03c0\u03bf\u03d5\u03cd\u03bf\u03bc\u03b1\u03b9, \"produrre sotto\", \"crescere sotto\"), detta anche ghiandola pituitaria, \u00e8 una ghiandola endocrina situata alla base del cranio, nella fossa ipofisaria della sella turcica dell'osso sfenoide.\nSi pu\u00f2 dividere in due lobi, strutturalmente e funzionalmente diversi, che controllano, attraverso la secrezione di numerosi ormoni, l'attivit\u00e0 endocrina e metabolica di tutto l'organismo:\nEssi sono divisi da una \"pars intermedia\", piccola e poco vascolarizzata.\nAnatomia.\nLa ghiandola si trova postero-inferiormente al chiasma ottico. \u00c8 di dimensioni abbastanza piccole e pesa non pi\u00f9 di 0,9 g.\n\u00c8 separata dall'encefalo da una porzione della dura madre, che la sovrasta ad ombrello e attraverso un peduncolo vascolo-nervoso comunica con l'ipotalamo, che regola attraverso altre sostanze ormonali l'ipofisi stessa. Intorno alla sella turcica si trovano i seni cavernosi da cui defluiscono le carotidi interne e i nervi cranici III, IV, V e VI; \u00e8 facile immaginare che alterazioni a carico dell'ipofisi possono quindi causare diversi effetti secondari sulla funzione visiva (compromissione del chiasma), vascolare, neurologica.\nPer definire la loro azione, secondo il metodo classico della fisiologia sperimentale, si \u00e8 proceduto all'asportazione chirurgica della ghiandola in animali da laboratorio. Gli effetti dell'ablazione del lobo anteriore sono in parte caratterizzati dalla diminuita attivit\u00e0 delle altre ghiandole endocrine: la tiroide si atrofizza, e cos\u00ec pure le surreni e le gonadi, con scomparsa della spermatogenesi nel maschio e dell'ovulazione nella femmina; aumenta la sensibilit\u00e0 all'insulina per la compromissione delle isole pancreatiche, e insorge una lieve forma di diabete insipido. L'ipofisectomia comporta inoltre arresto dello sviluppo somatico negli animali giovani, con alterazioni scheletriche e muscolari. Queste osservazioni hanno permesso di individuare i diversi ormoni secreti dall'ipofisi.\nOrmoni secreti dall'ipofisi.\nOrmoni agenti su organi e cellule bersaglio.\nSono prodotti dalle cellule acidofile dell'adenoipofisi\nOrmoni trofici.\nGli ormoni trofici sono ormoni glicoproteici (PAS positivi) che agiscono su altre ghiandole endocrine, e sono prodotti dalle cellule basofile:\nLa porzione posteriore dell\u2019ipofisi detta Neuroipofisi, rilascia due neuropeptidi prodotti a monte dell\u2019asse ipotalamo-ipofisario dai nuclei ipotalamici: Ossitocina e ADH.\nL\u2019Ossitocina viene prodotta e rilasciata durante l\u2019atto sessuale, il parto e l\u2019allattamento.\n\u00c8 un vasodilatatore della muscolatura liscia usato anche in terapia sistemica per indurre il parto.\nDiverse ricerche individuano nell\u2019Ossitocina peculiarit\u00e0 legate alla sfera affettiva e relazionale. Determina infatti meccanismi di attaccamento affettivo nei mammiferi dovuti al coinvolgimento anatomico e funzionale del Sistema Limbico e delle altre strutture Diencefaliche.\nL\u2019ADH o Ormone antidiuretico o Vasopressina determina la ritenzione di liquidi e l\u2019aumento della volemia.\nL\u2019azione di questo ormone si estrinseca nel dotto collettore, dove induce l\u2019espressione di AQP-2 con conseguente riassorbimento di acqua.\n\u00c8 rilasciata in caso di ipernatriemia e disidratazione ma anche nello Shock ed in stati di ipoperfusione del rene in qualit\u00e0 di effettore del sistema renina-angiotensina-aldosterone.\nL\u2019ADH \u00e8 inibito principalmente negli stati ipertensivi, in caso di aumento della GFR e da sostanze specifiche tra cui l\u2019alcool etilico.\nPatologia.\nSe questi meccanismi di regolazione sono alterati, o se l'ipofisi \u00e8 in qualche modo danneggiata, si pu\u00f2 verificare un'eccessiva produzione di ormoni (\"iperpituitarismo\") o una loro carenza (\"ipopituitarismo\"). \nIpofisi nella mistica.\nSecondo gli insegnamenti rosacrociani la ghiandola pituitaria \u00e8 associata a uno dei centri psichici dell'uomo. Attraverso opportune metodologie, \u00e8 possibile stimolare tale centro psichico e far risvegliare alcune facolt\u00e0 latenti, proprie dell'uomo ma che si sono atrofizzate a causa del loro inutilizzo."}
{"id": "114045", "revid": "124515149", "url": "https://it.wikipedia.org/wiki?curid=114045", "title": "Vibrazione", "text": "Il termine vibrazione si riferisce in particolare a un'oscillazione meccanica attorno ad un punto d'equilibrio. L'oscillazione pu\u00f2 essere periodica come il moto di un pendolo oppure casuale come il movimento di una gomma su una strada asfaltata; l'unit\u00e0 di misura della frequenza per le oscillazioni periodiche \u00e8 l'hertz che corrisponde a quante volte, in un secondo, si ripresenta la stessa configurazione.\nLe vibrazioni rappresentano un fenomeno desiderato in molti casi. Ad esempio nel funzionamento del diapason, e di molti strumenti musicali, o nei coni degli altoparlanti, necessari per il corretto funzionamento dei vari oggetti che li utilizzano. Pi\u00f9 spesso, per\u00f2, le vibrazioni non sono desiderate; possono disperdere energia e creare suoni e rumori indesiderati. Ad esempio, nel funzionamento delle automobili e dei motori in generale.\nGli studi sul suono e sulle varie vibrazioni sono strettamente collegati. I suoni, onde di pressione, sono generati da strutture vibranti (ad esempio le corde vocali) e le onde di pressione possono generare vibrazione di strutture. Quindi, quando si prova a ridurre un rumore, il problema \u00e8 ridurre la vibrazione che lo provoca.\nTipi di vibrazioni.\nVibrazioni libere: si verificano quando un sistema meccanico vibra e non \u00e8 sottoposto ad alcuna forzante. Idealmente, se il sistema non fosse dotato di alcun tipo di attrito, smorzamento o comunque dispersione energetica, esso stesso continuerebbe a vibrare infinitamente nel tempo. Un sistema non sottoposto a forzante vibra poich\u00e9 le sue condizioni iniziali erano (all'istante iniziale) non nulle. Un semplice esempio \u00e8 il caso di una massa collegata ad un telaio per mezzo di una molla, molla che, all'istante iniziale, era ad esempio compressa.\nVibrazioni forzate: si hanno quando una forzante \u00e8 applicata al sistema. Un esempio semplice \u00e8 caratterizzato dalla lavatrice, il cui cestello, dotato di un ammortizzatore (per tale motivo definibile sistema vibrante), \u00e8 continuamente sottoposto a forze rotanti, ossia alle forze d'inerzia generate dalla disposizione asimmetrica dei panni all'interno dello stesso.\nAnalisi delle vibrazioni.\nI fondamenti dell'analisi delle vibrazioni possono essere compresi studiando il modello semplice massa-molla-smorzatore interazione tra loro del tipo massa-molla-smorzatore (tale assunzione \u00e8 comunque un'approssimazione in quanto nella realt\u00e0 non esiste alcun comportamento perfettamente lineare ed \u00e8 questo il caso ad esempio di presenza di giochi, di parametri fisici non costanti nel tempo, ecc.). Questo modello \u00e8 un esempio di oscillatore armonico semplice e quindi la matematica usata per descrivere il relativo comportamento \u00e8 identica ad altri oscillatori armonici semplici come il circuito RLC.\nNota: In questo articolo le graduali derivazioni matematiche non saranno incluse, ma verranno messi in luce le equazioni e i concetti principali nell'analisi delle vibrazioni. Per le derivazioni dettagliate occorre utilizzare i riferimenti all'estremit\u00e0 dell'articolo.\nVibrazioni libere non smorzate.\nPer iniziare l'analisi del sistema massa-molla-ammortizzatore si assuma che eventuali dispersioni siano trascurabili e che non ci siano forze esterne applicate alla massa (vibrazioni libere).\nLa forza applicata alla massa dalla molla \u00e8 proporzionale all'allungamento \"x\"(si assume che la molla sia gi\u00e0 compressa dal peso della massa). La costante di proporzionalit\u00e0, k, rappresenta la rigidezza della molla ed ha unit\u00e0 di misura del tipo forza/distanza (ad esempio lbf/in or N/m)\nLa forza generata dalla massa \u00e8 proporzionale all'accelerazione della massa come dato dalla seconda legge della dinamica di Newton.\nLa somma delle forze sulla massa allora genera questa equazione differenziale ordinaria:\nSe si suppone di far iniziare a vibrare il sistema tirando la molla a una distanza \u201cA\u201d e si lascia andare, la soluzione alla suddetta equazione che descrive il movimento della massa \u00e8:\nQuesta soluzione dice che il sistema osciller\u00e0 con un movimento armonico semplice che ha ampiezza \u201cA\u201d e una frequenza di formula_5, ma che cosa \u00e8 formula_5? formula_5 \u00e8 una delle quantit\u00e0 pi\u00f9 importanti nell'analisi delle vibrazioni ed \u00e8 denominata frequenza naturale (o frequenza propria)\nformula_5 \u00e8 definita per il sistema semplice massa-molla come:\nNota: La frequenza angolare formula_10 (formula_11) con unit\u00e0 di radianti/secondo \u00e8 spesso usata nelle equazioni perch\u00e9 le semplifica, anche se normalmente viene convertita nelle unit\u00e0 \u201cstandard\u201d per la frequenza (Hz o in modo equivalente cicli/secondo).\nConoscendo la massa e la rigidezza del sistema si pu\u00f2 quindi determinare la frequenza a cui il sistema vibrer\u00e0 dopo una perturbazione iniziale utilizzando la suddetta formula. Ogni sistema in vibrazione ha una o pi\u00f9 frequenze naturali che si manifestano quando viene disturbato. Questa semplice relazione pu\u00f2 essere usata per capire cosa accadr\u00e0 a sistemi pi\u00f9 complessi variando massa o rigidezza. Per esempio, la suddetta formula spiega perch\u00e9 quando un'automobile o un camion \u00e8 completamente carico la sospensione sar\u00e0 \u201cpi\u00f9 molle\u201d di come si presenta a mezzo scarico perch\u00e9 la massa \u00e8 aumentata e quindi ha ridotto la frequenza naturale del sistema.\nChe cosa induce il sistema a vibrare senza l'azione di forze?\nQueste formule descrivono il movimento risultante, ma non spiegano perch\u00e9 il sistema oscilla. Il motivo dell'oscillazione \u00e8 dovuto alla conservazione dell'energia. Nel suddetto esempio la molla si \u00e8 estesa da un valore \u201cA\u201d e quindi ha immagazzinato energia potenziale (formula_12). Una volta che si lascia andare la molla, questa prova a ritornare al proprio stato di riposo e nel processo accelera la massa. Nel punto in cui la molla ha raggiunto il punto di equilibrio non vi \u00e8 pi\u00f9 energia potenziale, ma la massa ha raggiunto la relativa velocit\u00e0 massima e quindi tutta l'energia potenziale \u00e8 stata trasformata in energia cinetica (formula_13). La massa allora comincia a rallentare perch\u00e9 ora sta comprimendo la molla e nel processo che trasferisce l'energia cinetica nuovamente dentro il potenziale. Ci\u00f2 che trasferisce avanti e indietro dell'energia cinetica nell'energia totale e potenziale nella molla induce la massa ad oscillare.\nNel nostro modello semplice la massa continuer\u00e0 ad oscillare per sempre alla stessa grandezza, ma in un sistema reale c'\u00e8 sempre qualcosa che dissipa l'energia e quindi il sistema tende a ritornare al proprio stato iniziale di riposo.\nVibrazioni libere smorzate.\nOra si aggiunga un ammortizzatore viscoso al modello che produce una forza che \u00e8 proporzionale alla velocit\u00e0 della massa. L'ammortizzazione \u00e8 denominata viscosa perch\u00e9 modella gli effetti di un oggetto in un liquido. La costante di proporzionalit\u00e0 c, \u00e8 denominata coefficiente di smorzamento ed ha unit\u00e0 di forza/velocit\u00e0 (lbf s/in | N s/m).\nSommando le forze sulla massa si ottiene la seguente equazione differenziale ordinaria:\nLa soluzione di questa equazione dipende dall'ammortizzazione. Se questa \u00e8 abbastanza piccola il sistema tranquillo vibrer\u00e0, ma smetter\u00e0 di vibrare col tempo. Questo caso \u00e8 denominato underdamping (questo caso \u00e8 di particolare interesse nell'analisi delle vibrazioni). Se si aumenta l'ammortizzazione appena al punto in cui il sistema non oscilla pi\u00f9 si raggiunger\u00e0 il punto di smorzamento critico (se l'ammortizzazione viene aumentata oltre lo smorzamento critico il sistema \u00e8 denominato overdamped). Il valore che il coefficiente c deve raggiungere per lo smorzamento critico nel modello totale dell'ammortizzatore della molla \u00e8:\nPer caratterizzare la quantit\u00e0 di ammortizzazione in un sistema si utilizza un rapporto denominato il coefficiente di smorzamento (anche conosciuto come rapporto di smorzamento e % di smorzamento critico). Questo coefficiente di smorzamento \u00e8 giusto un rapporto dell'ammortizzazione reale sopra la quantit\u00e0 di ammortizzazione richiesta per raggiungere lo smorzamento critico. La formula per il coefficiente di smorzamento (formula_17) del modello totale dell'ammortizzatore della molla \u00e8:\nPer esempio, le strutture del metallo (per esempio la fusoliera dell'aeroplano, l'albero a gomito del motore) avranno fattori di circa 0.05 mentre le sospensioni automobilistiche di 0.2-0.3.\nLa soluzione al di sotto dello smorzamento critico per il modello totale dell'ammortizzatore della molla \u00e8 la seguente:\nIl valore della \u201cX\u201d della grandezza iniziale e del formula_20, spostamento di fase, \u00e8 determinato dall'allungamento della molla. Le formule per questi valori possono essere trovate nei riferimenti.\nI punti principali sono il termine esponenziale e la funzione coseno. Il termine esponenziale definisce quanto il sistema \u201csi ammortizza rapidamente\u201d - pi\u00f9 grande \u00e8 il coefficiente di smorzamento, pi\u00f9 rapidamente si smorza a zero. La funzione coseno \u00e8 la parte oscillante della soluzione, ma la frequenza delle oscillazioni \u00e8 differente se ci si trova sotto il punto di smorzamento critico.\nLa frequenza in questo caso \u00e8 denominata la frequenza naturale smorzata, il formula_21, ed \u00e8 collegata con la frequenza naturale dalla seguente equazione:\nLa frequenza naturale smorzata minore della frequenza naturale \u201cundamped\u201d, ma per molti casi pratici il coefficiente di smorzamento \u00e8 relativamente piccolo e quindi la differenza \u00e8 trascurabile.\nI diagrammi a lato con coefficienti di smorzamento di 0.1 e 0.3 mostrano come la vibrazione si smorza progressivamente col tempo. Ci\u00f2 che si effettua in pratica \u00e8 misurare sperimentalmente la vibrazione libera dopo una perturbazione (per esempio di un martello) ed allora determinare la frequenza naturale del sistema misurando il tasso di oscillazione ed il coefficiente di smorzamento misurando il tasso di deperimento. La frequenza naturale ed il coefficiente di smorzamento non sono importanti solo nella vibrazione libera, ma caratterizzano anche come un sistema si comporter\u00e0 sotto la vibrazione forzata.\nVibrazione forzata con smorzamento.\nIn questa sezione si analizza il comportamento del modello \u201cmassa-molla-smorzatore\u201d quando si aggiunge una forza armonica. Una forza di questo tipo, per esempio, potrebbe essere generata da uno squilibrio di rotazione.\nSe si sommano ancora le forze sulla massa si ottiene la seguente equazione differenziale ordinaria:\nla soluzione di questo problema pu\u00f2 essere scritta come:\nIl risultato mostra come la massa osciller\u00e0 alla stessa frequenza, f, della forza applicata, ma con uno sfasamento pari a formula_20.\nL'ampiezza della vibrazione \u201cX\u201d \u00e8 definita dalla seguente formula.\nDove \u201cr\u201d \u00e8 definito come il rapporto della frequenza armonica della forza armonica sopra la frequenza naturale \u201cundamped\u201d del modello \u201cmassa-molla-ammortizzatore\u201d.\nA questo proposito \u00e8 interessante notare come l'ampiezza della risposta dell'oscillatore sia scomponibile in due contributi: il primo \u00e8 dato da\ned \u00e8 detto spostamento statico: \u00e8 lo spostamento che il sistema subirebbe se la forza fosse costante (condizioni statiche) uguale a formula_30.\nIl secondo contributo viene detto fattore di amplificazione dinamico e rappresenta l'incremento subito dallo spostamento statico per effetto della variazione della forza nel tempo.\nLo sfasamento, formula_31, \u00e8 definito dalla seguente formula.\nIl diagramma di queste funzioni, consistente nella risposta di frequenza del sistema, presenta una delle caratteristiche pi\u00f9 importanti nella vibrazione forzata. In un sistema leggermente smorzato quando la frequenza di forzatura avvicina la frequenza naturale (formula_33) l'ampiezza della vibrazione pu\u00f2 risultare estremamente alta. Questo fenomeno \u00e8 denominato risonanza.\nSe la risonanza si presenta in un sistema meccanico pu\u00f2 causare effetti dannosi conducendo al guasto finale del sistema. Di conseguenza uno dei motivi principali dell'analisi delle vibrazione \u00e8 di predire quando si pu\u00f2 verificare la risonanza e determinare come operare per impedirne gli effetti. Il diagramma dell'ampiezza mostra che aggiungendo smorzamento si pu\u00f2 ridurre significativamente la grandezza della vibrazione. Inoltre, la grandezza pu\u00f2 essere ridotta se la frequenza naturale viene spostata dalla frequenza di forzatura cambiando la rigidezza o la massa del sistema. Se il sistema non pu\u00f2 essere cambiato, pu\u00f2 per\u00f2 essere variata la frequenza di forzatura (per esempio, cambiando la velocit\u00e0 della macchina che genera la forza).\nI seguenti sono alcuni altri punti riguardanti le vibrazioni forzate indicate nei diagrammi di risposta di frequenza.\nChe cosa causa la risonanza?\nLa risonanza \u00e8 semplice da capire se si osserva la molla e la massa come elementi di stoccaggio di energia. La massa immagazzina energia cinetica e la molla immagazzina energia potenziale. Quando la massa e la molla non subiscono su di loro alcuna forza trasferiscono una quantit\u00e0 di energia proporzionale alla frequenza naturale. Applicare una forza alla massa ed alla molla \u00e8 simile a spingere un bambino su un'altalena, dovete spingere al momento corretto se si desidera amplificare e aumentare l'oscillazione. Come nel caso dell'oscillazione, la forza applicata non deve essere necessariamente alta per ottenere grandi movimenti. Le spinte devono continuare a aggiungere l'energia al sistema.\nL'ammortizzatore dissipa energia invece di immagazzinarla. Poich\u00e9 la forza smorzante \u00e8 proporzionale alla velocit\u00e0, pi\u00f9 \u00e8 ampio il movimento pi\u00f9 l'ammortizzatore dissipa l'energia. Di conseguenza un punto d'equilibrio si verificher\u00e0 quando l'energia dissipata dall'ammortizzatore sar\u00e0 uguale l'energia che \u00e8 caricata dalla forza. A questo punto, il sistema ha raggiunto la relativa ampiezza massima e continuer\u00e0 a vibrare a questa ampiezza finch\u00e9 la forza applicata rimane costante. Se non vi sono fonti di smorzamento, non si ha nulla nel sistema in grado di dissipare l'energia e quindi il moto continuer\u00e0 teoricamente all'infinito.\nApplicando forze \u201ccomplesse\u201d al modello Massa-Molla-Smorzatore.\nNella sezione precedente \u00e8 stata applicata al modello soltanto una forza armonica semplice, ma questa pu\u00f2 estendersi considerevolmente per mezzo di due potenti strumenti matematici. Il primo \u00e8 la trasformata di Fourier che prende un segnale in funzione del tempo (dominio del tempo) e lo divide nei relativi componenti armonici in funzione della frequenza (dominio della frequenza). Per esempio, applicando una forza al modello massa-molla-smorzatore che ripete il seguente ciclo: una forza uguale a 1 Newton per 0,5 secondi e poi nessuna forza per 0,5 secondi. Questo tipo di forza ha la frequenza di un 1 hertz (onda quadra).\nLa trasformata di Fourier dell'onda quadra genera uno spettro di frequenza che presenta l'intensit\u00e0 delle armoniche che compongono l'onda quadrata. La trasformata di Fourier pu\u00f2 anche essere usata per analizzare funzioni non periodiche le funzioni per le quali le forze (per esempio impulsi) e le conseguenti funzioni sono casuali. Con l'avvento dei moderni calcolatori la trasformata di Fourier \u00e8 utilizzata quasi sempre come Trasformata di Fourier veloce (FFT).\nNel caso della nostra onda quadrata, il primo componente \u00e8 realmente una forza costante di 0,5 Newton ed \u00e8 rappresentato da un valore di \u201c0\u201d hertz nello spettro di frequenza. Il componente seguente \u00e8 un'onda seno di 1 hertz con un'ampiezza di 0,64. Ci\u00f2 \u00e8 indicata dalla linea a 1 hertz. I componenti restanti consistono in frequenze dispari e necessitano di una quantit\u00e0 infinita di onde seno per generare l'onda quadra perfetta. Quindi, la trasformata di Fourier permette di interpretare la forza come una somma delle forze sinusoidali che sono applicate al sistema anzich\u00e9 la forza pi\u00f9 \u201ccomplessa\u201d (per esempio un'onda quadra).\nNella sezione precedente, la soluzione di vibrazione \u00e8 stata data per una singola forza armonica, ma la trasformata di Fourier generalmente valuta le forze armoniche multiple. Il secondo strumento matematico, \u00e8 il principio di sovrapposizione, che permette di sommare i contributi prodotti dalle singole forze se il sistema \u00e8 lineare. Nel caso del modello molla-massa-ammortizzatore, il sistema \u00e8 lineare se la forza della molla \u00e8 proporzionale allo spostamento e lo smorzamento \u00e8 proporzionale alla velocit\u00e0 nelle possibilit\u00e0 di movimento di interesse. Quindi, la soluzione al problema con un'onda quadra si ottiene sommando la vibrazione prevista da ogni forza armonica che si trova nello spettro di frequenza dell'onda quadra.\nModello di risposta di frequenza.\nSi pu\u00f2 osservare la soluzione di un problema riguardante le vibrazione come un rapporto dell'ingreso/uscita dove la forza \u00e8 l'input e l'uscita \u00e8 la vibrazione. Se si rappresenta la forza e vibrazione nel dominio di frequenza (grandezza e fase) si pu\u00f2 scrivere il seguente rapporto:\nformula_39 \u00e8 denominato funzione di risposta di frequenza (\u00e8 anche citata come funzione di trasferimento, anche se non \u00e8 tecnicamente esatto) e ha sia una grandezza che il componente di fase (se rappresentato come un numero complesso, un componente reale ed immaginario). La grandezza della funzione di risposta di frequenza (FRF) \u00e8 stata presentata in precedenza per il sistema della massa-molla-ammortizzatore.\nLa fase del FRF inoltre \u00e8 stata presentata inizialmente come:\nLa figura inoltre mostra la rappresentazione di dominio di tempo della vibrazione risultante. Questa \u00e8 calcolata effettuando una trasformata di Fourier inversa che converte i dati di dominio di frequenza in dominio di tempo. In pratica, questo calcolo \u00e8 eseguito raramente perch\u00e9 lo spettro di frequenza fornisce tutte le informazioni necessarie\nLa funzione di risposta di frequenza (FRF) non deve essere calcolata necessariamente partendo dalla conoscenza dei valori della massa, dello smorzamento e della rigidezza del sistema, ma pu\u00f2 essere misurata sperimentalmente. Per esempio, se applicate una forza conosciuta e ne valutate la frequenza, allora misurate la vibrazione risultante e potete calcolare la funzione di risposta di frequenza; in questo modo \u00e8 possibile comunque caratterizzare il sistema. Questa tecnica \u00e8 usata in campo sperimentale analisi modale per determinare le caratteristiche di vibrazione di una struttura.\nIl battimento.\nIl battimento \u00e8 un fenomeno che avviene per somma di due vibrazioni di pari ampiezza, ma che differiscono l'un l'altra per una pi\u00f9 o meno lieve differenza di frequenza, le quali periodicamente si sommano o si annullano, andando a formare un'unica forza che ha un andamento che potrebbe essere racchiuso tra due onde sinusali identiche e sfasate tra loro di 180\u00b0.\nVibrazioni sotto vari punti di vista.\nVibrazioni strumentali (strumenti musicali).\nLa condizione fondamentale affinch\u00e9 si produca un suono \u00e8 che sia messo in vibrazione un corpo vibrante e perch\u00e9 un corpo sia definito vibrante, \u00e8 necessario che esso sia elastico. Una corda, ad esempio, viene definita vibrante quando viene sottoposta a tensione.\nPer ottenere suoni acuti occorrono corde sottili, corte e ben tese; per ottenere suoni gravi occorrono corde spesse, lunghe e leggermente tese.\nL'aria, come qualsiasi gas, pu\u00f2 diventare un corpo vibrante purch\u00e9 sia contenuta in un tubo dalle pareti rigide che abbia almeno una via di comunicazione con l'esterno. I tubi che si utilizzano nella pratica musicale si distinguono in base alla loro imboccatura. Quest'ultima pu\u00f2 essere:\nI tubi possono essere anche aperti dai due lati (tubi aperti) o da un solo lato (tubi chiusi). Nel tubo aperto si forma un nodo al centro e due ventri ai lati, mentre nel tubo chiuso il ventre si forma alla fine e l'aria torna indietro. La conseguenza \u00e8 che, a parit\u00e0 di lunghezza, un tubo chiuso produrr\u00e0 un suono che \u00e8 l'ottava bassa di un tubo aperto.\nLa frequenza, nei tubi, dipende:\nPer quanto riguarda, invece, le piastre e le membrane, la vibrazione di questi strumenti \u00e8 regolata dalla legge del fisico Chladni, il quale prese dei granelli di sabbia e li sparse sopra le piastre. Mettendoli in vibrazione, questi granelli si riunivano secondo alcune linee nodali (= linee di non vibrazione) e si accorse che si ottenevano questi disegni, pi\u00f9 o meno geometrici.\nVibrazione di un motore.\nLa vibrazione di un motore \u00e8 data principalmente dalla sua struttura costruttiva, infatti a seconda del tipo di motore si potranno avvertire delle vibrazioni pi\u00f9 o meno forti, per ridurre questo problema molte case costruttrici sono ricorse a vari sistemi per ridurre tali vibrazioni o per attutirle.\nVibrazione da vibratore.\nLe vibrazioni del vibratore o delle macchine vibranti, vengono sfruttate generalmente dalle aziende o ditte, per migliorare un prodotto o una lavorazione, infatti se si pensa alle lavorazioni in campo edile, ed in particolare al cemento, questo viene sollecitato da vibrazioni per occupare tutti gli spazi vuoti, infatti senza tali vibrazioni il cemento si assesterebbe subito, senza occupare perfettamente tutto lo spazio a disposizione. Tali vibrazioni evitano quindi la formazione di zone \u201cvuote\u201d rendendo il cemento meno viscoso.\nEffetti sulla salute.\nNel terzo millennio si \u00e8 sempre pi\u00f9 dato importanza agli effetti delle vibrazioni fisiche sul corpo umano e su come prevenirne i danni, attualmente sono ancora in corso diversi studi sui diversi distretti del corpo, ma si \u00e8 gi\u00e0 arrivati a dimostrare come siano deleteri per la colonna vertebrale.\nIn ambito ermetico si attribuisce capacit\u00e0 vibratoria anche ai pensieri, ritenuti in grado di creare delle strutture energetiche, o campi morfici, capaci di influire su quelle dimensioni della realt\u00e0 con cui entrano in risonanza. Il ristabilimento della salute consiste cos\u00ec nel reintegro di una vibrazione armonica tra le varie dimensioni, fisica, emotiva e mentale, che compongono la persona, servendosi di strumenti quali ad esempio la musica."}
{"id": "114046", "revid": "1564499", "url": "https://it.wikipedia.org/wiki?curid=114046", "title": "Terra di Lavoro", "text": "La Terra di Lavoro \u00e8 una regione storico-geografica dell'Italia meridionale, identificata in passato anche come \"Campania felix\", comprendente anche parte del \"Latium adiectum\" e del Sannio e successivamente suddivisa tra le attuali regioni di Campania, Lazio e Molise. \nCon cambiamenti confinali nel corso dei secoli, essa fu una provincia del Regno di Sicilia e del Regno di Napoli, quindi del Regno delle Due Sicilie e infine del Regno d'Italia. Fu infine soppressa e suddivisa fra diverse province col regio decreto legislativo n. 1 del 2 gennaio 1927, durante il regime fascista.\nEtimologia.\nIn origine, prima dell'affermarsi del toponimo \"Terra Laboris\", il territorio era dai latini identificato con i nomi di \"Campi Leburini\" (poi \"Laburini\") e di \"Terrae Leboriae\" (poi \"Laboriae\") (vedi Ferruccio Calonghi, \"Dizionario della lingua latina Georges-Calonghi\". Vol. I. Torino, 1960); questo potrebbe derivare forse dal nome di un'antica popolazione, i \"Lebori\".\nLa sua estensione rappresentava in gran parte i territori della Campania antica e le aree meridionali del Lazio, come il Principato di Capua, il Ducato di Napoli, il Ducato di Gaeta e il Ducato di Sorrento. Con l'avvento di Ruggero II e la conquista del Mezzogiorno, i suddetti territori entrarono a far parte della Terra di Lavoro.\nIl toponimo compare per la prima volta nel I secolo d.C. con Plinio il Vecchio (nell'opera \"Naturalis Historia\", scritta tra il 23 ed il 79 d.C.) e che fa riferimento al territorio che i Greci conoscevano come Campi Flegrei. Dopo Plinio il Vecchio, per\u00f2, il toponimo sembra cadere in disuso, poich\u00e9 scompare dai documenti almeno fino al VII o VIII secolo, quando ricompare in un atto di donazione la cui datazione, per\u00f2, \u00e8 oggetto di disputa. Ha una datazione certa, invece, un documento del 786 relativo ad un pactum siglato da Arechi, principe longobardo di Benevento, ed il Duca di Napoli. Nel corso dei secoli, i confini del territorio identificato come \"Leboriae\" si erano ampliati in un'area molto pi\u00f9 vasta dell'originale. \nNell'XI secolo, al toponimo \"Laboriae\", si sostituisce quello di \"Terra Laboris\". Una prima traccia di questa nuova denominazione si trova in un documento del 1092, sulla cui originalit\u00e0, per\u00f2, \u00e8 stato avanzato qualche dubbio. Si tratta di una donazione di terre dal comes Casertae Goffredo a sua figlia Rachilde. Al mutare del toponimo, corrispose un ulteriore mutamento dei confini del territorio, sempre, per\u00f2, in senso accrescitivo. Il territorio di riferimento, infatti, si era esteso ulteriormente, andando ad identificarsi con la Campania e divenendone la denominazione ufficiale nella suddivisione amministrativa normanna. In maniera emblematica le carte geografiche, dal 1500 al 1700 circa, riportano l'indicazione \"Terra Laboris olim Campania felix\".\nInteressante, anche se non avvalorato da alcuna base documentale, \u00e8 il tentativo di Flavio Biondo di individuare i passaggi che portano al mutamento toponomastico da Campania a \"Leboriae\" e poi a \"Terra di Lavoro\". Lo storico romano indica nella volont\u00e0 delle popolazioni locali di non essere pi\u00f9 identificati con l'antica Capua, nemica di Roma, la reintroduzione del termine \"Leborini\" (nome di una precedente popolazione campana). Da ci\u00f2 il territorio sarebbe stato detto \"Leborio\" o \"terra di Lebore\". Quest'ultimo nome, poco orecchiabile, sarebbe stato mutato in \"terra di Labore\".\nScipione Mazzella, nella sua descrizione del Regno di Napoli, fa cenno al toponimo \"Campi Leborini\" (o \"Leborini Campi\") che egli identifica come il territorio appresso Capua. In sostanza i toponimi \"Leboriae\" e \"Campi Leborini\" sono strettamente connessi, derivando l'uno dall'altro. Un rapporto di derivazione diretta di \"Leboriae\" dalla parola latina \"labor\" viene scartato dalla gran parte degli studiosi. Da una analisi morfologica, infatti, si desume che le basi tematiche dei due vocaboli sono differenti. Si verifica, dunque, un passaggio da nominativo a genitivo che, sulla scorta di altri casi tipici dell'area mediterranea, lascia presupporre un'origine prelatina del termine \"Leboriae\". Il passaggio da \"Leboriae\" a \"Laboris\", e quindi \"Terra Laboris\", dunque, pi\u00f9 che basarsi su una comune origine linguistica, si fonda su un fenomeno di assonanza, che, supportato dalla caratteristica fertilit\u00e0 del territorio, ha portato all'affermazione di tale toponimo sugli altri.\nStoria.\nAntichit\u00e0.\nNell'antichit\u00e0, gran parte della Terra di Lavoro veniva denominata \"Campania felix\", dove \"felix\" stava a indicare l'opulenza e fertilit\u00e0 della regione. Il toponimo Campania, risalente al V secolo a.C., \u00e8 di origine classica. L'ipotesi pi\u00f9 accreditata \u00e8 che esso derivi dal nome degli antichi abitanti di Capua. Da Capuani, infatti, si avrebbe Campani e, quindi, Campania. Inoltre sia Livio, sia Polibio, dicono di un \"Ager Campanus\" con un chiaro riferimento a Capua e al territorio ad essa circostante. In seguito alla divisione augustea delle province della penisola, il concetto di Campania si estese oltre i suoi originari confini andando a ricomprendere un territorio ben pi\u00f9 vasto dell'area circostante Capua. Il termine Campania and\u00f2 ad indicare una generica area di pianura, probabilmente in assonanza con \"campus\" e, in particolare, il termine inizi\u00f2 a riferirsi anche alla parte pianeggiante del Lazio (Campania di Roma, in seguito, Campagna Romana). \u00c8 in questo quadro che al nome Campania si affianca l'aggettivo \"felix\". La sua introduzione si deve a Plinio il Vecchio, il quale avverte la necessit\u00e0 di distinguere la \"Campania Antiqua\" dal nuovo concetto pi\u00f9 esteso di Campania, che includeva la cosiddetta \"Campania Nova\" (la Campania di Roma). L'attributo felix nasce, quindi, non tanto per indicare la feracit\u00e0 del territorio, quanto per identificare in maniera univoca una specifica fetta di territorio: la Campania di Capua.\nLa Campania antica, chiusa tra gli appennini ed il mare, aveva come confini, a sud, il fiume Sele e, a nord, il Garigliano (secondo Plinio il Vecchio, invece, la citt\u00e0 di Sinuessa). \nQuando, attorno al 7 d.C., Augusto divise l'Italia romana in XI \"regiones\", la \"Campania\" and\u00f2 a formare - assieme al \"Latium\" - la prima fra queste: la \"regio I Latium et Campania\".\nAlto Medioevo.\nDal VII secolo la denominazione Liburia o Liguria venne accostata ad una buona porzione del Ducato di Napoli. Il Duca di Napoli, nell'anno 715, sottrasse Cuma ai Longobardi, occupando anche le terre leboree che da allora vennero indicate come \"Liburia Ducalis, seu de partibus militiae\". Mentre si andava indebolendo il potere dell'Impero bizantino sulla penisola italica a favore di una maggiore indipendenza acquisita dai suoi vassalli, i Duchi di Napoli estesero, a poco a poco, il patrimonio del loro Ducato: la Liburia, limitata inizialmente nella piana di Quarto, si dilatava sino a Liternum (fissando il confine col territorio Capuano lungo il corso del fiume Clanio), ancora, si estendeva sino ad Avella e girava intorno alle falde del Vesuvio scendendo per la villa di Portici sino al mare.\nAnche i Longobardi iniziarono ad associare al toponimo Liburia parte delle loro terre, in particolare i territori confinanti con la Liburia napoletana; in tal modo anche i territori di Nola, di Acerra, di Suessola e di Avella furono, per consuetudine, denominati Laborini. Successivamente, nei documenti si ritrova il toponimo Liburia associato anche ad altri territori della Ducato di Napoli verso Amalfi.\nIn definitiva, in epoca Longobarda, la zona denominata Liburia si estese ai territori immediatamente circostanti e, poi, alla fine dell'XI secolo, in epoca normanna, a quella che verr\u00e0 indicata come Terra di Lavoro durante il Regno di Sicilia. Sotto i Normanni e gli Svevi, come detto, si afferm\u00f2 il toponimo Terra di Lavoro, mentre cadde in disuso il toponimo Liburia.\nIl Principato di Capua.\nIn epoca medievale, il territorio divenne la sede del potente \"Principato di Capua\", entit\u00e0 statale autonoma sotto il dominio, prima, longobardo e, poi, normanno fino al 1059, anno della sua definitiva annessione al Regno di Sicilia. Nel XII secolo, l'avvento dei Normanni di Sicilia origin\u00f2 una nuova suddivisione dell'Italia meridionale: Ruggero II divise inizialmente i suoi territori continentali in tre province: Apulia, Calabria e Terra di Lavoro. \"Liburia\" o \"Liboriae\" indicava, in epoca precedente, la fascia meridionale di territorio dell'agro campano, stretta tra i Campi Flegrei e il corso del fiume Clanio ed il suo centro era il castello di Aversa, piazzaforte da cui i normanni avevano gestito la conquista del territorio. All'epoca di Guglielmo I, la Terra di Lavoro comprendeva, invece, oltre all'attuale provincia di Caserta: a sud, Napoli, l'agro nolano e parte della valle Caudina; a nord, la valle del Garigliano e la media valle del Liri; a est, tutta l'area compresa tra le sorgenti del fiume Volturno e la valle Telesina.\nIl giustizierato federiciano.\nNel 1221, Federico II di Svevia, che gi\u00e0 da tempo cercava di contenere il potere feudale a favore di quello regio, istitu\u00ec il \"Justitiaratus Molisii et Terre Laboris\", uno dei distretti amministrativi, i giustizierati appunto, in cui erano suddivisi i territori del regno. Voluti dal sovrano, nell'ambito di un processo di \"centralizzazione\" amministrativa che avr\u00e0 il suo culmine con le \"Costituzioni di Melfi\" del 1231, i distretti di giustizia imperiale erano affidati ad un rappresentante del potere regio, il \"Gran Maestro Giustiziere\", attraverso il quale l'autorit\u00e0 del re si sovrapponeva a quella dei feudatari. L'amministrazione della Terra di Lavoro era congiunta a quella del Contado di Molise e i due territori condivisero il medesimo giustiziere fino al XVI secolo. Nel 1538, in epoca aragonese, il Contado del Molise, infatti, fu separato dalla Terra di Lavoro e definitivamente aggregato alla Capitanata.\nCon la costituzione del giustizierato, il toponimo Terra di Lavoro diveniva la denominazione ufficiale di un distretto amministrativo plurisecolare, che sarebbe stato soppresso solo nel XX secolo. Inoltre, quelli che fino ad allora erano stati dei confini piuttosto variabili, subirono una prima definizione formale. Tali confini, sebbene mai immuni da trasformazioni ed aggiustamenti, andarono a circoscrivere uno specifico territorio dotato di una sua peculiare identit\u00e0.\nNel XIII secolo, in epoca Sveva, si ebbe la massima estensione della Terra di Lavoro, che comprendeva il territorio del \"Regnum\" racchiuso tra il Tirreno, la dorsale appenninica, il fiume Sarno e la fascia meridionale della valle Roveto. Erano, infatti, ricompresi nel giustizierato anche diversi comuni attraversati dai Regi Lagni (compresi quelli facenti parte dell'odierna citt\u00e0 metropolitana di Napoli, quali Casoria, Afragola, Acerra, Caivano, almeno per parte del territorio Casalnuovo di Napoli, Pomigliano d'Arco e Brusciano), poich\u00e9 rientranti nella vasta piana alluvionale costituita dal bacino idrografico del Clanio e, quindi, nel cuore dell'antica \"Campania felix\". Di questa piana, oltre che probabilmente dell'area su cui insisteva la citt\u00e0 di Atella, fanno parte anche Cardito, Frattamaggiore e Frattaminore. I confini dell'area includevano, inoltre, i disciolti comuni di Secondigliano (comprendente gli attuali quartieri partenopei di Secondigliano, Scampia e Miano) e San Pietro a Patierno (comprendente l'omonimo quartiere napoletano), cos\u00ec come la parte pianeggiante del disciolto comune di Chiaiano e dei suoi casali (attuali quartieri napoletani di Chiaiano, Marianella e Piscinola), che comprende anche una vasta zona dei Camaldoli al limite con i Campi Flegrei. Infine, era territorio \"dei Leborini\" quello circostante la citt\u00e0 di Giugliano in Campania.\nNel 1295 Re Roberto d'Angi\u00f2 nomin\u00f2 un suo familiare, cavaliere milites che si distinse durante le Guerre del Vespro, di nome Goffredo de Nantolio (Gaucher I, Gauthier de Nanteuil o latinizzato Galcherio o Galcherus de Nantolio) Vicer\u00e9 di Terra di Lavoro, sposo di Violante d'Artus.\nEt\u00e0 moderna e contemporanea.\nCon la legge 132 del 1806 \"Sulla divisione ed amministrazione delle province del Regno\", varata l'8 agosto di quell'anno, Giuseppe Bonaparte riform\u00f2 la ripartizione territoriale del Regno di Napoli sulla base del modello francese e soppresse il sistema feudale. Negli anni successivi (tra il 1806 ed il 1811), una serie di regi decreti complet\u00f2 il percorso d'istituzione delle province con la specifica dei comuni che in esse rientravano e la definizione dei limiti territoriali e delle denominazioni di distretti e circondari in cui veniva suddivisa ciascuna provincia.\nNel 1860-61, la provincia e tutto il regno delle Due Sicilie entrarono a far parte del Regno d'Italia; la provincia continu\u00f2 a costituire un'unit\u00e0 amministrativa di primo livello anche nel nuovo Stato unitario, anche con la dicitura alternativa ed ufficiale di \"provincia di Caserta\". Nel 1927, nel quadro di un generale riordinamento delle circoscrizioni provinciali secondo i voleri del regime fascista, si decise di procedere alla soppressione della storica provincia.\nIl territorio dell'antica Terra di Lavoro risulta oggi amministrativamente ripartito tra la Campania (totalit\u00e0 della provincia di Caserta e parte della citt\u00e0 metropolitana di Napoli), il Lazio (le met\u00e0 meridionali delle due provincie di Frosinone e di Latina, note nel loro assieme come Lazio meridionale), e il Molise (una piccola porzione della provincia di Isernia)."}
{"id": "114053", "revid": "35813", "url": "https://it.wikipedia.org/wiki?curid=114053", "title": "Giuseppe Mezzofanti", "text": ""}
{"id": "114054", "revid": "11694", "url": "https://it.wikipedia.org/wiki?curid=114054", "title": "Batata", "text": ""}
{"id": "114056", "revid": "220472", "url": "https://it.wikipedia.org/wiki?curid=114056", "title": "Alfredo Castelli", "text": "\u00c8 noto soprattutto per aver ideato, nel 1982, la sua serie di maggior successo: \"Martin Myst\u00e8re, il detective dell'impossibile\", tuttora pubblicata da Sergio Bonelli Editore con cadenza mensile. \u00c8 anche uno storico del fumetto e di letteratura popolare.\nBiografia.\nNel 1965 avviene il suo esordio in campo professionale, appena diciottenne, con la creazione del personaggio di \"Scheletrino\", serie a fumetti di genere satirico-umoristico di cui cura testi e disegni e che venne pubblicata in appendice a \"Diabolik\", pubblicato dalla casa editrice Astorina. Per lo stesso editore svilupper\u00e0 in seguito anche soggetti e poi sceneggiature per la serie \"Diabolik\". Nel 1966 idea la prima rivista amatoriale del fumetto italiano, \"Comics Club 104\", esperimento che poi ripeter\u00e0, con maggiore maturit\u00e0 e profondit\u00e0, in altre riviste sul fumetto italiano, come ad esempio \"Tilt\". Dal 1966 realizza anche numerose storie di \"Cucciolo\" e \"Tiramolla\" per le Edizioni Alpe e alcune di \"Topolino\" per la Mondadori. Sempre tra gli anni sessanta e settanta Castelli ha inoltre scritto i testi di alcune serie televisive della RAI e di alcuni caroselli a cartoni animati.\nIl 1967 vede Castelli impegnato con la casa editrice Universo, per la quale scrive episodi di Pedrito el Drito, Rocky Rider e Piccola Eva.\nNel 1969, con Pier Carpi (altro autore di \"Diabolik\"), crea \"Horror\", rivista che raccoglie fumetti, articoli, interviste e notizie accomunate dal tema dell'orrore. Pubblicata dalla Sansoni di Gino Sansoni (marito di Angela Giussani, la creatrice di \"Diabolik\"), raccoglie interviste ai registi Lamberto Bava e Dario Argento e notizie riguardo al cinema non italiano e indipendente; inoltre canalizza un buon pubblico nonostante l'inesperienza della redazione, grazie anche al personaggio creato da Castelli espressamente per la rivista, Zio Boris, protagonista di una serie a strisce horror comica. Sempre nel 1969, con Mario Gomboli, Marco Baratelli e Carlo Peroni crea \"Tilt\", inizialmente come fanzine che dura per\u00f2 un solo numero, prima di essere ricostituita dalla redazione del \"Corriere dei Ragazzi\" con gli stessi autori a cui si aggiunger\u00e0 Tiziano Sclavi.\nNel 1970 comincia la sua collaborazione con \"Il Corriere dei Ragazzi\", periodo durante il quale crea numerose serie, cui lavorano talenti come Sclavi, Bonvi, Ferdinando Tacconi, Daniele Fagarazzi e Carlo Peroni, con personaggi bizzarri e fuori dai canoni, animati da una fervida ironia e sagacia.\n\"L'Ombra\", \"Otto Kruntz\", \"L'Omino Bufo\" (disegnato da lui stesso), personaggio autoparodico, e anche i fortunatissimi \"Gli Aristocratici\", su disegni di Tacconi (1973). Con \"Supergulp\", poi idea \"Allan Quatermain\", personaggio che servir\u00e0 da modello per la successiva creazione di \"Martin Myst\u00e8re\", e in cui si evidenzia l'inclinazione dell'autore per un mix di generi fantastico, avventuroso e storico, all'insegna della fascinazione per tutto ci\u00f2 che \u00e8 \"mistero\", e per la ricerca in senso lato.\nPer Bonelli Editore, prima di Martin Myst\u00e8re, Castelli scrive per \"Zagor\" (1971 e poi 1976). A partire dal 1976 comincia una collaborazione stabile con l'editrice, cominciando a sceneggiare \"Ken Parker\" ma soprattutto \"Mister No\", di cui scrive oltre sessanta numeri, fra cui \"Destinazione Haiti\", \"Eldorado\", \"Accusa di omicidio\", \"Intrigo internazionale\", \"Cinema crudele\", \"La citt\u00e0 del crimine\", \"Le montagne della luna\" e \"La diga del deserto\".\nCastelli inoltre dirige, crea e collabora a numerose riviste: oltre alle gi\u00e0 citate \"Il Giornalino\" e \"Corriere dei Ragazzi\", \"Tilt\" e \"Horror\", anche \"Eureka\", da lui diretta insieme a Silver per una dozzina di numeri a cavallo tra il 1983 e il 1984.\nCastelli ha ideato nel 1991 il mazzo \"Martin Myst\u00e8re: Tarocchi di Atlantide\", disegnato da Giancarlo Alessandrini e pubblicato da Lo Scarabeo di Torino con la supervisione di Pietro Alligo e Giordano Berti.\nNel 1997 ha realizzato, insieme con Guglielmo Duccoli e Giorgio Schottler, le sceneggiature per la docufiction di Italia 1 \"AleX - indagini su mondi segreti\", sei puntate dedicate al mistero.\nIn anni recenti, infine, ha affiancato alla sua attivit\u00e0 di autore e di redattore quella di storico del fumetto. Castelli ha infatti svolto una lunga ricerca storica e filologica dedicata alla fase delle \"origini\", pubblicando in particolare un ampio volume illustrato - intitolato \"Eccoci ancora qui\" (2006) - dedicato al fumetto americano tra fine Ottocento e primi del Novecento.\nNegli anni gli sono state dedicate diverse pubblicazioni biografiche da parte di varie associazioni ed enti legati al mondo del fumetto, tra cui \"Castelli 25\" (Associazione Nazionale Amici del Fumetto e dell'Illustrazione) per i 25 anni di carriera, \"Alfredo Castelli - Storie e Mysteri di un grande narratore\" (Napoli Comicon) e \"Castelli di Carta\" (Associazione Culturale Nipoti di Martin Myst\u00e8re), entrambi per il quarantennale di carriera."}
{"id": "114057", "revid": "1272592", "url": "https://it.wikipedia.org/wiki?curid=114057", "title": "Colle Sannita", "text": "Colle Sannita (\"Ro C\u00f2ll\u00eb\" in campano) \u00e8 un comune italiano di abitanti della provincia di Benevento in Campania.\nGeografia fisica.\nTerritorio.\nLa parte antica del paese \u00e8 su di un colle, la parte pi\u00f9 moderna \u00e8 a valle.\nFa parte della comunit\u00e0 montana Titerno e Alto Tammaro, ed \u00e8 compreso nella Regione Agraria n. 2, Alto Tammaro - Alto Fortore. Ha una superficie agricola utilizzata di 2822,42 ettari.\nStoria.\nIl nome del comune deriva, molto probabilmente, dal \"colle\" ove sorgeva la parte pi\u00f9 antica del centro storico del paese: originariamente denominato \"Colle\", il paese acquis\u00ec il nome di \"Colle Sannita\" soltanto nel 1862.\nCompare per la prima volta in epoca normanna, come possesso della famiglia Alemagna.\nAnticamente il suo territorio era coperto da una fitta boscaglia, che si estendeva fino al Fortore; vi sono per\u00f2 tradizioni, ruderi e nomi antichi, quali \"Campo Cirelli\", \"Lupi Zoppi\", e \"Quaro\", che corrispondono ad alcune localit\u00e0 che si nominano nella Tavola Bebiana, rinvenuta nell'agro \"circellese\" nel 1832.\nDa questa \"Tavola\" pare che tra \"Colle\" e Circello, fino alla riva sinistra del Tammaro, ci siano stati i famosi campi dei Liguri Bebiani.\nSotto gli Angioini ebbe il nome di \"Casale di Circello\" e al 1289 era in possesso di Eufrasia che and\u00f2 in sposa al nobile Pandolfo Scillato. Il casato degli Scillato la tenne sino agli inizi del Quattrocento quando il feudo, che aveva nel frattempo preso il nome di \"Colle\", pass\u00f2 ai Della Leonessa.\nIl 15 novembre 1439, nell'ambito delle guerre tra gli Angioini e gli Aragonesi, vi trov\u00f2 la morte a causa di un colpo apoplettico il condottiero e capitano di ventura Giacomo Caldora, considerato il pi\u00f9 potente barone del Regno di Napoli, mentre cingeva d'assedio il paese, minacciandolo di sterminio. All'epoca il feudo era tenuto da Jacopo (o Giacomo) Della Leonessa, di fazione filo-aragonese. I collesi, in memoria di tale fortunoso episodio, eressero nella contrada \"Li Piani\", luogo in cui il Caldora cess\u00f2 di vivere, una chiesa a \"Santa Maria della Libera\".\nNel 1461 il paese fu occupato dagli Angioini e, in seguito al tradimento di Alfonso Della Leonessa, venne affidato alla famiglia Carafa.\nFu ancora occupato dalle truppe di Carlo VIII e dalle compagnie di ventura degli Orsini e dei Vitelli nel 1496.\nNel 1533 l'imperatore Carlo V concesse il feudo a Nicola Maria di Somma, della cui famiglia rimase in possesso fino all'abolizione del feudalesimo.\nNel 1647 fu teatro di uno dei tanti episodi della famosa rivoluzione di Masaniello. Vi era allora in Napoli, in \"Rua Catalana\", un cappellaio locale di cognome De Blasio, il quale allo scoppio della rivoluzione, a capo di parecchie centinaia di rivoltosi, scorrazz\u00f2 per le contrade del paese, saccheggiando Ariano e Buonalbergo. Allora tutti i baroni vicini, con a capo Orsino Scoppa, barone di Castelvetere, mossero contro il De Blasio, che si era trincerato in Colle e, dopo una fiera resistenza, lo presero e lo uccisero con molti dei suoi compagni.\nNel decennio tra il 1806 ed il 1815, Colle Sannita fu tristemente famoso perch\u00e9 covo di brigantaggio. Fino al 1809 il paese fece parte della Capitanata, quindi pass\u00f2 alla provincia di Campobasso.\nNel 1861 si ebbe il definitivo passaggio alla provincia di Benevento.\n\u00c8 da aggiungere che nel corso dei secoli la vita sociale, economica, politica e culturale di Colle Sannita \u00e8 stata gestita da un ristretto numero di famiglie del luogo insignite di privilegi araldici, le quali attraverso una adeguata politica matrimoniale, intessendo alleanze parentali con i pi\u00f9 potenti casati del Sannio, del Molise e della Capitanata, controllavano stabilmente vaste aree di territori di loro possesso. Le famiglie collesi che ricoprirono questo importante ruolo in passato furono pochissime: gli Alderisio, i Palmieri, i de Paulis, i Paolucci, i Meomartini, i del Grosso, i Piacquadio, che gi\u00e0 dalle prime documentazioni tardo cinquecentesche e seicentesche risultano caste chiuse fortemente intrecciate fra di esse e con altri nobili casati dei borghi limitrofi come ad esempio le famiglie Jelardi di San Marco dei Cavoti, Petruccelli baroni di Baselice, Sedati di Riccia, Iazeolla duchi di San Giorgio La Molara, Ciaburri baroni di Ginestra, Cilenti conti di Foiano, Torzillo Pignatelli di Napoli, etc\nCultura.\nArte.\nParticolarmente notevoli sono dei manufatti venuti alla luce, negli scavi praticati all'inizio del XX secolo, presso Toppo San Filippo, in quanto esemplari di quello stadio di transizione dall'et\u00e0 della pietra levigata alla piena et\u00e0 del bronzo che \u00e8 ibridamente detto \"eneolitico\", studiati e pubblicati da Almerico Meomartini.\nSi tratta di due pugnali silicei accuratamente lavorati, e di tre vasi fittili di impasto compatto e relativamente depurato, dalle pareti sottili, a superficie nera non levigata, che costituivano il corredo funebre della sepoltura comune di tre uomini e che, come altri oggetti anche di et\u00e0 precedente, si raggruppano con altri scoperti in Irpinia, nel Molise e nell'alifano.\nSport.\nL\"A.S.D. Colle Sannita FC\", nata nel 2015, dopo tre anni di militanza nel campionato di Terza Categoria (Girone B), il 26 maggio 2018 dopo aver vinto i playoff, \u00e8 approdata nel campionato regionale di Seconda Categoria. Prima di tale societ\u00e0, nel comune collese era presente l\"A.S.D. Calcio Colle Sannita\" (gi\u00e0 \"U.S. Colle Sannita\", \"A.C. Colle Sannita Calcio\" e \"A.S.D. Alto Sannio\"), fondata nel 2006, che vanta diversi campionati vinti di Terza Categoria.\nLa \"Colle Sannita Volley\" \u00e8 iscritta al campionato di Prima Divisione femminile di pallavolo.\nLe partite e gli allenamenti dell\"A.S.D. Colle Sannita FC\", si svolgono presso lo stadio comunale \"N. D'Agostino\", che ha una capienza di 1000 spettatori. Lo stadio, si trova all'interno del centro polisportivo che ospita campi di calcio a 5, tennis, pallavolo, pallamano, basket, da bocce, beach volley/soccer e street basket. \u00c8 inoltre presente un'area bar."}
{"id": "114058", "revid": "71155", "url": "https://it.wikipedia.org/wiki?curid=114058", "title": "Michele Masiero", "text": "\u00c8 stato per anni il curatore della serie Bonelli \"Mister No\", il pilota statunitense rifugiatosi in Amazzonia creato da Guido Nolitta, \"alias\" Sergio Bonelli. Masiero, oltre a curare la serie, ha anche scritto alcune importanti storie come \"Un giovane Americano\" (Special n. 13), \"Una storia del west\" (Special n. 15), \"L'ultima frontiera\" (n. 295). La sua attivit\u00e0 di curatore della serie finir\u00e0 nel 2009, quando, dopo la chiusura della serie mensile con una lunga storia di Guido Nolitta, verr\u00e0 sospesa definitivamente anche la pubblicazione degli speciali semestrali, collana sulla quale nel giugno 2008 \u00e8 apparsa l'ultima storia scritta da Masiero, \"Sangue sul Sert\u00e3o\".\nMichele Masiero ha anche scritto una storia per Dylan Dog: \"Istinto Omicida\", apparsa sull'albo numero 227 della serie mensile, per poi entrare a tempo pieno nello \"staff\".\nIn passato Masiero ha collaborato anche alle riviste \"Starmagazine\" (Star Comics), \"Cyborg\" (sempre pubblicata dalla Star Comics) e \"Glamour Magazine\" (Glamour).\nRicopre il ruolo di \"redattore capo centrale\" presso la Sergio Bonelli Editore fino al novembre 2015, quando subentra a Mauro Marcheselli nel ruolo di direttore editoriale della casa editrice."}
{"id": "114060", "revid": "3115", "url": "https://it.wikipedia.org/wiki?curid=114060", "title": "Maurizio Colombo", "text": "Colombo \u00e8 un autore della Sergio Bonelli Editore. Il suo incontro di persona con Sergio Bonelli risale al primo \"Dylan Dog Horror Fest\", una kermesse dedicata ai lettori di incontri con registi, disegnatori, sceneggiatori e proiezioni, nella quale Colombo faceva parte dello staff organizzativo insieme agli amici Stefano Marzorati \u2013 scrittore e all'epoca P.R. della Sergio Bonelli Editore \u2013 e Antonio Tentori. \nCome sceneggiatore ha incominciato la sua carriera scrivendo per \"Mister No\", del quale ha sceneggiato pi\u00f9 di una quindicina di storie, tra le quali si pu\u00f2 ricordare \"C'era una volta a New York\" (Maxi n. 2), che, attraverso i disegni di Giovanni Bruzzo, racconta l'infanzia di Mister No. Sempre per la casa editrice Bonelli, ha inoltre realizzato episodi di Nick Raider e Zagor, contemporaneamente alla cura degli Almanacchi.\nPoi, nel 2000, ha lasciato lo staff del pilota statunitense e insieme all'amico Mauro Boselli ha creato \"Dampyr\", un'altra testata dell'editore milanese.\nOltre al dittico d'apertura, scritto e sceneggiato con il coautore Boselli, il suo primo \"Dampyr\" \u00e8 il n\u00b0 4 \"Notturno in rosso\" (2000), mentre dopo il n\u00b0 79 \"Nazikian l'oscuro\" (2006), nel quale convoglia, riunisce e conclude alcune sottotrame sviluppate nelle sue storie precedenti, si ritira in seguito a problemi personali di salute. Ritorna a sceneggiare \"Dampyr\" con il numero 164 \"Lamiah vive!\" del 2013, dopo sette anni di assenza.\nColombo si \u00e8 occupato anche di cinema: negli anni ottanta ha realizzato alcuni documentari per la Corona cinematografica e per lo stato maggiore dell'Esercito Italiano; ha collaborato a saggi sul cinema e, in particolare, ha pubblicato il libro \"Lo schermo insanguinato\" con Antonio Tentori."}
{"id": "114061", "revid": "767487", "url": "https://it.wikipedia.org/wiki?curid=114061", "title": "Shedir", "text": "Shedir (\u03b1 Cas / \u03b1 Cassiopeiae / Alfa Cassiopeiae, conosciuta anche come \"Shedar\", Schedar (: ), Schedir, \"Shadar\" o \"Shedir\") \u00e8 la stella pi\u00f9 brillante della costellazione di Cassiopea. Il suo nome proprio deriva dall'arabo \u0635\u062f\u0631, \"\u015fadr\", che significa \"busto\". Esso deriva dal fatto che essa \u00e8 posta proprio nel cuore di questa figura mitologica, rappresentata solitamente come seduta e con uno specchio in mano, intenta a pettinarsi i capelli.\nOsservazione.\nSebbene Shedir, con una magnitudine apparente di +2,25, sia per la maggior parte del tempo la stella pi\u00f9 luminosa della costellazione, \u00e8 a volte superata dalla variabile Gamma Cassiopeiae, che pu\u00f2 in certi periodi arrivare fino alla magnitudine apparente di +2,15. Inoltre Beta Cassiopeiae, bench\u00e9 meno luminosa, lo \u00e8 cos\u00ec di poco (solo 3 centesimi di magnitudine), che la differenza \u00e8 difficilmente apprezzabile ad occhio nudo.\nNell'asterismo a forma di W, formato dalle stelle pi\u00f9 luminose della costellazione, Shedir occupa uno dei due vertici in basso, essendo l'altro formato da Delta Cassiopeiae. Essa \u00e8 posta molto a settentrione nella sfera celeste, come tutta la costellazione, tanto da apparire circumpolare in Canada, in buona parte degli Stati Uniti, in tutta l'Europa settentrionale e centrale e in quasi tutta la Russia. Posta a 57\u00baN, Shedir \u00e8 invisibile pi\u00f9 a sud del 33\u00ba parallelo dell'emisfero australe, cio\u00e8 in Argentina, Sudafrica e in parte dell'Australia.\nCaratteristiche.\nPoich\u00e9 Shedir \u00e8 posta ad approssimativamente 229 anni luce dalla Terra e data la sua luminosit\u00e0 apparente, si pu\u00f2 inferire una luminosit\u00e0 intrinseca che ammonta a circa 885 volte quella del Sole. Pi\u00f9 che dalla temperatura, tale notevole luminosit\u00e0 \u00e8 data dalla grande superficie radiante della stella. In effetti la temperatura superficiale di Shedir \u00e8 4.625 K, un po' inferiore a quella del Sole che \u00e8 di circa 5.700 K. Questa temperatura fa s\u00ec che Shedir sia assegnata alla classe spettrale K0. Il raggio di Shedir \u00e8 invece 45 volte quello solare, come \u00e8 risultato da misurazioni dirette effettuate con tecniche interferometriche. Infatti l'ampiezza del disco di Shedir, visto dalla Terra, risulta essere 5,62 \u00b1 0,06 mas, che dalla distanza di 229 anni luce, d\u00e0 un tale valore. Un raggio cos\u00ec grande non stupisce dato che Shedir \u00e8 classificata come stella gigante e di conseguenza le \u00e8 stata assegnata la classe MMK IIIa. La lettera \"a\" significa che essa si pone fra le giganti pi\u00f9 brillanti, tanto da essere al limite fra la classe III e la classe II (cio\u00e8 quella delle giganti luminose).\nQuesta brillantezza suggerisce che la massa di Shedir sia 4-5 volte quella solare. Vecchia 100-200 milioni di anni, Shedir ha iniziato la sua esistenza come una stella di classe B. Ha tuttavia esaurito l'idrogeno nel suo nucleo, il quale contraendosi e scaldandosi ha fatto gonfiare e raffreddare gli strati superficiali della stella. Il suo destino finale \u00e8 quello di diventare una .\nLa metallicit\u00e0 di Shedir, cio\u00e8 l'abbondanza di elementi diversi dall'idrogeno e dall'elio, \u00e8 -0,09. Ci\u00f2 significa che l'abbondanza di metalli in Shedir \u00e8 circa l'80% di quella del Sole. Poich\u00e9 nel Sole tale abbondanza \u00e8 1,6%, in Shedir \u00e8 circa 1,28%.\nUna stella variabile?\nUn aspetto curioso di Shedir \u00e8 che essa \u00e8 stata classificata in innumerevoli studi del XIX secolo come stella variabile. Era classificata tale in un articolo 1937, in cui si affermava che essa varia dalla magnitudine apparente 2,2 alla 2,8. Tuttavia da quando sono disponibili strumenti pi\u00f9 sofisticati di misura della luminosit\u00e0, quali quelli elettronici, Shedir non pare cambiare la sua luminosit\u00e0.\nLe ipotesi sono due: o le variazioni di luminosit\u00e0 osservate in passato erano dovute a errori di misura, il che \u00e8 tuttavia strano vista la loro quantit\u00e0, oppure Shedir era davvero una variabile in passato, ma non lo \u00e8 pi\u00f9 dai primi decenni del Novecento, il che \u00e8 altrettanto strano perch\u00e9 di solito una stella variabile non smette di essere improvvisamente tale, sebbene possa mutare la lunghezza e i periodi di variabilit\u00e0. Non resta quindi che continuare ad osservare questa stella e vedere se la sua variabilit\u00e0 ricomparir\u00e0."}
{"id": "114065", "revid": "2136", "url": "https://it.wikipedia.org/wiki?curid=114065", "title": "Principi di Kirchoff", "text": ""}
{"id": "114066", "revid": "9", "url": "https://it.wikipedia.org/wiki?curid=114066", "title": "Guido Nolitta", "text": ""}
{"id": "114067", "revid": "1272592", "url": "https://it.wikipedia.org/wiki?curid=114067", "title": "Tancredi di Sicilia", "text": "Biografia.\nConte di Lecce.\nTancredi, figlio naturale di Ruggero III di Puglia (il figlio maggiore di Ruggero II di Sicilia) e di Emma dei conti di Lecce (figlia di Accardo II), divenne conte di Lecce nel 1149. Nel 1155 cospir\u00f2 con altri nobili contro il re Guglielmo I, suo zio, il quale l'anno dopo sed\u00f2 la rivolta con le armi e mand\u00f2 in catene Tancredi e suo fratello Guglielmo. Ancora nel 1161 Tancredi partecip\u00f2 alla sanguinosa rivolta di Palermo: la congiura, fomentata da Matteo Bonello (che l'anno prima aveva assassinato Maione da Bari), prevedeva la deposizione del re Guglielmo \"il Malo\" e la salita al trono del giovane Ruggero IV, il primo in successione dinastica. Alla rivolta parteciparono anche i baroni lombardi, capeggiati da Ruggero Sclavo, che avevano territori a Butera, Patern\u00f2, Piazza Armerina e altri feudi della Sicilia centrale, a causa della politica filosaracena del re Guglielmo I.\nIl 9 marzo 1161 Tancredi, con suo zio Simone di Taranto, espugn\u00f2 il palazzo reale, imprigionando lo stesso re Guglielmo e tutta la famiglia reale. Il palazzo reale fu saccheggiato, documenti distrutti, diversi membri della corte vennero trucidati mentre fu avviata una caccia agli eunuchi che, considerati usurpatori, vennero massacrati a decine. Ma i cospiratori persero l'appoggio popolare e l'insurrezione fin\u00ec. Gli insorti furono costretti a liberare il re (11 marzo); Tancredi ripar\u00f2 nei territori Aleramici di Butera e Piazza Armerina, da Ruggero Sclavo, facendo massacro della popolazione musulmana dei numerosi casali saraceni presenti nella zona, ma fu catturato dal Re e le due citt\u00e0 lombarde furono distrutte nel 1161. Il Re concesse al nipote in cambio del suo perdono l'esilio volontario a Costantinopoli. Qui Tancredi rimase alcuni anni e ritorn\u00f2 in Sicilia solo nel 1166 dopo l'assunzione del trono da parte di Guglielmo II di Sicilia (Guglielmo \"il Buono\").\nDurante il regno di Guglielmo II, Tancredi fu suddito fedele del cugino e prese parte a numerose azioni belliche alla guida della flotta siciliana. Nel 1174 comand\u00f2 una grande flotta siciliana di 284 navi e 80.000 uomini che il re di Sicilia inviava al porto di Alessandria d'Egitto, col preteso di sostenere i Fatimidi insorti contro il Saladino, ma con la palese intenzione di manifestare la sua potenza sul Mediterraneo; l'insurrezione fatimida tuttavia era stata presto sedata e le ingenti truppe siciliane si ritirarono subito dal porto egiziano per dedicarsi ad azioni di disturbo e di saccheggio sulle coste nordafricane.\nNel giugno 1185 Tancredi guid\u00f2 l'enorme flotta siciliana di 300 navi, con 80.000 uomini sotto il comando di Riccardo di Acerra, che giunse a Durazzo per attaccare al cuore l'impero bizantino. Ad agosto Tessalonica, stretta d'assedio per terra e per mare, veniva presa e depredata. L'esercito siciliano sub\u00ec successivamente una dura sconfitta da parte delle truppe del \"basileus\" Isacco II Angelo e nella marcia di ritorno attraverso i Balcani fu decimato, mentre la flotta di Tancredi, sana e salva ritornava in Sicilia.\nNel giugno 1186 Tancredi e Margarito da Brindisi guidarono la flotta siciliana a Cipro (dove il governatore Isacco Comneno di Cipro si era ribellato a Bisanzio), con azione spregiudicata catturarono 70 galee dell'imperatore bizantino Isacco II Angelo procurando la maggiore perdita navale dell'impero d'Oriente con la deportazione in Sicilia dei generali bizantini: in seguito a ci\u00f2 Margarito fu nominato conte di Zante, Cefalonia e Itaca.\nTancredi fu munifico nei riguardi della contea di Lecce: a lui si deve la costruzione della chiesa e del monastero dei Santi Niccol\u00f2 e Cataldo (1180) a Lecce; del complesso dell'abbazia di Santa Maria di Cerrate, nei pressi di Squinzano e importanti lavori nella cattedrale di Otranto.\nRe di Sicilia.\nQuando Guglielmo il Buono mor\u00ec (1189), non essendovi discendenti diretti, si pose il problema della successione. In punto di morte Guglielmo avrebbe indicato la zia Costanza come erede, e obbligato i cavalieri a giurarle fedelt\u00e0, accettando a sorpresa le nozze di questa con Enrico VI di Germania, figlio dello svevo Federico Barbarossa. Costanza era figlia legittima di Ruggero II (quindi zia paterna anche di Tancredi), ma allora era molto forte l'opposizione dei cavalieri normanni alla dinastia imperiale sveva in Sicilia, e una parte della corte, sperando anche nell'appoggio papale, simpatizzava per Tancredi, che era riuscito a ottenere una certa stima come comandante militare ed era, per quanto illegittimo, l'ultimo discendente maschio della famiglia Altavilla.\nInoltre, essendo l'imperatore Federico Barbarossa impegnato nella crociata in Terra Santa, Enrico VI e Costanza erano costretti a rimanere nel Regno di Germania, allora in una situazione particolarmente delicata, e a distogliere la loro attenzione dalla Sicilia.\nIn questo contesto, il 18 gennaio 1190, Tancredi fu incoronato a Palermo re di Sicilia da Matteo da Salerno. Fu lo stesso Matteo da Salerno a esortare papa Clemente III, il quale non vedeva di buon occhio un unico sovrano della casata degli Hohenstaufen come re in Germania e in Sicilia, ad approvare e riconoscere l'elezione di Tancredi.\nNel 1190, sulla via per la Terra Santa, giunsero nel porto di Messina Riccardo Cuor di Leone, re d'Inghilterra, e Filippo II Augusto, re di Francia, con i rispettivi eserciti, apparentemente costretti a una sosta forzata da tempeste invernali fuori stagione: qui vollero incontrare l'abate Gioacchino da Fiore per chiedergli l'esito della nuova crociata. Durante lo stazionamento in Sicilia la conflittualit\u00e0 tra i due re si rianim\u00f2 poich\u00e9 Riccardo aveva rotto il fidanzamento con Adele di Francia, sorellastra di Filippo, e si era legato a Berengaria di Navarra. Filippo lasci\u00f2 Messina non appena pot\u00e9, il 30 marzo 1191. Invece Riccardo aveva qualcosa da chiarire col re di Sicilia: la sorella Giovanna, vedova da circa un anno del re di Sicilia Guglielmo II il Buono, era stata rinchiusa da Tancredi nel castello della Zisa, senza che le fosse restituita la dote: Riccardo pertanto chiese a Tancredi la liberazione della sorella e la restituzione di tutta la dote.\nTancredi liber\u00f2 Giovanna e restitu\u00ec solo una parte della dote, per cui Riccardo, adirato, occup\u00f2 Messina e fece costruire una torre di legno che fu detta \"Mata Grifon\" (Ammazza greci). La citt\u00e0 sub\u00ec un feroce saccheggio da parte degli inglesi e lo stesso ammiraglio Margaritone non fece in tempo ad arrivare in porto con la sua flotta, prima che la sua magnifica casa venisse incendiata insieme a tante altre della citt\u00e0 (primavera 1191). Tancredi allora, che pure si era presentato con le sue truppe, prefer\u00ec l'accordo: consegn\u00f2 a Giovanna altre 20.000 once d'oro e indennizz\u00f2 Riccardo con altrettante 20.000 once d'oro, in cambio dell'alleanza contro Enrico, il marito di sua zia Costanza, erede di Guglielmo II il Buono. Inoltre era previsto il matrimonio tra una delle figlie di Tancredi e il nipote di Riccardo, Arturo I di Bretagna, in quell'occasione nominato suo erede. La flotta inglese riprese il viaggio verso la Terrasanta solo a maggio.\nQuando Enrico VI successe al padre (1191), decise subito di riconquistare il Trono di Sicilia, supportato anche dalla flotta della Repubblica pisana, da sempre fedele all'imperatore. Tuttavia, la flotta siciliana riusc\u00ec a battere la flotta pisana; l'esercito di Enrico, anche a causa di una serie di eventi sfortunati (fra tutti una pestilenza), fu decimato. Inoltre, Tancredi riusc\u00ec a catturare ed imprigionare a Salerno la zia Costanza, moglie di Enrico. Per il rilascio dell'imperatrice Tancredi pretese che l'imperatore scendesse a patti con un accordo di tregua. Quale gesto di buona volont\u00e0, acconsent\u00ec a consegnare Costanza a papa Celestino III che si era offerto quale mediatore; durante il viaggio verso Roma, per\u00f2, il convoglio fu attaccato da una guarnigione imperiale e l'Imperatrice liberata. Tancredi perse cos\u00ec il prezioso ostaggio, e la tregua non venne stipulata.\nNell'agosto 1192 Tancredi faceva sposare il figlio Ruggero, che gi\u00e0 nel 1189 aveva nominato duca di Puglia e designato a succedergli al trono, con Irene Angelo (1180-1208), figlia dell'imperatore bizantino Isacco II Angelo: in occasione delle nozze\ncelebrate nella cattedrale di Brindisi il re fece restaurare l'antica fontana sulla via Appia, nei pressi del porto di Brindisi, che da allora venne denominata Fontana Tancredi.\nLa morte e l'avvento degli svevi.\nTancredi mor\u00ec di una malattia non meglio precisata nel febbraio del 1194, mentre era impegnato in una campagna nella parte peninsulare del regno per ridurre all'obbedienza i suoi vassalli di fede imperiale. Volle essere sepolto nella basilica della Santissima Trinit\u00e0 del Cancelliere, meglio nota come \u201cla Magione\u201d, fondata, tra il 1190 e il 1193, da lui e da Matteo d'Aiello, Cancelliere del Regno. La sua successione fu molto travagliata: il primogenito Ruggero era morto nel 1193 e al suo posto venne designato Re di Sicilia il fratello minore Guglielmo III, di nove anni, con la reggenza della madre Sibilla di Medania.\nEnrico VI, nel frattempo, col sostegno delle flotte genovesi e pisane e con la forza delle armi, dopo essersi garantito la neutralit\u00e0 dei Comuni lombardi col trattato di Vercelli del 12 gennaio 1194, sottometteva la Sicilia. Nell'autunno del 1194, ricevette, a Troia, il giuramento di fedelt\u00e0 dei feudatari rimasti fedeli agli Altavilla. Enrico riusc\u00ec a salire al trono di Sicilia insieme alla moglie Costanza, con un sanguinoso intervento armato nel dicembre 1194, destituendo il giovane Guglielmo III, ponendo cos\u00ec fine all'esistenza autonoma del Regno di Sicilia.\nDiscendenza.\nDall'unione di Tancredi con Sibilla di Medania (anche Sibilla di Acerra) nacquero:"}
{"id": "114068", "revid": "116060177", "url": "https://it.wikipedia.org/wiki?curid=114068", "title": "Sergio Bonelli", "text": "Biografia.\nFiglio di Giovanni Luigi Bonelli (creatore di Tex e fondatore della casa editrice \"Audace\") e di Tea Bonelli, che dal 1946 ha preso le redini della casa editrice dell'ex marito, entra giovanissimo nel mondo del fumetto e dell'editoria facendo il tuttofare nell'impresa di famiglia: da fattorino a magazziniere, fino a rispondere alle lettere dei lettori.\nEsordisce nel mondo del fumetto nel 1954 con lo pseudonimo di Annalisa Macchi come autore dei testi di un libretto disegnato da Roy D'Amy e dedicato all'indiano Ciuffetto Rosso.\nNel 1957 prende in mano la casa editrice \"Araldo\", la futura Sergio Bonelli Editore, una delle case editrici di fumetti pi\u00f9 importanti (come numero di copie stampate) nel panorama italiano, subentrando nella direzione alla madre Tea.\nIntraprende anche la strada della sceneggiatura con lo pseudonimo di \"Guido Nolitta\", scelto per evitare di essere confuso con il padre. In tale veste la sua prima fatica \u00e8 la serie Un ragazzo nel Far West pubblicato a partire dal 1958 e realizzato graficamente da Franco Bignotti. Due anni dopo scrive \"Il Giudice Bean\" che verr\u00e0 realizzato da Sergio Tarquinio e pubblicato solo nel 1963 nella collana \"Gli Albi del Cow Boy\".\nNel 1961 crea uno dei pi\u00f9 grandi successi della casa editrice: Zagor, personaggio \"ibrido\" tra Tarzan e il western, con forti incursioni nel fantastico, grazie al quale Bonelli pu\u00f2 dar sfogo a tutta la sua passione per il genere avventuroso in tutti i suoi aspetti.\nQuattordici anni dopo, nel 1975, dar\u00e0 vita a quello che considerer\u00e0 sempre il suo figlio prediletto: Mister No, uno scanzonato ex soldato statunitense che vive nella Manaus degli anni cinquanta.\n\u00c8 anche il primo sceneggiatore a sostituire suo padre sulle pagine di Tex, dove esordisce con la storia dal titolo \"Caccia all'uomo\" disegnata da Fernando Fusco e pubblicata sul numero 183 della serie, datato gennaio 1976. Per i disegni di Aurelio Galleppini realizza poi \"L'uomo del Texas\", volume della collana Un uomo un'avventura.\nI crescenti impegni in veste di editore lo costrinsero tuttavia a ridurre drasticamente la sua attivit\u00e0 di autore, interrompendo la scrittura delle sceneggiature di Zagor nel 1980 e riservandosi di scrivere ancora le storie di Mister No fino al 1995 (pur affiancato da uno staff di altri autori). Dopo vari anni di inattivit\u00e0 come scrittore, in occasione dell'ultima avventura di Mister No \u00e8 tornato alla macchina da scrivere: \u00e8 stato infatti lui a dare l'addio al personaggio che pi\u00f9 ha amato. La lunga storia \u00e8 cominciata nell'albo di settembre 2005 ed \u00e8 terminata alla fine del 2006. Le avventure di Mister No sono poi continuate negli albi speciali con periodicit\u00e0 semestrale fino al 2009.\nA gennaio 2007 ha preso il posto di Decio Canzio alla direzione generale della Sergio Bonelli Editore.\nNel 2007 l'Universit\u00e0 la Sapienza di Roma lo ha insignito della Laurea Honoris Causa in Scienze della Comunicazione, mentre nel 2008 il comune di Milano lo ha insignito del prestigioso premio Ambrogino d'oro.\nNell'agosto del 2011, mentre \u00e8 in vacanza in Provenza, avverte dei problemi di salute. Muore il 26 settembre 2011 all'et\u00e0 di 78 anni nella clinica San Gerardo di Monza, pochi giorni dopo essere stato ricoverato per una malattia.\nSergio Bonelli \u00e8 stato seppellito nel cimitero Monumentale di Milano.\nSceneggiatore.\nIn qualit\u00e0 di sceneggiatore Bonelli ha avuto un ruolo di primo piano all'interno della casa editrice, portando elementi di grande originalit\u00e0 e apportando i primi importanti elementi di discontinuit\u00e0 rispetto allo stile di suo padre che fino ad allora era stato, insieme a Roy D'Amy, il principale autore di quasi tutti i personaggi pubblicati. Con Zagor Nolitta accentua ancora di pi\u00f9 quella fusione fra realistico e fantastico che gi\u00e0 il padre aveva portato sulle pagine di Tex; inoltre il personaggio di Cico, come quello di Dusty de \"Un ragazzo nel Far West\", si inserisce nel solco delle spalle comiche che grande fortuna avevano avuto in Capitan Miki e ne Il grande Blek (e che nelle edizioni Bonelli continueranno ad avere con Mister Bluff e Gufo Triste del Comandante Mark e con Groucho di Dylan Dog), che mai avevano trovato spazio nelle storie di Bonelli padre.\nMa il vero punto di rottura con la tradizione della casa editrice avviene con Mister No, che \u00e8 difatti considerato il capostipite dei moderni personaggi boneliani. Jerry Drake \u00e8 infatti un antieroe: molto umano nei suoi pregi come nei suoi difetti, \u00e8 ben lontano dalla figura dell'eroe tutto d'un pezzo e infallibile come \u00e8 ad esempio Tex. Mister No \u00e8 un personaggio in conflitto con il mondo che lo circonda e con dubbi esistenziali (si rifugia nella selvaggia Amazzonia per fuggire agli orrori della guerra), e spesso alle prese con i piccoli problemi quotidiani (i debiti che lo perseguitano). Nolitta anticipa cos\u00ec tutta una serie di tematiche che diventeranno poi centrali in personaggi come Ken Parker, Dylan Dog o Nathan Never.\nQuesto fascino per l'eroe fallibile e a volte vulnerabile avr\u00e0 i suoi echi anche nella sua interpretazione di Tex: nella storia \"Il segno di Cruzado\" vediamo il Ranger alle prese con la difficile decisione di dover dare il colpo di grazia ad un indiano che ormai agonizzante dopo essere stato torturato implora piet\u00e0, una situazione di ambiguit\u00e0 in cui mai Gianluigi Bonelli aveva calato il suo eroe. E come lo stesso Sergio Bonelli ha raccontato, un'intera sequenza di quella stessa storia (in cui Tex era costretto a calmare un concitato Kit Carson con un pugno) fu tagliata per la ferma opposizione del padre. Anche nei rapporti con il figlio Kit, il suo Tex mostra atteggiamenti apprensivi, se non protettivi, che mai aveva avuto nelle storie di Bonelli padre.\nEditore.\nSotto la sua guida le piccole edizioni Cepim si sono trasformate nella Sergio Bonelli Editore, un colosso editoriale nel mondo del fumetto italiano.\nUno dei suoi maggiori meriti sar\u00e0 quello di non soffocare la personalit\u00e0 degli autori (specie dei disegnatori) che si affiancheranno di volta in volta ai creatori di una serie al fine di rendere omogeneo lo stile (come era prassi allora), ma di lasciare libero sfogo alle interpretazioni dei vari autori, per esaltarne le qualit\u00e0. Bonelli sar\u00e0 inoltre uno dei primi editori a pubblicare i nomi degli autori delle storie (altra prassi questa non comune in passato).\nIl suo amore per i grandi autori lo ha portato a fare scelte coraggiose, sia pubblicando serie di grande prestigio che non sempre hanno avuto il successo sperato, come la collana \"Un uomo un'avventura\", sia puntando su personaggi innovativi e anticonvenzionali, come per esempio Ken Parker o Dylan Dog che divent\u00f2 uno dei maggiori successi nell'editoria a fumetti italiana riuscendo, all'apice della sua parabola, a strappare il primato di vendite a Tex."}
{"id": "114076", "revid": "31886", "url": "https://it.wikipedia.org/wiki?curid=114076", "title": "Kilkenny", "text": "Kilkenny (in gaelico: \"Cill Chainnigh\", lett. \"Chiesa di San Canizio\") \u00e8 una citt\u00e0 della Repubblica d'Irlanda, \"county town\" della propria contea, situata sul fiume Nore nella parte sud-centrale dell'isola e della provincia del Leinster, l'unica citt\u00e0 a non essere sulla costa.\nHa una popolazione, compresa l'area rurale, di 24.423 abitanti ed \u00e8 famosa per le sue opere architettoniche, i suoi prodotti tipici e la movimentata vita notturna.\nStoria.\nL'evento storico pi\u00f9 importante della citt\u00e0 riguarda gli \"Statutes of Kilkenny\" del 1366, uno statuto contenente diciannove clausole che avrebbero dovuto ridurre notevolmente l'influsso celtico sulle popolazioni normanne occupanti, proibendo i matrimoni misti fra le due popolazioni e limitando l'uso della lingua e dei costumi irlandesi. Analisi storiografiche oggi ritengono che questa iniziativa normanna si sia ritorta contro con effetti molto negativi.\nKilkenny fu capitale della \"Confederazione irlandese\" prima di cadere in mano alle truppe di Oliver Cromwell.\nLo \"status\" di Kilkenny \u00e8 piuttosto ambiguo: considerata ormai da tutti una citt\u00e0 a tutti gli effetti, tuttavia politicamente non ha le autonomie che hanno le altre citt\u00e0 d'Irlanda, ovvero di \"county borough\", centri abitati amministrati in totale indipendenza dalla contea di appartenenza: \npertanto, ha un proprio \"borough council\", ovvero un consiglio e un sindaco come molte altre \"town\" per alcune materie, ma per le questioni principali viene amministrata dal consiglio della contea.\nLe \u00e8 stato, comunque, riconosciuto ufficialmente, in epoca contemporanea, l'uso a titolo fregiativo di \"city\".\nMonumenti e luoghi d'interesse.\nKilkenny \u00e8 rinomata per molti suoi edifici medievali, che le hanno procurato il soprannome di \"marble city\" (\"citt\u00e0 di marmo\"), anche se, a onor del vero, la pietra nera fossile che compone l'ossatura principale dei tanti palazzi in questione, \u00e8 di roccia calcarea importata dalle zone vicine da secoli.\nL'edificio principale che domina la citt\u00e0 \u00e8 senz'altro il \"Kilkenny castle\", imponente maniero che fu antica dimora dei Butler (gi\u00e0 FitzWalter), acquistato dal governo irlandese nel 1967 per la cifra irrisoria di 50 \u00a3 e oggi visitabile dai turisti: nei suoi interni c'\u00e8 anche parte della \"National Art Gallery\".\nAll'esterno del castello c'\u00e8 un giardino ornamentale davanti all'entrata (la parte che d\u00e0 sulla citt\u00e0), e una vasta tenuta nelle zone posteriori.\nDegne di menzione la \"Cattedrale anglicana di Saint Canice\", santo che d\u00e0 il nome anche alla citt\u00e0 (\"Cill Chainnigh\" significa \"chiesa di Canizio\"), e l'abbazia dominicana situata in \"Parliament Street\" (la \"Black Abbey\").\nIl Green's Bridge \u00e8 un ponte che attraversa il fiume Nore nella Kilkenny, il costruito 1766.\nAltri luoghi di interesse storico sono:\nEconomia.\nNon si pu\u00f2 non pensare alla citt\u00e0 di Kilkenny senza associarla alla celebre birra rossa che porta il suo nome, anche se l'invenzione di tale birra risale a tempi molto recenti e fu introdotta principalmente per soddisfare i gusti dei turisti non abituati al gusto amaro della Guinness. La lunga tradizione di produzione della birra nacque con la mitica \"St.Francis Abbey brewery\" dei signori Cole e Smithwick all'inizio del XVIII secolo. Dopo secoli di produzione tradizionale, la birreria fu acquistata negli anni '60 del 900 dalla famosissima Guinness, ma ora fa parte del gruppo Diageo, multinazionale degli alcolici nata dalla fusione della Guinness con la Metropolitan.\nLa \"Smithwick's Ale\", la birra originaria e storica di Kilkenny, era prodotta soltanto in piccola percentuale nella mitica birreria.\nCuriosit\u00e0 paradossale \u00e8 che nella birreria, l'80% del prodotto era Budweiser, birra che non fa parte della Diageo ma che viene prodotta con licenza.\nLa St, Francis Abbey Brewery, per decisione della DIAGEO, ha terminato ogni produzione nel 2013, rimarr\u00e0 solamente un centro turistico visitabile correlato alla storia della Birreria stessa.\nAltra industria importante a Kilkenny \u00e8 Glanbia, importante realt\u00e0 del settore alimentare disseminata in gran parte della nazione ma con sede nella citt\u00e0, che opera anche in Inghilterra e Stati Uniti e che d\u00e0 lavoro a pi\u00f9 di 4.000 dipendenti.\nTurismo.\nKilkenny \u00e8 una delle pi\u00f9 popolari destinazioni turistiche in Irlanda e per molti irlandesi \u00e8 una meta da fine settimana. La sua vita notturna, diventata sempre pi\u00f9 popolare negli ultimi anni, \u00e8 ben considerata dai suoi visitatori."}
{"id": "114077", "revid": "212348", "url": "https://it.wikipedia.org/wiki?curid=114077", "title": "Spirito Santo", "text": "Per quasi tutte le confessioni cristiane, lo Spirito Santo \u00e8 la Terza Persona (ipostasi) della Santissima Trinit\u00e0, con le altre due Persone di Dio Padre e di Dio Figlio. Secondo il mistero trinitario (dogma) della fede cristiana, ognuna delle tre Persone \u00e8 totalmente Dio: Padre Dio, Figlio Dio (Ges\u00f9 Cristo) e Spirito Santo Dio. La divinit\u00e0 dello Spirito Santo \u00e8 professata nel Simbolo niceno-costantinopolitano: \"Crediamo/Credo nello Spirito Santo, che \u00e8 Signore e d\u00e0 la vita, e procede dal Padre (e dal/al Figlio), e con il Padre e il Figlio \u00e8 adorato e glorificato, e ha parlato per mezzo dei profeti\".\nNella fede cattolica, lo Spirito Santo \"procede\" congiuntamente dalle altre due Persone, il Padre e il Figlio (dottrina del \"Filioque\"). Secondo la fede delle chiese orientali, invece, lo Spirito Santo \"procede\" esclusivamente da Dio Padre. Con il termine tecnico \"procedere\" si intende una derivazione che non ha implicazioni temporali n\u00e9 di priorit\u00e0, in quanto lo Spirito Santo non pu\u00f2 intendersi teologicamente n\u00e9 creato o generato in un tempo successivo alle altre due divine Persone, n\u00e9 meno importante di esse ai fini dell'opera di Dio dell'universo, del compimento della Creazione e della salvezza del genere umano. Secondo l'eresia ariana procede \"come creatura\", secondo la dottrina trinitaria procede \"come Persona\".\nNel Vangelo secondo Giovanni, lo Spirito Santo Dio \u00e8 indicato col termine greco di Paraclito (soccorritore). La Pentecoste \u00e8 la Solennit\u00e0 liturgica riservata allo Spirito Santo Dio, che ne celebra il dono di Ges\u00f9 Cristo alla Sua Chiesa apostolica.\nEtimologia.\nIn ebraico la parola che corrisponde a \"spirito\" \u00e8 \u05e8\u05d5\u05d7 (\"ruah\"), un nome di genere femminile, e significa anche \"soffio\", \"aria\", \"vento\", \"respiro\". \"Spirito Santo\" \u00e8 \u05e8\u05d5\u05d7 \u05d4\u05e7\u05d5\u05d3\u05e9, \"ruah haQodesh\". Per la religione ebraica con tale termine viene indicata la Potenza divina che pu\u00f2 riempire gli uomini, ad esempio i profeti. Questo concetto non ha avuto tuttavia uno sviluppo particolare nell'Ebraismo, come invece si \u00e8 avuto nel Cristianesimo.\nIn greco \"spirito\" si dice \u03c0\u03bd\u03b5\u1fe6\u03bc\u03b1 (\"pneuma\"; da \u03c0\u03bd\u03ad\u03c9, \"pne\u014d\", cio\u00e8 \"respirare\", \"soffiare\", \"aver vita\"), di genere neutro. Da esso deriva il termine pneumatologia, con il quale viene indicata la \"scienza dello spirito\" in genere, e la scienza teologica giudaico-cristiana, che studia la relazione tra lo stesso Spirito Santo e le persone della Trinit\u00e0 cristiana.\nIn ebraico e greco antico, i termini \"spirito\" ed \"aria\" sono indicati dalla stessa parola.\nIn latino \"Spirito\" \u00e8 \"Spiritus\" (da \"spiro\", cio\u00e8 respirare, soffiare), di genere maschile come \"Pater\" e \"Filius\".\nNell'Antico Testamento.\nSecondo certe esegesi, tra cui quella cristiana, gi\u00e0 dalle prime righe della Genesi si intravede la presenza dello Spirito di Dio nel mondo. Nell'Antico Testamento ha una funzione creante (prende parte alla Creazione), una funzione generante (il soffio vitale di Dio opera continuamente nel creato rinnovandolo) e una funzione conducente (lo spirito di Dio guida il suo popolo soprattutto nelle grandi svolte, attraverso guide carismatiche, re e profeti).\nNel Nuovo Testamento.\nNel Nuovo Testamento si ha la piena rivelazione dello Spirito Santo, che accompagna la vita di Ges\u00f9 nei vangeli. \u00c8 menzionato nel racconto del concepimento di Ges\u00f9 (Mt e Lc ), del suo battesimo (dove appare sotto forma di colomba \u2013 Mt , Mc , Lc e Gv), dei suoi miracoli (Mt , Mt , Mc ) e della sua morte (Mt , Mc , Lc e Gv ).\nLa manifestazione pi\u00f9 evidente dello Spirito Santo \u00e8 riportata nel racconto della Pentecoste (Atti degli Apostoli ). Gli apostoli e Maria erano riuniti, quando lo Spirito Santo apparve come \"lingue di fuoco che si dividevano e si posarono su ciascuno di loro\". Gli apostoli poterono da allora predicare il vangelo in lingue che non conoscevano.\nIl Vangelo di Giovanni presenta lo Spirito Santo come una persona distinta, chiamato \u00ab\"il Consolatore\"\u00bb, che Ges\u00f9 stesso promette ai suoi discepoli (Gv , Gv , Gv , Gv e Gv ).\nNel Nuovo Testamento, lo Spirito Santo \u00e8 detto il \"Par\u00e0clito\". Questa parola deriva dal greco \u03c0\u03b1\u03c1\u03b1 \u03ba\u03bb\u03b7\u03c4\u03bf\u03c2 (\"paracletos\"), un termine del linguaggio giuridico che significava letteralmente \"chiamato appresso\", cui l'equivalente latino \u00e8 l\"'ad-vocatus\", cio\u00e8 \"avvocato\", inteso come \"difensore\" o \"soccorritore\", e per estensione \"consolatore\". Il contesto in cui si usa questo termine nei testi profani \u00e8 quello del processo, indicando \"colui che sta al lato dell'accusato\" per difenderlo. Ges\u00f9, nel discorso di addio riportato nel Vangelo di Giovanni, promette ai suoi discepoli di non lasciarli soli, ma di mandar loro un \"consolatore\" (Gv , Gv , Gv , Gv ). In Gv lo Spirito \u00e8 chiamato \"\"altro\" paraclito\", a significare che il primo paraclito \u00e8 lo stesso Ges\u00f9.\nLo Spirito Santo fu donato alla Chiesa e agli Apostoli con la resurrezione di Cristo e in modo visibile durante la Pentecoste. \nSpirito Santo e potenza del Signore.\nLa parola greca \u03b4\u03cd\u03bd\u03b1\u03bc\u03b9\u03bd (trasl. \"dynamin\") \u00e8 spesso utilizzata in congiunzione con lo Spirito Santo, in:\nLa potenza \u00e8 riferita al Signore nei cieli, oppure -con minor frequenza- allo Spirito Santo \"in quanto sul Figlio\" dell'uomo.\nQuanto agli effetti di tale potenza, si riconoscono una:\nNon riferite a Dio compaiono nel testo greco altre due parole: \u1f10\u03be\u03bf\u03c5\u03c3\u03af\u03b1 (trasl. exous\u00eca: autorit\u00e0) e \u03ba\u03c1\u03ac\u03c4\u03bf\u03c2 (trasl. kr\u00e0tos: forza).\nI sette doni dello Spirito Santo.\nPer la dottrina cristiana, nella stessa pneumatologia, sono distinti \"sette doni\" offerti dello Spirito Santo:\nI sette doni sono indipendenti dal cammino di santit\u00e0, cos\u00ec com'\u00e8 delineato nel modello proposto dalla Chiesa cattolica. I doni sono connessi tra loro alla Grazia di Dio, non possono quindi esistere in una persona che non \u00e8 in stato di grazia, e chi possiede la virt\u00f9 della Carit\u00e0 possiede tutti e 7 i doni. Tali doni sono necessari alla salvezza.\nIl Catechismo della Chiesa Cattolica cita come riferimento biblico le parole del profeta Isaia (Libro di Isaia ), in cui \u00e8 per\u00f2 assente il dono dello spirito di piet\u00e0. Lo Spirito di amore che guarisce il peccato e le infermit\u00e0 \u00e8 rivolto al popolo di Sion, dal \"Signore giudice, legislatore e re\" (, come Daniele 9:9-11).\nI nove frutti dello Spirito Santo.\nSan Paolo enumer\u00f2 nove \"frutti\" dell'azione dello Spirito Santo, in chi lo invoca e accoglie:\nIl peccato contro lo Spirito Santo.\nStando a quanto Ges\u00f9 dice nei Vangeli (Mt , Mc e Lc ) esiste un \"peccato contro lo Spirito Santo\" che non pu\u00f2 essere perdonato. La riflessione teologica ha cercato di individuare in cosa consista questo peccato. Nei catechismi di papa Pio IX e san Pio X (n. 964), questa riflessione \u00e8 schematizzata in sei tipi di peccato: \nIl tradimento di Giuda fu l'unico peccato contro lo Spirito Santo commesso da uno dei dodici apostoli. Egli fu anche l'unica persona in tutto il Nuovo Testamento alla quale Ges\u00f9 rivolse le parole \u00abBene per quell'uomo se non fosse mai nato\u00bb (in , , ), ovvero ad essere assimilato a un diavolo (in ). Giuda Iscariota \u00e8 l'unico apostolo a non essere mai stato proclamato santo. Alla morte fu sostituito da Mattia apostolo, venerato come santo da tutte le Chiese cristiane che ammettono tale culto.\nSimboli dello Spirito Santo.\nSono vari i simboli con cui \u00e8 indicato lo Spirito Santo nella Bibbia.\nSecondo Gioacchino da Fiore.\nGioacchino da Fiore concep\u00ec la teoria della storia tripartita in un progressivo e graduale disvelamento della verit\u00e0 e del piano salvifico di Dio: iniziata con un\"era del Padre\" (corrispondente alla creazione, all'ebraismo e all'Antico Testamento), segu\u00ec un\"era del Figlio\" (in cui Ges\u00f9 s'\u00e8 rivelato nel Cristianesimo e nel Nuovo Testamento) e infine sarebbe giunta l'ultima era, l\"'era dello Spirito\", donato da Ges\u00f9 Cristo il giorno di Pentecoste in eredit\u00e0 alla Chiesa Apostolica fino alla Sua Seconda Parusia.\nMolti teologi hanno ripreso questa concezione in relazione all\"et\u00e0 dello spirito\" che sarebbe scaturita negli anni sessanta e settanta del Novecento in seguito al concilio Vaticano II e che ha visto la nascita di numerosi movimenti e gruppi di preghiera carismatici sullo Spirito Santo in quella che venne chiamata una \"nuova Pentecoste\".\nDifferenze teologiche tra confessioni religiose.\nLa teologia sullo Spirito Santo si differenzia molto tra le religioni, le confessioni e i movimenti dentro e fuori dal mondo cristiano. La religione ebraica e l'islam riconoscono lo Spirito Santo solo come Spirito di Dio. dotato della facolt\u00e0 di creare l'anima per unirla alla materia corporea e di illuminare l'intelletto dell'essere umano. \nPer gli islamici, lo Spirito Santo non \u00e8 Dio, una persona increata o generata dalla stessa sostanza di Dio e pertanto coeterna con Lui, bens\u00ec una sua creatura eterna che \u00e8 generalmente identificata col santo arcangelo Gabriele. Quest'ultimo \u00e8 dotato della facolt\u00e0 di creare l'anima per unirla alla materia corporea e del dono di illuminare l'intelletto dell'essere umano.\nTra le religioni cristiane, alcune riconoscono lo Spirito Santo come terza persona della Trinit\u00e0, mentre altre confessioni, dette antitrinitarie, negano questo aspetto.\nSolennit\u00e0.\nLa Pentecoste celebra la discesa dello Spirito Santo (Paraclito) sugli apostoli, secondo il dono promesso da Ges\u00f9 Cristo, e dopo la Sua Ascensione alla destra del trono celeste del Padre Dio. La Pentecoste \u00e8 una Solennit\u00e0 Liturgica sia per la Chiesa Cattolica che per la Chiesa Ortodossa.\nCongregazioni dello Spirito Santo.\nNella Chiesa cattolica sono numerose le congregazioni religiose dedicate allo Spirito Santo. Tra queste si ricordano:\nTradizioni locali.\nLa cittadina di Gangi (Palermo) festeggia lo Spirito Santo in una processione solenne con circa 40 statue."}
{"id": "114079", "revid": "2166030", "url": "https://it.wikipedia.org/wiki?curid=114079", "title": "Guglielmo II di Sicilia", "text": "Biografia.\nI primi anni.\nGuglielmo sal\u00ec al trono appena dodicenne alla morte del padre Guglielmo I di Sicilia nel maggio 1166 sotto tutela della regina madre Margherita di Navarra, coadiuvata da un consiglio di reggenza di tre \"familiares\": il vescovo di Siracusa, Riccardo Palmer, il notaio Matteo d'Aiello e il gaito Pietro. Il Regno di Sicilia veniva da un triste periodo di lotte intestine dovute ad una serie di lacerazioni fra i baroni, il clero e il popolo probabilmente anche accentuato dal carattere poco mite di Guglielmo I; pertanto i primi provvedimenti della reggenza furono all'impronta della conciliazione con la popolazione e la nobilt\u00e0. Vennero concessi condoni anche fiscali, furono infeudate alcune contee vacanti e furono nuovamente accolti nel Regno gli esiliati Tancredi di Lecce e Roberto di Loritello.\nL'equilibrio che sembrava realizzato a corte fu messo in discussione dall'arrivo in Sicilia del francese Stefano di Perche, parente della regina, che fu nominato prima cancelliere e poi arcivescovo di Palermo (1167): nei suoi confronti si sollevarono molti nobili siciliani e a nulla valse il trasferimento della corte da Palermo a Messina, anzi si registr\u00f2 nel 1168 la ribellione dei messinesi e una dura presa di posizione di Enrico di Montescaglioso, fratello della regina. Stefano di Perche lasci\u00f2 la Sicilia per la Terrasanta e a Palermo si insedi\u00f2 un nuovo consiglio di reggenza nel quale Riccardo Palmer e Matteo d'Aiello venivano affiancati da Gentile vescovo di Agrigento, Romualdo Guarna, Giovanni vescovo di Malta, Gualtiero Offamilio, Ruggero conte di Geraci, Riccardo di Mandra, Enrico conte di Montescaglioso e il gaito Riccardo.\nAscesa al trono.\nDivenuto maggiorenne, Guglielmo venne incoronato re nel dicembre 1171: esercit\u00f2 il governo affidandosi al ristretto gruppo dei \"familiares\" tra i quali un ruolo importante ebbe l'arcivescovo Gualtiero.\nDi Guglielmo II, rispetto al padre, i cronisti dell'epoca sottolinearono spesso, oltre alla bellezza, la correttezza nell'esercizio delle funzioni ed il rispetto per le leggi ed il popolo, l'istruzione e la mitezza d'indole tutte qualit\u00e0 che gli valsero l'appellativo di \"Buono\". Il re inoltre, riusc\u00ec a godere di un periodo di relativa stabilit\u00e0 e riappacificazione nelle relazioni fra le diverse fazioni.\nNel 1174 Guglielmo invi\u00f2 una flotta, guidata da Tancredi conte di Lecce, in aiuto di Amalrico, re cristiano di Gerusalemme, con un'azione dimostrativa contro Alessandria d'Egitto. Negli anni successivi la flotta siciliana effettu\u00f2 numerose scorrerie sulle coste egizie, senza una particolare strategia di conquista, che valsero l'appellativo di \"Arcipirata\" al nuovo \"amiratus\" Margarito da Brindisi.\nFallito il progetto di matrimonio di Guglielmo con la principessa bizantina, Maria, figlia dell'imperatore Manuele I Comneno, papa Alessandro III si oppose nel 1173 al matrimonio tra il re siciliano e Sofia, figlia di Federico I Barbarossa. Nel 1176 fu inviato Alfano di Camerota, arcivescovo di Capua, a negoziare il matrimonio con la figlia di Enrico II d'Inghilterra, per instaurare un'alleanza fra gli Altavilla e i Plantageneti, entrambi di origine normanna. La missione fu svolta con successo e la principessa fu condotta nella capitale siciliana. A Palermo il 13 febbraio 1177 Guglielmo spos\u00f2 Giovanna Plantageneto (1165-1199), sorella di Riccardo Cuor di Leone.\nAlla pace di Venezia del maggio 1177 Guglielmo si fece rappresentare da Romualdo Guarna, che con abile oratoria riusc\u00ec a dimostrare l'importante ruolo internazionale di re Guglielmo, difensore delle prerogative pontificie e protettore dei cristiani dalle minacce musulmane.\nIl governo del regno.\nDopo la morte di Manuele I Comneno (1180), l'erede designato Alessio II venne assassinato e il trono usurpato dallo zio Andronico I Comneno. Guglielmo colse l'occasione dell'arrivo alla corte di Palermo di un individuo che pretendeva di essere Alessio II, per attaccare Bisanzio. La spedizione, sotto il comando di Tancredi, sbarc\u00f2 a Durazzo nel giugno del 1185 e giunse a Tessalonica che fu presa nella notte tra il 23 e il 24 agosto; anche Bisanzio sembrava a portata di mano, quando Isacco II Angelo prese il posto dell'usurpatore incapace Andronico e l'esercito bizantino si riorganizz\u00f2 contro l'attacco siciliano. Alla fine dell'estate la grande flotta siciliana dovette fare rientro in Sicilia.\nNel frattempo Guglielmo avviava con l'imperatore Federico I trattative segrete volte all'unione matrimoniale tra la gi\u00e0 trentenne zia Costanza, sorella di Guglielmo I, suo padre, e il figlio ed erede dell'imperatore, il quasi ventenne Enrico VI. L'annuncio ufficiale del fidanzamento di Enrico con Costanza venne dato il 29 ottobre 1184 ad Augusta, mentre il matrimonio venne celebrato a Milano il 27 gennaio 1186. Secondo resoconti successivi, gi\u00e0 nell'estate del 1185 Guglielmo avrebbe riunito una Curia solenne a Troia (presenti anche Tancredi di Lecce, Ruggero di Andria e il vicecancelliere Matteo d'Aiello) nella quale avrebbe chiesto ai suoi vassalli di giurare fedelt\u00e0 a Costanza come sua legittima erede; ma su questo evento le fonti non sono del tutto concordi.\nNella primavera 1186 Guglielmo invi\u00f2 la flotta siciliana guidata da Margarito a Cipro, dove il governatore Isacco Comneno di Cipro si era ribellato a Bisanzio; con azione spregiudicata Margarito cattur\u00f2 70 triremi dell'imperatore bizantino Isacco II Angelo, procurando la maggiore perdita navale dell'impero d'Oriente con la deportazione in Sicilia dei generali bizantini: in seguito a ci\u00f2 Guglielmo nomin\u00f2 Margarito conte di Zante, Cefalonia e Itaca. Avendo Saladino nell'ottobre 1187 riconquistato Gerusalemme nella primavera successiva, Guglielmo II invi\u00f2 la flotta siciliana in Terrasanta: Margarito, con 60 navi e 200 cavalieri, pattugli\u00f2 la costa della Palestina impedendo costantemente a Saladino di occupare altri porti crociati; infine, nel luglio 1188 sbarc\u00f2 a Tripoli, allontanando momentaneamente i musulmani dalla costa.\nLa morte colse Guglielmo a Palermo il 18 novembre 1189, ad appena 36 anni; venne sepolto ai piedi dell'altare maggiore del Duomo di Monreale, cos\u00ec che chi officiava la Messa doveva inginocchiarsi sulla tomba di Guglielmo. Il cardinale Torres nel 1500 riesum\u00f2 il cadavere del re e fece costruire per lui un sepolcro rinascimentale, accanto a quello del padre suo Guglielmo I.\nDiscendenza e avvento della dinastia sveva.\nNonostante la giovane et\u00e0 di Guglielmo e della moglie Giovanna, dalla loro unione non nacque alcuna discendenza, anche a causa della morte prematura di Guglielmo. \u00c8 infatti inattendibile la notizia di Roberto di Torigny sulla nascita nel 1182 di un figlio, Boemondo, che sarebbe premorto al padre. Riccardo di San Germano imputa la mancata capacit\u00e0 di procreazione alla sterilit\u00e0 di Giovanna, interpretata quasi come una punizione divina (\"Ma Colui, per il quale i Re regnano e i Principi dominano e che glorioso lo aveva fatto fra tutti i re della terra, in questo nondimeno lo rese inglorioso, ch\u00e9 lo castig\u00f2 negandogli di avere alcuna prole; alla sua consorte infatti chiuse il seno onde un figliuolo non partorisse n\u00e9 concepisse\"). In realt\u00e0, avendo poi la vedova Giovanna avuto due figli dal secondo marito Raimondo VI di Tolosa, si pu\u00f2 concludere che, nell'assenza di incompatibilit\u00e0 genetiche per vincoli parentali tra i due, fosse Guglielmo ad essere sterile.\nL'eventualit\u00e0 di una mancata discendenza era peraltro espressamente prevista nel contratto matrimoniale per le nozze di Enrico VI Hohenstaufen e Costanza d'Altavilla, ultima figlia di Ruggero II e zia di Guglielmo, a cui sarebbe toccato, nell'eventualit\u00e0, il Regno di Sicilia. Era un'eventualit\u00e0 difficilmente ipotizzabile, vista la giovane et\u00e0 di Guglielmo e Giovanna, e l'et\u00e0 matura di Costanza: la sua inaspettata realizzazione apr\u00ec la strada del trono di Sicilia a Enrico VI e, dopo di lui, al figlio Federico II di Svevia.\nL'eredit\u00e0 politica, artistica e culturale.\nIl regno di Guglielmo fu particolarmente proficuo per le arti in Sicilia. Fra le opere avviate da Guglielmo merita una citazione il Duomo di Monreale, realizzato a cominciare dal 1174 con il beneplacito di papa Lucio III, e l'Abbazia di Santa Maria di Maniace, (chiamata successivamente Ducea Maniace o Castello Maniaci di Bronte) fortemente voluta dalla regina madre Margherita, per onorare il valorissimo comandante bizantino Giorgio Maniace, principe e Vicario dell'Imperatore di Costantinopoli, i cui discendenti si imparentarono con la casa reale d'Altavilla. Anche la splendida costruzione della Zisa, avviata dal predecessore Guglielmo I, fu completata sotto il suo regno. Notevoli interventi edilizi ebbe anche il Duomo di Palermo.\nL'atmosfera nel suo regno non era turbata da odio interreligioso; afferma Michele Amari: \u00abE pur l'universale della popolazione non aborriva per anco i Musulmani ...; la voce del muezzin non facea ribrezzo nelle grandi citt\u00e0 ... onde gli eunuchi, gaiti o paggi che dir si vogliano, esercitavano gli ufficii di corte sotto quel velo sottilissimo d'ipocrisia che li facea apparire cristiani...; Guglielmo accogliea con onore i Musulmani stranieri, medici e astrologhi e larg\u00eca denaro a' poeti ...; i Musulmani soggiornavano in alcuni sobborghi senza compagnia di Cristiani; un q\u00e2d\u00ee amministrava la loro giustizia; frequentavan essi le moschee e ciascuna era anco scuola: fiorivano i loro mercati...\u00bb.\nLa sua inusitata tolleranza verso i suoi sudditi musulmani (che tanto scandalizzava i cristiani benpensanti ed esasperava il Papa) viene attestata anche dal noto viaggiatore Ibn Jubayr che, nella sua \"Ri\u1e25la\" (Viaggio), ricorda come nel terremoto del 1169, egli s'aggirasse nella reggia affermando ai suoi diversi servitori: \u00abChe ciascuno preghi il Dio ch'egli adora! Chi avr\u00e0 fede nel suo Dio, sentir\u00e0 la pace in cuore\u00bb."}
{"id": "114080", "revid": "9282", "url": "https://it.wikipedia.org/wiki?curid=114080", "title": "Leggi di Kirchoff", "text": ""}
{"id": "114083", "revid": "125130839", "url": "https://it.wikipedia.org/wiki?curid=114083", "title": "Sachalin", "text": "Sachalin (traslitterata anche come \"Sakhalin,\" \"Sahalin\" o \"Sacalin\", ) \u00e8 un'isola dalla forma allungata che si trova nell'oceano Pacifico settentrionale, nell'Estremo Oriente russo (compresa tra i 45\u00b0 50' e 54\u00b0 24' di latitudine nord).\nInsieme con le isole Curili, forma l'oblast' di Sachalin, la cui capitale \u00e8 Ju\u017eno-Sachalinsk. L'isola ha una lunghezza da nord a sud di 948 chilometri, con una larghezza media di qualche decina, per una superficie di , cifra che la rende la 23\u00aa isola pi\u00f9 estesa del mondo, oltre che la pi\u00f9 estesa della Russia e del Pacifico nord-occidentale.\nOrigini del nome.\nIl nome dell'isola deriva da un'interpretazione errata dell'espressione manci\u00f9 \"sahaliyan ula angga hada\" (cio\u00e8 \"picco alla foce del fiume Amur\"). In lingua manci\u00f9 \"sahaliyan\" significa \"nero\", in riferimento al fiume Amur (\"sahaliyan ula\"). Secondo Anton \u010cechov, in una carta geografica disegnata nel 1710 su ordine dell'imperatore giapponese, lungo la costa occidentale dell'isola si legge l'indicazione \"Saghalien-angahata\" (\"rupi del fiume nero\"), che si riferiva soltanto ad una particolare scogliera: l'errore consist\u00e9 nel fatto che si intese questo nome come il nome dell'intera isola.\nIl nome in lingua ainu dell'isola \u00e8 \"Karafuto\" (\u6a3a\u592a) o \"Krafuto,\" che significa \"isola manci\u00f9\"; venne ripristinato al tempo del dominio dell'Impero giapponese sulla parte meridionale di Sachalin tra il 1905 e il 1945.\nGeografia.\nL'isola di Sachalin si trova a breve distanza dalla massa continentale asiatica, dalla quale \u00e8 separata dal Liman dell'Amur e dallo Stretto dei Tartari che, nella sua parte settentrionale, si restringe fino a circa 7 chilometri. A sud lo stretto di La P\u00e9rouse la separa dall'isola giapponese Hokkaid\u014d. Il punto pi\u00f9 settentrionale dell'isola \u00e8 capo Elizaveta sulla penisola di Schmidt, e capo Crillon \u00e8 il punto pi\u00f9 meridionale. Capo Terpenija, all'estremit\u00e0 della penisola omonima, \u00e8 il punto pi\u00f9 a est, mentre capo Aniva si trova all'estremit\u00e0 della penisola Tonino-Anivskij nella parte sud-orientale. Le maggiori insenature sono il golfo Terpenija a sud-est e il golfo di Aniva a sud.\nTerritorio.\nIl territorio dell'isola \u00e8 prevalentemente montuoso, con l'eccezione della zona settentrionale dove si apre il bassopiano settentrionale, unica zona pianeggiante di una certa estensione. La parte centrale e meridionale sono prevalentemente occupate da catene montuose allungate in senso N-S, le maggiori delle quali sono la Catena Occidentale, la Catena Orientale e i Monti del Susunaj.\nNella Catena Orientale si trova il monte Lopatin (m 1609), massima elevazione dell'isola.\nA causa della vicinanza degli spartiacque alla costa, non ci sono fiumi importanti sull'isola; i pi\u00f9 lunghi sono il Poronaj e il Tym'.\nClima e vegetazione.\nL'isola di Sachalin vede temperature piuttosto basse in rapporto alla latitudine (\"anomalia termica\" negativa), analogamente a tutto il resto della facciata pacifica settentrionale asiatica. Questa rigidit\u00e0 climatica \u00e8 data dalla concomitante presenza di correnti marine fredde in discesa dalle acque subartiche (che fanno s\u00ec che le coste orientali siano pi\u00f9 fredde di quelle occidentali) e dallo sviluppo, nella stagione invernale, del robustissimo anticiclone termico russo-siberiano, che induce un flusso prevalente di correnti atmosferiche nordoccidentali che veicolano le masse di aria gelida della Siberia orientale.\nCome risultato, si hanno inverni molto rigidi, con medie termiche variabili, nel mese di gennaio (generalmente il pi\u00f9 freddo) fra i \u221218 \u00b0C e i \u221225\u00a0\u00b0C nel nord e fra i \u22126\u00a0\u00b0C e i \u221212\u00a0\u00b0C nel sud; le temperature salgono molto lentamente, a causa della marittimit\u00e0 dell'ambiente, tanto che la primavera \u00e8 molto tardiva e il mese pi\u00f9 caldo dell'anno \u00e8 generalmente agosto, quando le temperature medie si attestano fra gli 11\u00a0\u00b0C e i 16\u00a0\u00b0C al nord e fra i 16\u00a0\u00b0C e i 20\u00a0\u00b0C al sud. Le precipitazioni atmosferiche, al contrario di quanto avviene nelle zone pi\u00f9 continentali, non mancano, e diventano localmente abbondanti; le precipitazioni cadono sotto forma nevosa per parecchi mesi all'anno e si possono osservare grandi accumuli.\nVisti i lineamenti climatici, la forma vegetazionale pi\u00f9 diffusa a Sachalin \u00e8 la foresta boreale di conifere (in particolare la specie endemica \"Abies sachalinensis\").\nStoria.\nLe popolazioni indigene hanno abitato l'isola per diversi secoli vivendo di pesca e allevamento e passando sotto il controllo di Cina e Giappone. Un impulso netto alla colonizzazione dell'isola fu dato dall'impero russo che ne annesse il territorio trasformandola in una propria provincia. Gli scontri con il Giappone per il controllo della regione si susseguirono nel corso dei decenni. In un primo periodo la Russia trasform\u00f2 l'isola in un luogo di deportazione e prigioni, bloccandone di fatto lo sviluppo. Questa tendenza si \u00e8 chiusa all'inizio del XX secolo e, con la dichiarazione di terra libera per il popolamento volontario e con l'esenzione dal servizio di leva dei coloni, i tempi dello sviluppo furono molto rapidi.\nTra il 1904 e il 1905, dopo la guerra tra Giappone e Russia e con la sconfitta di quest'ultima, la parte meridionale dell'isola pass\u00f2 sotto il dominio del Sol Levante. Questa situazione rimase immutata fino agli ultimi giorni della seconda guerra mondiale, quando nell'agosto 1945 l'URSS attacc\u00f2 la Manciuria e la parte sud di Sachalin, occupandole in pochi giorni; cos\u00ec, quando il 2 settembre 1945 la firma della capitolazione disgreg\u00f2 l'impero giapponese, la parte meridionale di Sachalin era gi\u00e0 tornata alla Russia.\nA partire dagli anni sessanta la scoperta della presenza sul territorio di enormi giacimenti di idrocarburi ha trasformato l'economia e la distribuzione della popolazione locale. Un terremoto dagli esiti catastrofici invest\u00ec la regione nel 1995 e con i suoi oltre 7 gradi di intensit\u00e0 provoc\u00f2 oltre 2000 morti. Alla fine del mese di febbraio del 2006 un fatto strano attir\u00f2 di nuovo l'attenzione; un manto di neve gialla e dal forte odore di petrolio copr\u00ec la citt\u00e0 di Sabo, abitata ormai solo dagli addetti all'industria petrolifera.\nDemografia.\nAll'inizio del XX secolo circa 32.000 russi (di cui ben 22.150 erano deportati) abitavano l'isola insieme a diverse migliaia di nativi. Attualmente, Sachalin conta 673.000 abitanti, dei quali l'83% \u00e8 rappresentato da russi. Tra i nativi, si contano 2000 nivchi, 1300 ainu, 750 orocioni e 300 jakuti. I nivchi abitano la parte settentrionale dell'isola e vivono di caccia e pesca. Gli ainu, invece, popolano le coste meridionali.\nI 400.000 giapponesi che abitavano la parte meridionale dell'isola furono costretti a rifugiarsi in Giappone dopo la seconda guerra mondiale.\nNella capitale Ju\u017eno-Sachalinsk, che conta quasi 200.000 abitanti, vive una cospicua minoranza di coreani, i cosiddetti coreani di Sachalin portati qui durante la seconda guerra mondiale per lavorare nelle miniere di carbone.\nEconomia.\nLe risorse minerarie maggiormente presenti e sfruttate sull'isola sono l'oro, l'argento, il titanio e soprattutto il ferro; anche importanti giacimenti di carbone hanno contribuito a formare la fiorente attivit\u00e0 estrattiva. Le foreste coprono quasi tutta la superficie della regione facendo delle riserve di legname una ricchezza per l'economia locale. I mari che circondano Sachalin sono molto ricchi di fauna e la pesca \u00e8 cos\u00ec una realt\u00e0 occupazionale importante come l'allevamento ed in particolare quello delle renne. Infine la regione vanta acque geotermali potenzialmente utilizzabili a scopi energetici. I risultati delle ricerche effettuate sul territorio hanno permesso, a partire dagli anni sessanta, lo sfruttamento dei giacimenti interni di idrocarburi che per\u00f2 cominciarono ad esaurirsi dopo una ventina d'anni. Ma successivi studi di fronte alle coste di Sachalin hanno evidenziato la presenza di alcuni tra i pi\u00f9 grandi giacimenti di petrolio e gas naturale ancora da sfruttare di tutto il mondo.\nSono cos\u00ec nati una serie di progetti per l'estrazione denominati \"Sachalin 1\", \"Sachalin 2\" e cos\u00ec via fino al numero 6. La presenza delle multinazionali dell'oro nero e il loro impegno per lo sfruttamento di queste risorse hanno accelerato il processo di modernizzazione della regione soprattutto nel campo delle infrastrutture perch\u00e9 le grandi quantit\u00e0 dei materiali estratti dovevano essere trasportati in tempi ragionevolmente brevi. Ma le popolazioni locali legate soprattutto alla pesca e all'allevamento si trovano di fronte al problema grosso della contaminazione dell'ambiente stesso dal quale le loro attivit\u00e0 dipendono.\nI trasferimenti interni sono garantiti dalla presenza di strade asfaltate per quasi 3000\u00a0km e da una lunga ferrovia di oltre 800\u00a0km collegata a quella sulla terraferma da un servizio di traghetti. Esistono porti commerciali e turistici che offrono tra l'altro la possibilit\u00e0 di raggiungere anche il vicino Giappone. Ci sono diversi aeroporti che effettuano voli interni ed uno internazionale che unisce l'isola russa con le principali citt\u00e0 della federazione ed anche con Giappone, Corea e Filippine."}
{"id": "114084", "revid": "1573940", "url": "https://it.wikipedia.org/wiki?curid=114084", "title": "Platalea minor", "text": "La spatola minore o spatola dalla maschera nera (Platalea minor ) \u00e8 un uccello della famiglia dei Treschiornitidi.\nHa l'areale meno esteso di tutte le spatole, ed \u00e8 l'unica a essere considerata come specie minacciata.\nDistribuzione e habitat.\nConfinata alle regioni costiere dell'Asia orientale, sembra che fosse comune, un tempo, in tutta la sua area di diffusione. Attualmente la spatola sembra nidificare solamente in alcune piccole isole rocciose al largo della Corea del Nord, nonostante esistano tre luoghi dove si ritira a svernare, a Hong Kong, a Taiwan e nel Vietnam, oltre a qualche altra localit\u00e0 dove la si \u00e8 osservata durante la migrazione.\nConservazione.\nLa popolazione mondiale di questa specie, basata sui censimenti invernali effettuati nel 1988-1990 in tutti i siti conosciuti, \u00e8 stimata essere di 288 individui. La popolazione nidificatrice della Corea del Nord non supera i trenta esemplari, il che implica che debba esistere un'altra colonia, ancora non scoperta, forse situata nel nord-est della Cina, ad esempio nelle isole di Liaoning (vicine alla zona di nidificazione in Corea).\nSi pensa che la causa principale del declino della popolazione sia la distruzione del suo habitat, pi\u00f9 in particolare la \u00abvalorizzazione\u00bb dei bacini intercotidali per l'agricoltura, e pi\u00f9 di recente l'acquacoltura e l'industrializzazione. La Guerra di Corea (1950-1953) ha dovuto avere anch'essa un impatto negativo sulla diffusione della specie, poich\u00e9 gli uccelli smisero di nidificare in Corea del Sud in questo periodo. In Giappone, dove era comune vederla svernare, divenne molto rara proprio in quegli stessi anni, e ultimamente non c'\u00e8 mai stato un inverno in cui si siano potuti osservare pi\u00f9 di 5 uccelli.\nAl giorno d'oggi, la specie \u00e8 piuttosto ben protetta in Corea del nord, dove gli isolotti di nidificazione al largo delle coste sono stati dichiarati zona protetta e con restrizioni d'accesso. Nondimeno esistono ancora diversi pericoli, principalmente nelle zone in cui sverna. La domanda di terreni da affittare all'industria \u00e8 grande soprattutto nel sito di Taiwan, e quelli in Vietnam sono stati convertiti in allevamenti di gamberetti nonostante siano stottoposti alla Convenzione di Ramsar. A Hong Kong, le strutture per la pesca e per i raccoglitori di molluschi impediscono spesso agli uccelli di nutrirsi durante la bassa marea. Per di pi\u00f9, con la continua espansione delle popolazioni umane in Estremo oriente, l'inquinamento probabilmente diverr\u00e0 un problema importante."}
{"id": "114085", "revid": "767487", "url": "https://it.wikipedia.org/wiki?curid=114085", "title": "Microsoft Money", "text": "Microsoft Money \u00e8 un applicativo di Microsoft per la gestione del bilancio familiare. Consente la gestione di conti correnti, dei piani di risparmio, permette l'organizzazione delle spese per categorie ecc. Inoltre, alcune banche consentono il download dei movimenti del proprio conto corrente o della carta di credito nel formato previsto da MMY per la funzione di import.\nDal 2000 la Microsoft non rilascia aggiornamenti per la versione italiana, mentre in inglese ne sono uscite almeno 7 versioni, notevole inconveniente dacch\u00e9 non \u00e8 possibile fare l'upgrade dalla versione 2000 a quelle superiori senza perdere la base dati di partenza.\nMoney 2000 utilizza librerie a 16bit e pertanto non \u00e8 compatibile con sistemi operativi Windows x64.\nMicrosoft ha annunciato una nuova release, libera da lucchetti digitali e gratuita, per permettere ai vecchi utenti di poter continuare ad utilizzare il software anche dopo la disabilitazione del servizio di attivazione e la cessazione del supporto pianificata per il 31 gennaio 2011.\nVersioni.\nTuttora il software arrivato alla versione 2007 \u00e8 disponibile in varie versioni:"}
{"id": "114086", "revid": "287204", "url": "https://it.wikipedia.org/wiki?curid=114086", "title": "Bonifica", "text": "Con il termine bonifica si pu\u00f2 intendere:"}
{"id": "114090", "revid": "1652635", "url": "https://it.wikipedia.org/wiki?curid=114090", "title": "Sant'Agata", "text": "Agiografia.\nAgata \u00e8 stata una delle martiri pi\u00f9 venerate dell'antichit\u00e0 cristiana, fu messa a morte durante la persecuzione di Decio (249-251) a Catania, per non avere mai tradito la professione della sua fede cristiana.\nLa sua biografia scritta menziona interrogatori, torture, una resistenza perseverante e la vittoria di una fede incrollabile, che nell'insieme sono uno dei primi esempi in assoluto della letteratura agiografica nel corso della storia della Chiesa. Questa prima testimonianza scritta (strutturata) di vita e opere, morte e miracoli, si riflette nelle opere successive, la pi\u00f9 antica delle quali, a noi pervenuta, \u00e8 un \"passio\" risalente all'anno 1000, conservato alla \"Biblioth\u00e8que nationale de France\", probabilmente realizzato ad Autun.. Nelle sue miniature illustrate a margine, Magdalena Carrasco ha indagato le tradizioni iconografiche di et\u00e0 carolingia o della prima antichit\u00e0\nIl suo martirio testimonia come a Catania sicuramente gi\u00e0 nel III secolo esistesse una comunit\u00e0 cristiana. Altra conferma proviene dal rinvenimento a Catania nel 1730 di un'iscrizione datata tra la fine del III secolo e gli inizi del IV che segnalava la sepoltura di Iulia Florentina, una bambina di Ibla sepolta, per volere dei genitori, \"\u201cdove sono le sepolture dei martiri cristiani\u201d\". Tale iscrizione \u00e8 una testimonianza importantissima circa l\u2019immediata diffusione del culto di sant\u2019Agata, dopo la sua morte, non solo in citt\u00e0, ma anche fuori dal territorio etneo. Va ricordata a tal proposito anche l\u2019iscrizione rinvenuta a Ustica (Palermo), databile alla fine del III secolo dove si accenna a una certa Lucifera morta il giorno di Agata. Circa la diffusione immediata anche in Oriente interessante \u00e8 la testimonianza di Metodio di Olimpo (c. 250-311), in Licia, che nella sua opera \u201cSymposium\u201d fa riferimento ad Agata presentando la sua vita come modello di vita cristiana.\nNascita e controversie.\nSecondo gli atti del martirio, Agata nacque in una famiglia ricca e nobile, per tradizione catanese. La localit\u00e0 di nascita \u00e8 stata in passato messa in discussione: si pensava fosse nata a Palermo o, pi\u00f9 probabilmente, a Galermo nei dintorni a nord di Catania. I sostenitori delle origini palermitane o del suo temporaneo soggiorno nella citt\u00e0, ossia del quartiere di Agata alla Guilla, citano gli \"Acta SS. Februarii\" I, Anversa 1658 o la \"Bibliotheca Sanctorum\" I, Roma 1961, col. 320.\nI documenti narrativi del martirio di Agata in realt\u00e0 tacciono sui natali della Santa e tali citazioni restano dunque infondate. Tuttavia essi indicano in tre punti i sostanziali indizi sulla sua nativit\u00e0 a Catania: il primo punto \u00e8 quello relativo all'inizio del processo, secondo il testo fornito dalla redazione latina. Tale redazione esordisce rilevando nel vers. 1 che Agata fu martirizzata a Catania; nel vers. 24 la stessa redazione latina riferisce che Quinziano interpella Agata invitandola a dire di che condizione fosse, e nel vers. 25 riferisce che Agata rispose a Quinziano dicendo: \"Io non solo sono libera di nascita, ma provengo anche da nobile famiglia, come lo attesta tutta la mia parentela\": con queste parole Agata dichiara che tutta la sua parentela era presente e residente a Catania, oltre a esservi residente lei stessa e a essere nativa proprio di l\u00ec.\nIl secondo punto \u00e8 quello relativo all'apparizione dell'Angelo che, nel momento in cui il cadavere di sant'Agata viene seppellito, depone dentro il suo sepolcro una lapide di marmo in cui era scolpito che Agata era \"anima santa, onore di Dio e liberazione della sua Patria\": a tale proposito i versetti 102-104 rilevano che, per dimostrare la verit\u00e0 di quanto espresso in quella lapide e cio\u00e8 che Agata era la liberazione della sua Patria, Dio, a un anno appena dalla sua morte, fa arrestare la lava dell'Etna, che stava invadendo Catania. Il terzo punto \u00e8 quello relativo al fatto che il testo della redazione greca, riportato nel manoscritto del Senato di Messina, espressamente recita che \"Catania \u00e8 la patria della magnanima S. Agata\": tale testo \u00e8 di assoluto valore storico perch\u00e9 risale all'epoca in cui a Catania ancora non era stato eretto alcun tempio ad Agata.\nInfine, va ricordato che al tesoro di Sant'Agata apparterrebbe anche un diploma di Papa Urbano II che decreta i natali catanesi della santa.\nIn merito ai natali palermitani, tradizione piuttosto tarda, vi \u00e8 chi ritiene essa si fondi sull'errata traslitterazione di \"Galermus\" in \"Palermus\", di fonti latine nel primo caso e greche nel secondo, tradizione che attinge al fatto che effettivamente la giovane avrebbe soggiornato a Palermo prima di tornare alla sua citt\u00e0 per essere giudicata. Va per\u00f2 ricordato quanto entrambi i toponimi siano successivi al martirio di Sant'Agata, nello specifico risalgono alla dominazione saracena.\nAnche sulla data di nascita non esiste particolare certezza, essendo questa taciuta dalle fonti. Se infatti la tradizione popolare indica l'et\u00e0 della fanciulla nella fascia adolescenziale e nello specifico le attribuisce 15 anni - portando cos\u00ec l'anno dei natali al 235 per semplice sottrazione, ipotizzando il 251 quale anno del 16\u00ba anno non ancora compiuto - recenti ipotesi retrodatano la nascita della Santa al 229/230 circa, facendo riferimento al \"flammeum\", il velo del sacerdozio del primo cristianesimo, e al ruolo di diaconessa che le viene attribuito dalle prime rappresentazioni iconografiche (nella basilica di Sant'Apollinare Nuovo, per esempio, \u00e8 raffigurata in tunica lunga, dalmatica e stola a tracolla), attribuendo dunque un'et\u00e0 di circa 21 anni, poich\u00e9 la tradizione riporta che Agata aveva fatto richiesta di consacrarsi a Dio al Vescovo di Catania, che accolse il suo desiderio e le impose il velo rosso portato dalle vergini consacrate.\nEffettivamente, cosa documentata dalla tradizione orale catanese, dai documenti scritti narranti il suo martirio e dalle raffigurazioni iconografiche ravennate, con particolare riferimento alla tunica bianca e al pallio rosso, Agata viene rappresentata come una vera e propria diaconessa della Chiesa dei primi secoli. Si potrebbe allora immaginare che, sebbene si fosse consacrata a Dio a 15 anni grazie al consenso speciale del Vescovo, non fosse pi\u00f9 una ragazzina al momento del martirio, ma piuttosto una giovane donna con ruolo attivo nella sua comunit\u00e0 cristiana: una diaconessa aveva il compito, fra gli altri, di istruire i nuovi catecumeni alla fede cristiana (catechesi) e preparare i pi\u00f9 giovani al battesimo, alla prima comunione e alla cresima.\nInoltre, da un punto di vista giuridico, Agata aveva il titolo di \"proprietaria di poderi\", cio\u00e8 di beni immobili. Per avere questo titolo le leggi vigenti nell'impero romano pretendevano il raggiungimento del ventunesimo anno di et\u00e0. Rimanendo sempre in tema giuridico, durante il processo cui Agata fu sottoposta, fu messa in atto la \"Lex Laetoria\", una legge che proteggeva i giovani d'et\u00e0 compresa tra i 20 e i 25 anni, soprattutto giovani donne, dando a chiunque la possibilit\u00e0 di contrapporre una \"actio popularis\" contro gli abusi di potere commessi dall'inquisitore: il processo di Agata si chiuse con un'insurrezione popolare contro Quinziano, che dovette fuggire per sottrarsi al linciaggio della folla catanese.\nDunque, il pi\u00f9 plausibile anno di nascita \u00e8 tra il 229 e il 230, cos\u00ec che tra l'8 settembre 230 (tradizionalmente, il giorno di nascita) e il 5 febbraio 251 (giorno della morte) avesse gi\u00e0 compiuto il 21\u00ba anno di et\u00e0.\nProcesso e martirio.\nNel periodo fra la fine del 250 e l'inizio del 251 il proconsole Quinziano, giunto alla sede di Catania anche con l'intento di far rispettare l'editto dell'imperatore Decio, che chiedeva a tutti i cristiani di abiurare pubblicamente la loro fede, mise in atto una feroce persecuzione. La tradizione riferisce che Agata fugg\u00ec con la famiglia a Palermo, alla Guilla, ma Quinziano li scov\u00f2 e li fece tornare a Catania. Il punto che la giovane catanese attravers\u00f2 per uscire da Palermo e tornare alla sua patria, oggi \u00e8 detto Porta Sant'Agata. Quando la vide di presenza, Quinziano s'invagh\u00ec della giovinetta e, saputo della consacrazione, le ordin\u00f2, senza successo, di ripudiare la sua fede e adorare gli d\u00e8i pagani. Si pu\u00f2 ipotizzare, coesistente a ci\u00f2, anche un quadro pi\u00f9 complesso: ovvero, dietro la condanna di Agata, la pi\u00f9 esposta nella sua benestante famiglia, poteva esserci l'intento della confisca di tutti i loro beni. Di certo, era un contesto storico estremamente drammatico per i cristiani: papa Fabiano era morto, ucciso, da pi\u00f9 di un anno, la sede era vacante, e il successore Cornelio sarebbe stato eletto ben 14 mesi dopo il suo martirio.\nAl rifiuto deciso di Agata, il proconsole l'affid\u00f2 per un mese alla custodia rieducativa della cortigiana Afrodisia e delle sue figlie, persone molto corrotte. . Il fine di tale affidamento era la corruzione morale di Agata, attraverso una continua pressione psicologica, fatta di allettamenti e minacce, per sottometterla alle voglie di Quinziano, arrivando a tentare di trascinare la giovane catanese nei ritrovi dionisiaci. Ma Agata usc\u00ec da quella lotta vittoriosa e pi\u00f9 forte di prima, tanto da scoraggiare le sue stesse tentatrici, le quali rinunciarono all'impegno assunto, riconsegnando Agata a Quinziano.\nRivelatosi inutile il tentativo di corromperne i principi, Quinziano diede avvio a un processo e convoc\u00f2 Agata al palazzo pretorio. La tradizione ha tramandato i dialoghi tra il proconsole e la santa, da cui si evince senza dubbio come ella fosse edotta in dialettica e retorica.\n\"Le sofferenze che mi infliggerai saranno di breve durata, e non attendo altro che sperimentarle perch\u00e9 cos\u00ec come il grano non pu\u00f2 essere conservato in granaio se prima il suo guscio non viene aspramente stritolato e ridotto in frantumi, allo stesso modo la mia anima non potr\u00e0 entrare in paradiso se prima non farai minutamente dilaniare il mio corpo dai tuoi carnefici\" rispose Agata alle minacce di tortura del proconsole.\nDurante il processo Agata continu\u00f2 augurando al proconsole di essere annoverato fra i suoi dei: \" Ti auguro che tu sia tale e quale fu il tuo dio Giove e tua moglie quale fu la tua dea Venere\".\nQuinziano ne usc\u00ec umiliato dalle risposte di Agata.\nBreve fu il passaggio dal processo al carcere e alle violenze con l'intento di piegare la giovinetta. Inizialmente venne fustigata, legata sull'eculeo e allungata con funi le furono slogate le caviglie e i polsi, e sottoposta al violento strappo delle mammelle, mediante delle tenaglie.\nLe passio di S. Agata riportano le parole che la martire disse al proconsole :\"Empio, Crudele e disumano tiranno. Non ti vergogni di strappare ad una donna quello che tu stesso succhiasti dalla madre tua?\".\nA Catania, nella Chiesa di Sant'Agata la Vetere si conseva il luogo indicato come sala del pretorio romano dove vennero eseguite le torture e i processi.\nLa tradizione indica che nella notte venne visitata da San Pietro, che la rassicur\u00f2 portandole conforto e ne risan\u00f2 miracolosamente le ferite. Venne infine sottoposta al supplizio dei carboni ardenti.\nA Catania, nella Chiesa di San Biagio (Catania) conosciuta anche come Chiesa Di Sant'Agata Alla Fornace si conservano, nell'altare laterale della cappella di Sant'Agata, le pietre e la terra che secondo la leggenda tormentarono Agata il 5 febbraio 251 d. C.\nLa notte seguente all'ultima violenza, il 5 febbraio 251, Agata spir\u00f2 nella sua cella.\nUna tradizione vuole che, negli anni della persecuzione di Decio che ebbe inizio nel 249, la compatrona di Malta abbia soggiornato per un periodo in una cripta dell'isola, divenuta il centro di un culto secolare.\nLa morte.\nSe non esiste dubbio storico alcuno sulla morte per martirio, che \u00e8 autenticato, anche dall'enorme diffusione del culto oltre il luogo natio e fin dall'antichit\u00e0, tuttavia, non abbiamo sufficienti dettagli storici sulla sua morte.\nSecondo la \"Leggenda aurea\" (1288) del beato Iacopo da Varagine, Agata consacr\u00f2 la sua verginit\u00e0 a Dio. Di ricca e nobile famiglia, rifiut\u00f2 le proposte del prefetto romano Quinziano, che la invi\u00f2 dalla tenutaria di un bordello. Trovandola una donna tenace e intrattabile, anche costei rifiut\u00f2 l'incarico di Quinziano, che, dopo minacce e pressioni, la fece mettere in prigione, principalmente a motivo della sua fede cristiana.\nTra le torture subite vi fu il taglio dei suoi seni con le pinze. Dopo ulteriori scontri drammatici con Quinziano, rappresentati in una sequenza di dialoghi nel suo Passio che documentano la sua forza d'animo e la sua devozione costante, sant'Agata fu poi condannata ad essere bruciata sul rogo, ma un terremoto la salv\u00f2 da quel destino; fu allora condotta in prigione, dove San Pietro, apostolo e martire, apparve a lei e guar\u00ec le sue ferite. Sant'Agata mor\u00ec in prigione, secondo la Legenda Aurea \"nell'anno di nostro Signore 253 al tempo di Decio, l'imperatore di Roma\". Sull'anno della morte, a causa di errate traduzioni, viene infatti riportato il 253 da Iacopo da Varagine, mentre il vulcanologo Carlo Gemmellaro riporta il 252. Tuttavia sulla data della morte non esiste dubbio sia avvenuta nel 251, in quanto le fonti principali riportano tale data.\nCulto.\nVenerazione.\nLa Cattedrale di Catania \u00e8 consacrata a Sant'Agata.\nSecondo la tradizione maltese, durante la persecuzione dell'imperatore romano Decio (249 \u2013 251), Agata fugg\u00ec dalla Sicilia insieme ad un gruppo di altre persone, e si rifugi\u00f2 a Malta. Alcuni storici ritengono che il suo soggiorno sull'isola sia stato piuttosto breve, e che lei abbia trascorso le sue giornate in una cripta rocciosa presso Rabat, pregando e insegnando la fede cristiana ai bambini. Dopo qualche tempo, Agata fece ritorno in Sicilia, dove affront\u00f2 il martirio.\nFu arrestata e portata davanti a Quinziano, Pretore di Catania, che la condann\u00f2 alla tortura e alla prigionia.\nLa cripta di Sant'Agata \u00e8 una basilica sotterranea, venerata dai maltesi fin dai primi secoli. Al tempo del soggiorno di Sant'Agata, la cripta era una piccola grotta naturale che pi\u00f9 tardi, durante il IV o V secolo, fu ingrandita ed abbellita..\nAncora dopo l'epoca della riforma, Agata fu mantenuta nel calendario liturgico protestante come risulta dal \"Book of Common Prayer\", che \u00e8 il riferimento per la Chiesa d'Inghilterra e per le Comunioni Anglicane. La ricorrenza di Sant'Agata \u00e8 il 5 febbraio. Molte chiese parrocchiali della Chiesa dell'Inghilterra sono a lei dedicate.\nAgata, assieme a santa Cristina, santa Ninfa e sant'Oliva, \u00e8 una delle quattro sante protettrici della Citt\u00e0 Felicissima ossia Palermo, \"caput regni et sedis regis\" della Sicilia (Santa Rosalia nascer\u00e0 nel XII secolo). La sua statua \u00e8 presente nell'ordine superiore della facciata est dei Quattro Canti di Citt\u00e0, a protezione del quartiere Tribunali (generalmente noto come Kalsa).\nLa festa di Sant'Agata ricorre il 5 febbraio anche per la Chiesa Cattolica e per la Chiesa Ortodossa.\nLa devozione a Sant'Agata \u00e8 documentata in una copia del \"Martirologio geronimiano\" autenticamente attribuita al santo e nel Calendario dell'antica Cartagine (Sinassario) del 530 d.C. circa..\nIn letteratura si trovano anche: l'inno di un autore anonimo tramandato dall'opera di papa Damaso I (366-384 d.C.), due componimenti poetici di Venanzio Fortunato (VI secolo, \u00abCarme VIII\u00bb. \"Sulla Verginit\u00e0\"), \u00e8 dipinta nelle processioni dei santi raffigurate nella Basilica di Sant'Apollinare in Classe a Ravenna. &lt;br&gt;\nAlcuni panegirici furono composti in suo onore da Isidoro di Siviglia (VI sec.), Aldelmo di Malmesbury (VII sec.), e dal patriarca Metodio I.\nLe reliquie.\nNel 1040 il generale bizantino Giorgio Maniace trafug\u00f2 le reliquie della Santa per portarle a Costantinopoli. Nel 1126 due soldati, che erano stati in precedenza in servizio nell'esercito bizantino, Gisliberto (secondo i documenti chiamato anche Gilberto o Giliberto) e Goselmo (uno di origine francese e l'altro salentino di Gallipoli), rubarono i resti della martire per restituirle al Vescovo di Catania Maurizio, la consegna avvenne nel Castello di Aci, l'odierna Aci Castello.\nL\u20198 agosto 1126 la nave approd\u00f2 sulle coste di Gallipoli e Goselmo, come segno di riconoscimento per l\u2019ospitalit\u00e0 ricevuta da parte della sua citt\u00e0 nat\u00eca, volle lasciare sul litorale una delle reliquie pi\u00f9 insigni della Santa, ovvero una delle due mammelle. Oggi si conserva nella Basilica di Santa Caterina d\u2019Alessandria di Galatina perch\u00e9 rubata nel 1389, dalla Basilica concattedrale di Sant\u2019Agata di Gallipoli da Raimondello Orsini del Balzo.\nSecondo il vescovo Maurizio di Catania, Gilberto, che all'epoca era al servizio dell'imperatore Giovanni II Comneno (1118 \u2013 1143), decise di intraprendere tale missione dopo aver ricevuto una visione della Santa. Giovanni II tent\u00f2 di arrestare invano Gisliberto e Goselmo, poich\u00e9 gli parve un \"cattivo presagio\" al destino dell'Impero. Al vescovo Maurizio, Dio avrebbe mostrato il suo favore per i Normanni che all'epoca dominavano in Sicilia a scapito dell'ultima dominazione cristiana della Sicilia, l'Impero bizantino.\nIl 17 agosto 1126, le reliquie rientrarono nel Duomo di Catania. Questi resti sono oggi conservati in parte all'interno del prezioso busto in argento (parte del cranio, del torace e alcuni organi interni), opera del 1376 dell'orafo senese Giovanni di Bartolo e in parte dentro a reliquiari posti in un grande scrigno, anch'esso d'argento (braccia e mani, femori, gambe e piedi, la mammella e il velo), opera del catanese Vincenzo Archifel.\nAltre reliquie della Santa, come ad esempio piccoli frammenti di velo e singole ossa, sono custodite in chiese e monasteri di varie citt\u00e0 italiane ed estere. Un braccio \u00e8 custodito nella Cattedrale di Palermo.\nSulla storia delle traslazioni vari studiosi se ne sono occupati in passato (Gaetani, De Grossis, Carrera, l'abate Amico, Scalia) e sembrano unanimemente concordare circa la veridicit\u00e0 storica della traslazione e sull'autenticit\u00e0 della \"Lettera\" del vescovo Maurizio. Recenti studi hanno fatto nuova luce sui documenti. Da ricordare pure una storia manoscritta in lingua siciliana del '500.\nLa diatriba della reliquia tra Gallipoli e Galatina.\nFra tutte le citt\u00e0 italiane di cui sant'Agata \u00e8 Patrona, Gallipoli (Diocesi di Nard\u00f2-Gallipoli) e Galatina (Arcidiocesi di Otranto), in Puglia, sono coinvolte in una singolare contesa che vede come protagonista una presunta reliquia di Sant'Agata, una mammella.\nUna leggenda diffusa in Puglia spiegherebbe con un miracolo la presenza della reliquia a Gallipoli. Si dice che l'8 agosto 1126, Goselmo e Gilisberto fecero tappa a Gallipoli (citt\u00e0 natale di Goselmo) e come segno di ringraziamento per la calorosa accoglienza ricevuta, lasciarono una mammella della Santa sulla spiaggia. Sant\u2019Agata apparve in sogno a una donna che si era addormentata dopo aver lavato i panni su una spiaggia in localit\u00e0 \u201cCotriero\u201d a Gallipoli e l'avvert\u00ec che il suo bambino stringeva qualcosa tra le labbra: era la mammella della Santa. La donna si svegli\u00f2 e ne ebbe conferma, ma non riusc\u00ec a convincerlo ad aprire la bocca. Tent\u00f2 a lungo: poi, in preda alla disperazione, si rivolse al Vescovo, che celermente giunse nella spiaggia insieme ad altri ecclesiastici. Il prelato recit\u00f2 la solenne Litanie in onore di tutti i santi, e soltanto quando pronunci\u00f2 il nome di Agata il bimbo apr\u00ec la bocca. Da essa venne fuori una mammella, attribuita ad Agata. Da quel momento, la \u201ccitt\u00e0 bella\u201d, elev\u00f2 la Martire a sua inclita Patrona, dedicandole la cattedrale, fino ad allora intitolata a San Giovanni Crisostomo.\nLa reliquia rimase a Gallipoli, nella Basilica concattedrale di Sant'Agata, dal 1126 al 1389, fino a quando il principe Raimondello Orsini Del Balzo la trasfer\u00ec a Galatina, dove fece costruire la chiesa di Santa Caterina d'Alessandria d'Egitto, nella quale \u00e8 ancora oggi custodita presso un convento di frati francescani. Secondo il vescovo gallipolino Montoya de Cardona la reliquia fu trafugata dagli abitanti di Galatina \"ex auctoritate\" e disse che fu \"rubata furtivamente e all'insaputa dell'Universit\u00e0 gallipolitana\". Numerosi sono stati i tentativi dei gallipolini di riportare nella Concattedrale di Sant'Agata la reliquia, a partire dal Vescovo Gaetano Muller, il quale scrisse una lettera al Cardinale prefetto dell'epoca, fino ad arrivare ad Achille Starace, segretario del Partito Nazionale Fascista. Inoltre sono state scritte delle lettere per sollecitare il vescovo di Otranto (da cui dipende Galatina), Mons. Donato Negro, a restituire la reliquia tenuta a Galatina.\nIl velo.\nIl velo di Sant'Agata \u00e8 una reliquia conservata nella Cattedrale di Catania in uno scrigno d'argento insieme ad altre reliquie della giovane. Secondo una leggenda il velo fu usato da una donna per coprire la Santa durante il martirio con i carboni ardenti. Nei fatti il cosiddetto \"velo\" di colore rosso faceva parte del vestimento con cui Agata si present\u00f2 al giudizio, essendo questo, indossato su una tunica bianca, l'abito delle diaconesse consacrate a Dio. Secondo un'altra leggenda il velo era bianco e divent\u00f2 rosso al contatto col fuoco della brace.\nNel corso dei secoli, venne pi\u00f9 volte portato in processione come estremo rimedio per fermare la lava dell'Etna.\nI miracoli.\nMolti sono i miracoli attribuiti a sant'Agata nel corso dei secoli:\nLa liberazione dall'eccidio.\nIl 25 luglio 1127 i Mori presero d'assedio le coste siciliane. Dove approdavano erano stragi, massacri e rapine. Quando stavano per assalire la costa catanese, gli abitanti della citt\u00e0 ricorsero all'intercessione di Sant'Agata e, secondo la leggenda, la grazia non tard\u00f2: Catania fu risparmiata da quel flagello.\nNel 1231 Federico II di Svevia era giunto in Sicilia per assoggettarla. Molte citt\u00e0 si ammutinarono e Catania fu tra queste. Federico II furente ne ordin\u00f2 la distruzione, ma i catanesi ottennero che, prima dell'esecuzione di quello sterminio, in cattedrale venisse celebrata l'ultima messa, alla quale presenzi\u00f2 lo stesso Federico II. Fu durante quella funzione che il re svevo, sulle pagine del suo breviario, lesse una frase, comparsa miracolosamente, che gli suon\u00f2 come un pericoloso avvertimento: \"Noli offendere Patriam Agathae quia ultrix iniuriarum est\".\nImmediatamente abbandon\u00f2 il progetto di distruzione, revoc\u00f2 l'editto e si accontent\u00f2 soltanto che il popolo passasse sotto due spade incrociate, pendenti da un arco eretto in mezzo alla citt\u00e0. A Federico bast\u00f2 un atto di sottomissione e lasci\u00f2 incolumi i cittadini e Catania, salvata per l'intercessione della Madonna delle Grazie e di Sant'Agata.\nLa citt\u00e0 tradizionalmente ricorda questo evento con un bassorilievo di marmo che si trova oggi all'ingresso del Palazzo comunale e raffigura Agata, seduta su un trono come una vera regina, che calpesta il volto barbuto di Federico II di Svevia .\nLa lava e i terremoti.\nNel 1169 un terremoto fece da preludio a una tremenda eruzione. Un fiume di lava, scorrendo per i pendii dell'Etna e allargandosi per le campagne, distruggeva ogni cosa al suo passare e avanzava inarrestabile verso la citt\u00e0. Ma, come era avvenuto un anno dopo la morte di Sant'Agata, una processione col sacro velo blocc\u00f2 il fiume di lava. Miracoli simili i catanesi li ottennero anche nel 1329, nel 1381, nel 1408, nel 1444, nel 1536, nel 1567 e nel 1635.\nMa l'eruzione pi\u00f9 disastrosa avvenne nel 1669: una serie di bocche si aprirono lungo i fianchi del vulcano, che erutt\u00f2 lava e lapilli per sessantotto giorni. La lava distrusse molti centri abitati e giunse fino in citt\u00e0, circondando il fossato del Castello Ursino. Nella sacrestia della cattedrale un affresco, realizzato dieci anni dopo l'eruzione da chi aveva vissuto in prima persona quei tragici momenti, descrive le scene quasi apocalittiche di quella distruzione.\nQuando il magma era giunto a una distanza di trecento metri dal duomo, miracolosamente scans\u00f2 i luoghi in cui Sant'Agata era stata imprigionata, aveva subito il martirio e dove poi era stata sepolta, per andare a scaricarsi in mare e proseguire per pi\u00f9 di tre chilometri. Sembr\u00f2 chiara la volont\u00e0 della Santa catanese di salvare i luoghi che appartenevano alla sua storia e al suo culto. A quella terribile eruzione \u00e8 legato anche un altro evento prodigioso: un affresco, che raffigurava Sant'Agata in carcere, e che si trovava in un'edicola fuori le mura della citt\u00e0, fu trasportato intatto dal fiume di lava per centinaia di metri. Ora quel dipinto si trova sull'altare maggiore della chiesa di Sant'Agata alle Sciare, a Catania. Dono di ringraziamento per aver salvato la citt\u00e0 dalla distruzione \u00e8 la grande lampada votiva d'argento che si trova al centro della cappella di Sant'Agata nella cattedrale e che Carlo II di Spagna volle offrire alla patrona della citt\u00e0.\nNel 1693 un violento terremoto fece tremare Catania. Ci furono diciottomila morti. Nessuno dei novemila superstiti dopo la catastrofe voleva pi\u00f9 ritornare in citt\u00e0. Catania sarebbe diventata una citt\u00e0 fantasma se un delegato del Vescovo, in processione con le reliquie di Sant'Agata, non avesse supplicato il popolo a rimanere e a ricostruire la citt\u00e0.\nNel 1886 una bocca eruttiva si era aperta a Nicolosi, un centro abitato alle pendici dell'Etna. Il beato cardinale Dusmet, il 24 maggio, port\u00f2 in processione il velo di Sant'Agata e, bench\u00e9 la processione si fosse fermata in un tratto in discesa, il magma lavico si arrest\u00f2 immediatamente. In quel punto, in memoria dello straordinario miracolo, sorge ora un piccolo altare.\nLa peste.\nIn pi\u00f9 occasioni a Sant'Agata \u00e8 stata riconosciuto un intervento sulla citt\u00e0 anche a protezione dalle epidemie. Nel 1576, quando la peste cominci\u00f2 a diffondersi poco lontano da Catania, il senato pens\u00f2 di ricorrere all'intercessione della patrona. Le reliquie furono portate in processione lungo le vie della citt\u00e0 e, una volta giunte accanto agli ospedali dove erano ricoverati gli appestati, essi guarirono e nessuno fu pi\u00f9 contagiato.\nNel 1743 una seconda ondata di peste stava per diffondersi da Messina anche a Catania. Le reliquie furono portate in processione e la peste cess\u00f2. In ricordo di questo prodigio, fu eretta nell'attuale piazza dei Martiri, una colonna romana (proveniente dal Teatro romano) sormontata da una effigie di Sant'Agata che schiaccia la testa di un mostro, simbolo della peste.\nLa Festa di Sant'Agata.\nDal 3 al 5 febbraio, Catania dedica alla Santa una grande festa, misto di fede e folklore. Secondo la tradizione, alla notizia del rientro delle reliquie della Santa nel 1126, il vescovo usc\u00ec in processione per la citt\u00e0 a piedi scalzi con le vesti da notte, seguito dal clero, dai nobili e dal popolo. Controversa \u00e8 l'origine del tradizionale abito che i devoti indossano nei giorni dei festeggiamenti, il \"Sacco agatino\": camici e guanti bianchi con in testa una papalina nera. Una radicata leggenda popolare vuole siano legati al fatto che i cittadini catanesi, svegliati in piena notte dal suono delle campane al rientro delle reliquie in citt\u00e0, si riversarono nelle strade in camicia da notte; la leggenda risulta essere priva di fondamento poich\u00e9 l'uso della camicia da notte risale al XIV secolo mentre la traslazione delle reliquie avvenne nel XII. Il Ciaceri, insigne studioso dei culti e del folclore di Sicilia, afferma che l'abito bianco sia una eredit\u00e0 del precedente culto della dea Iside, come la barca - oggi non pi\u00f9 in uso - che anticipava il simulacro della dea.\nMa la tradizione storica pi\u00f9 affermata (tra cui, in ordine lessicografico: Amico, Carrera, Dandolo, De Grossis, Fazello, Gaetani, Maurolico, Pirri, ecc.) indica che l'abito votivo altro non \u00e8 che un saio penitenziale o cilicio o tunica, in ogni caso bianco per indicare la purezza, indossato dai catanesi il 17 agosto quando i due soldati, il francese Gilberto e il calabrese Goselmo, riportarono le reliquie a Catania da Costantinopoli.\nAltri elementi caratteristici della festa sono il fercolo d'argento dove vengono poste le reliquie della Santa posto a sua volta su un carro o \"Vara\" anticamente senza ruote avendo nella sua parte inferiore 4 mezzelune metalliche che ne consentivano il trascinamento sul basolato lavico di cui le strade del centro storico sono costituite . In tempi recenti all\u2019interno di tali mezzelune sono state poste delle ruote gommate con freni idraulici che ne garantiscono la sicurezza ma, comunque non esiste sistema di virata al punto che nelle curve a gomito la struttura deve essere sollevata da dei martinetti per consentirne il cambio di direzione. Nella processione di giorno 4 esso \u00e8 adornato con garofani rosa (simboli del sangue e dunque del martirio subito dalla santa), mentre in quella di giorno 5 \u00e8 addobbato con garofani bianchi (simboli di purezza, castit\u00e0 e di fede al Signore). Legati al veicolo due cordoni di oltre 100 metri cui si aggrappano centinaia di \u201cDevoti\u201d (con il \"Sacco agatino\" ossia la suddetta tunica bianca stretta da un cordone, cuffia o papalina nera, fazzoletto e guanti bianchi) che fino al 6 febbraio tirano instancabilmente il carro. La Vara viene portata in processione preceduta dalle candelore o \"cannalori\" , oggi in numero di tredici tra quelle \u201cstoriche\u201d e quelle aggiunte e dedicate in tempi recenti, appartenenti ciascuna ad un altro corporazione degli artigiani cittadini o simboleggianti le offerte alcuni quartieri catanesi (\u201cla Rena\u201d o \u201cvillaggio Sant\u2019Agata\u201d) o della associazione dei devoti (il Circolo Sant\u2019Agata). Tutto avviene fra ali di folla che agita bianchi fazzoletti e grida \"Cittadini, cittadini, semu tutti devoti tutti\". \u00c8 considerata tra le tre principali feste cattoliche a livello mondiale per affluenza. Nel XIV secolo Sant'Agata \u00e8 stata eletta compatrona della citt\u00e0 di Pistoia, in quanto il 5 febbraio 1312 venne firmata la pace tra i pistoiesi e i fiorentini. La reliquia di Sant'Agata vergine e martire, venerata in Cattedrale, fu donata dal Cardinale Antonio Pucci, gi\u00e0 vescovo di Pistoia.\nPatronati.\nSant'Agata \u00e8 la patrona per:\nIl suo culto \u00e8 strettamente legato alla Preghiera a San Michele Arcangelo.\nInoltre \u00e8 patrona di diversi comuni italiani:\nSant'Agata de'Goti Bn\n\u00c8 anche patrona in diverse localit\u00e0 non italiane, tra cui:\nChiese catanesi dedicate a Sant'Agata.\nIl Capoluogo Etneo, patria della Santa, detiene il numero maggiore di chiese dedicate alla Martire Catanese. Esse conservano i ricordi e le sacre Reliquie legate alle vicende del martirio, e dei miracoli operati per sua intercessione:"}
{"id": "114094", "revid": "1522773", "url": "https://it.wikipedia.org/wiki?curid=114094", "title": "Sussex", "text": "Sussex (pronuncia , abbreviato Sx) dall'inglese antico \"S\u016b\u00fes\u0113axe\" (Sassoni meridionali) \u00e8 una contea storica dell'Inghilterra meridionale, divisa per scopi amministrativi nelle due contee del West Sussex e East Sussex e nelle citt\u00e0 di Brighton e Hove.\nMotto non ufficiale della regione \u00e8 \"We wunt be druv\", ossia letteralmente \"noi non saremo guidati\", in dialetto sassone.\nGeografia.\nCorrisponde approssimativamente alla zona dell'antico Regno del Sussex, confinante a nord con il Surrey, a nordest con il Kent, a sud con lo Stretto della Manica e a ovest con l'Hampshire. Le due met\u00e0 del Sussex hanno avuto storicamente due Corti \"Quarter Sessions\" separate, in modo che quando i Concili di Contea sono stati stabiliti, la contea fu divisa in due differenti contee amministrative, (con tre citt\u00e0 capoluogo).\nStoria.\nIl Sussex rimase formalmente una contea fino al 1974, quando il Lord-Luogotenente del Sussex fu rimpiazzato da uno del East e uno del West Sussex. Tutto il Sussex ha una sola forza di polizia dal 1968. Brighton e Hove furono messe sotto un'unica autorit\u00e0 nel 1997, finch\u00e9 nel 2000 fu garantito loro lo status di citt\u00e0. Chichester era stata l'unica citt\u00e0 del vecchio Sussex. Dal 19 maggio 2018 il principe Harry e Meghan Rachel Markle sono diventati duca e duchessa di Sussex."}
{"id": "114095", "revid": "124593112", "url": "https://it.wikipedia.org/wiki?curid=114095", "title": "Un altro giro di giostra", "text": "Un altro giro di giostra \u00e8 l'ultimo libro scritto dal giornalista Tiziano Terzani, uscito nella prima met\u00e0 del 2004.\nDiversamente dalle opere precedenti, come \"Buonanotte, signor Lenin\", il libro in questione non ha un fine giornalistico, non contiene cio\u00e8 la descrizione di eventi che, in quel caso dagli anni settanta in poi, hanno profondamente cambiato il volto dell'Asia. \u00c8 invece un libro che descrive gli ultimi viaggi di Terzani (da New York a sperduti paesi dell'India, fino al ritiro in un ashram nel Tamil Nadu a studiare i Ved\u0101nta, prima, e sull'Himalaya, poi) alla ricerca di una cura per il cancro che lo colp\u00ec personalmente; ma \u00e8 anche, e soprattutto, uno straordinario viaggio alla ricerca del S\u00e9; come scritto nel libro, infatti, \"La pace \u00e8 da cercare dentro\".\nEgli con il passare dei mesi, e da quel girovagare passando dalle pi\u00f9 moderne macchine \"spara-radiazioni\" americane alla delicata medicina ayurvedica, fino all'omeopatia, prese coscienza e si rese presto conto che, inconsciamente, si era messo per l'ultima volta \nin viaggio per curare una malattia che colpisce tutti, la paura della morte.\nNel 2007 Milo Vallone cura la regia dell'adattamento teatrale dell'opera che vede la colonna sonora affidata alle musiche composte da Sergio Rendine."}
{"id": "114096", "revid": "838137", "url": "https://it.wikipedia.org/wiki?curid=114096", "title": "Essex", "text": "L'Essex (pronuncia ) \u00e8 una contea dell'Inghilterra orientale. Confina con la contea della Grande Londra a sud-ovest, con lo Hertfordshire a ovest, il Cambridgeshire e il Suffolk a nord e il Kent a sud.\nSe come contea cerimoniale comprende 14 distretti, in realt\u00e0 come contea amministrativa ne possiede soltanto 12 poich\u00e9 Thurrock e Southend-on-Sea, essendo autorit\u00e0 unitarie, godono di una gestione separata.\nEtimologia.\nIl nome prende origine dal periodo anglosassone medievale, in antico inglese si chiamava \"\u0112astseaxe\" ovvero Sassonia dell'est."}
{"id": "114098", "revid": "2056951", "url": "https://it.wikipedia.org/wiki?curid=114098", "title": "Altezza", "text": ""}
{"id": "114100", "revid": "460592", "url": "https://it.wikipedia.org/wiki?curid=114100", "title": "Scream (musica)", "text": ""}
{"id": "114101", "revid": "508036", "url": "https://it.wikipedia.org/wiki?curid=114101", "title": "Taxi", "text": "Il taxi, anche tass\u00ec o tax\u00ec, \u00e8 un veicolo che effettua un servizio pubblico di trasporto passeggeri su piazza a pagamento, ovvero su stazionamento in apposite aree pubbliche, specificatamente in citt\u00e0, con alla guida un autista, definito \u00abtassista\u00bb o \u00abtaxista\u00bb.\nA differenza del trasporto pubblico di linea, dove il percorso e le fermate di salita e discesa sono definite dall'ente locale affidatore del servizio o dal gestore della linea ferroviaria, tramviaria e di autobus, il servizio offerto dal taxi \u00e8 classificato non di linea, ovvero come \u00abporta a porta\u00bb. Il tassista in sosta nel posteggio o piazzola, segnalata con apposita segnaletica orizzontale, anche raggiunto telefonicamente, via radio o via app, acquisisce la richiesta dell'utente, lo preleva all'indirizzo concordato e lo trasporta infine alla destinazione richiesta.\nIl servizio taxi pu\u00f2 essere svolto sia con autovetture che con altri veicoli quali, motocarrozzette, veicoli a trazione animale, risci\u00f2 condotti a mano o natanti.\nStoria.\nSembra che i primi esempi di questo tipo di servizio si possano far risalire al XIX secolo; precedentemente all'invenzione dell'automobile un servizio similare era quello fornito da carrozze trainate da cavalli e le prime regolamentazioni in proposito risalgono alle citt\u00e0 di Parigi e Londra dove per la prima volta venne limitato il numero delle vetture in circolazione. Le vetture utilizzate prendevano in Europa il nome di \"Brougham\", vocabolo talora trascritto \"Broom\" e in italiano pronunciato come \"Brum\", da cui il sostantivo \"Brumista\" utilizzato nella lingua italiana.\nL'etimologia del termine \"tass\u00ec\" non \u00e8 altro che un adattamento del fr. \"taxi\", abbreviazione di \"taxim\u00e8tre\" (\u00abtassametro\u00bb e \u00abvettura a tassametro\u00bb), che deriva a sua volta dal ted. \"Taxameter\", comp. irregolare del latino medievale \"taxa\" \u00abtassa\u00bb e \"\u2013meter\" \u00ab-metro\u00bb (poi pi\u00f9 correttamente uniformato all'etimologia greca nel fr. \"taxim\u00e8tre\" e nell' ingl. \"taximeter\", dove la radice \"taxi-\" rappresenta il gr. \u03c4\u03ac\u03be\u03b9\u03c2 nel sign. di \u00abdeterminazione di un pagamento dovuto\u00bb). \nL'idea di utilizzare l'automobile per servizio pubblico nasce comunque in Germania, a Stoccarda, nel 1896 per iniziativa della ditta di trasporti Friedrich Greiner che, il 26 giugno di quell'anno, commission\u00f2 una carrozza a motore del tipo Landaulet-Vittoria alla DMG (Daimler Motoren Gesellschaft) di Bad Cannstatt, accessoriata di alloggiamento per il tassametro. L'automobile verr\u00e0 consegnata nel maggio (dietro pagamento dell'astronomica somma di 5.530 marchi) ed autorizzata al servizio dal comando di polizia nel giugno 1897. Mossa da un bicilindrico verticale ciclo Otto con cambio a quattro marce, trasmissione finale a cinghia e dotata di ruote ricoperte da gomma piena, la vettura \u00e8 in grado di percorrere 70\u00a0km al giorno ed ha un successo immediato che porter\u00e0 la Greiner, subito ribattezzata \"Daimler Motor Wagen Kutscherei\", ad acquistare altre sei automobili dello stesso tipo.\nNegli anni successivi questa pratica si diffuse in tutte le altre pi\u00f9 grandi metropoli e a New York si assistette alla prima compagnia che, dopo aver constatato che si trattava del colore meglio visibile a distanza, decise di dipingere le sue vetture di giallo.\nLa successiva svolta epocale nel servizio pubblico avvenne alla fine degli anni quaranta con l'utilizzo dei primi impianti radio per comunicare tra le autovetture e la sede delle societ\u00e0, con il risultato di un'ottimizzazione dei percorsi e una riduzione dei tempi d'attesa per la clientela. In effetti, in passato e in parte ancora oggi, i tassisti aspettavano la clientela in appositi parcheggi forniti di telefono fisso. In Italia, il servizio raggiungibile con questo particolare impianto installato viene definito \"radiotaxi\" ed \u00e8 generalmente gestito da cooperative di tassisti a cui fa capo un numero telefonico normalmente di facile memoria. Un progetto avviato nel 2007 in collaborazione delle cooperative nella regione Veneto, si prefigge di istituire un numero unico regionale per facilitare ulteriormente il servizio, progetto pilota per estendere questa opportunit\u00e0 a tutto il territorio nazionale al pari di altri numeri di utilit\u00e0 pubblica.\nIn tempi pi\u00f9 recenti un aiuto alla categoria dei tassisti arriva dall'utilizzo dei moderni GPS e dei navigatori satellitari che stanno man mano sostituendo quello che era in passato il risultato solo di una continua pratica sul campo; la conoscenza dei percorsi migliori e la recente esplosione di app specifiche per raccogliere prenotazioni e gestire il lavoro del tassista.\nVeicoli impiegati.\nAnche se ai giorni nostri normalmente il servizio di taxi viene offerto con l'utilizzo di autovetture normali, naturalmente dando la preferenza alle caratteristiche di robustezza, economicit\u00e0 di gestione e comodit\u00e0 di carico, in passato sono stati messi in commercio degli autoveicoli specificatamente designati a questo scopo.\nFamosi e tipici sono ad esempio in Inghilterra quelli costruiti dalla \"Manganese Bronze Holdings PLC\", azienda con sede a Coventry che ha prodotto oltre 100.000 dei \"London Black Taxi\".\nIn scala minore si pu\u00f2 ricordare anche l'esperienza italiana degli anni sessanta in cui venne messo in produzione il modello Multipla della Fiat 600, costruito dal 1956 al 1967, e proposto anche in una versione disegnata specificatamente per i tassisti, con l'abitacolo posteriore fornito di due serie di sedili per ospitare un numero maggiore di passeggeri, con divisorio in vetro ed un vano per i bagagli accanto al guidatore.\nColori distintivi e identificativi.\nUna delle caratteristiche che il taxi deve avere \u00e8 quella di essere facilmente riconoscibile dal cliente anche a lunga distanza, pertanto negli anni si \u00e8 cercato di ottenere questo risultato dotando le autovetture, oltre che dell'indicatore posto sul tetto, anche di un colore specifico.\nIn Italia il taxi deve avere colorazione esterna bianca, secondo le indicazioni del D.M. 19/11/1992, se immatricolato per la prima volta in data successiva al 31/12/1992; in caso contrario, essendo la norma non retroattiva, i veicoli immatricolati precedentemente a tale data possono continuare ad avere diversa colorazione. Da notare che il regolamento nazionale prescrive solo la colorazione, mentre l'esposizione di tabelle e/o distintivi \u00e8 regolamentata da direttive e regolamenti locali (es. la tabella dei prezzi sulla parte esterna \u00e8 obbligatoria solo per le licenze rilasciate dal Comune di Roma). Il regolamento nazionale impone inoltre che ogni taxi esponga sul retro del veicolo il numero della licenza ed il comune che l'ha rilasciata, le sigle che comunemente si vedono sui lati o sui parafanghi identificano l'adesione volontaria del taxi ad una compagnia taxi.\nNegli Stati Uniti ad esempio le livree delle auto rispecchiano il nome della compagnia di appartenenza, infatti gli \"Yellow Cabs\" sono evidentemente dipinti di giallo mentre i \"Checker Cabs\" continuano ad essere dipinti a quadretti bianco-neri o bianco-gialli. Questo aveva il duplice scopo di essere riconosciuti anche come compagnia individuale oltre che come mezzo pubblico.\nAltri tentativi di uniformit\u00e0 nel colore avvenivano di citt\u00e0 in citt\u00e0: sono ancora oggi usualmente neri a Londra o gialli a New York.\nUna situazione particolare \u00e8 quella di Hong Kong dove le autovetture di servizio pubblico sono di 3 colori diversi, rosso, verde e blu in base alle zone del territorio servite.\nTaxi particolari.\nSe in molti Paesi il servizio di taxi viene effettuato con autoveicoli, in alcune nazioni dell'Asia \u00e8 usuale imbattersi in servizi effettuati con veicoli a forza umana, i risci\u00f2, oppure vedere dei veicoli trasformati a tale scopo come i thailandesi Tuk-tuk.\nEsistono anche situazioni particolari dove il taxi classico non ha modo di esistere, ad esempio a Venezia questo servizio viene effettuato con motoscafi.\nIn altre nazioni, soprattutto in caso di trasferimenti di una certa lunghezza, \u00e8 invece usuale la contrattazione del costo della corsa prima della partenza, in sostituzione dell'uso del tassametro.\nIn alcune citt\u00e0 e regioni di tutto il mondo esistono poi i taxi collettivi\nCorrispettivo e tariffe.\nIl corrispettivo della corsa in taxi pu\u00f2 essere di due tipi, a prezzo fisso o a tassametro secondo il tariffario.\nIl corrispettivo del percorso in taxi \u00e8 pi\u00f9 oneroso rispetto allo stesso percorso effettuato in treno, in tram o in autobus, questo a causa di due motivi principali. Il primo \u00e8 che il taxi potendo ospitare un numero inferiore di passeggeri, ripartisce i propri costi su un numero minore di clienti. Il secondo \u00e8 che in Italia il taxi non riceve sovvenzioni alla pari di altre modalit\u00e0 di trasporto. \nPercorso del taxi.\nNelle aree delle citt\u00e0 in cui gran parte delle vie di scorrimento sono perpendicolari, ad esempio New York, Barcellona, Torino e Bari, secondo la geometria del taxi, qualsiasi percorso scelga di effettuare il tassista avr\u00e0 sempre la stessa lunghezza."}
{"id": "114102", "revid": "6923", "url": "https://it.wikipedia.org/wiki?curid=114102", "title": "Regno del Sussex", "text": "Il regno del Sussex, (Suth Seaxe, cio\u00e8 sassoni del sud), fu uno dei regni della cosiddetta eptarchia anglosassone dell'Inghilterra medievale.\nUbicazione e geografia.\nSorse inizialmente in quello che era stato il regno romano-britannico dei Regnensi e i suoi confini coincidevano in generale con la successiva contea del Sussex. Per un breve periodo nel VII secolo il regno del Sussex controll\u00f2 l'isola di Wight e il territorio dei Meonwara nella valle di Meon nell'Hampshire orientale. Dal tardo VIII secolo il regno del Sussex sembra essere stato assorbito dal regno degli Haestingas e in seguito da re Offa di Mercia.\nGran parte del suo territorio era coperto da una foresta che dal forte di \"Anderitum\", nell'odierno Pevensey, prese il nome di Andred, o \"Andredsleah\" o ancora \"Andredsweald\" e che oggi \u00e8 nota come \"Weald\". Questa copriva una vastissima area, era abitata da lupi, cinghiali e forse orsi ed era cos\u00ec folta e impenetrabile che il \"Domesday Book\" non ricorda la presenza di insediamenti. Tale foresta rese quindi difficile l'espansione degli abitati, ma forn\u00ec anche una grande protezione dalle invasioni dei regni vicini. \u00c8 tuttavia probabile che le strade romane continuarono a svolgere un importante ruolo di arterie di comunicazione attraverso la foresta di Weald. Quest'area del Sussex non fu per\u00f2 l'unica a essere ricoperta da foreste ai tempi degli anglosassoni, come dimostrerebbe il nome della penisola di Manhood, nell'area orientale del Sussex, che deriverebbe dall'antico inglese \"maene-wudu\", che richiama chiaramente la presenza di un'ampia foresta, che oggi per\u00f2 non esiste pi\u00f9.\nIl paesaggio diede luogo ad alcune differenze all'interno differenze regionali chiave all'interno del regno. La ricca pianura costiera continu\u00f2 ad essere la base per le grandi propriet\u00e0, governate dai thegn, mentre le colline erano pi\u00f9 deserte. L'impatto dell'azione umana fu maggiore nell'area della foresta di Weald. Lungo la scarpata nord delle colline corre una serie di parrocchie con terreno uniformemente distribuito, tant'\u00e8 che le parrocchie erano pi\u00f9 o meno uguali nella zona, circa 1.600 ettari ciascuna. Nel periodo altomedievale i fiumi del Sussex potrebbero aver avuto un importante ruolo unificatore a livello locale, collegando le diverse comunit\u00e0 e quindi fornendo alle persone di queste zone un senso di identit\u00e0.\nAll'epoca l'area costiera era sicuramente molto diversa da quella odierna ed \u00e8 probabile che i Sassoni si siano trovati davanti a una zona costiera molto simile a quella della loro terra di origine tra la Frisia, la Bassa Sassonia e lo Schleswig-Holstein, fatta di lagune, paludi salate, ampie insenature, isole e penisole.\nI confini del regno del Sussex si cristallizzarono probabilmente intorno al VI e VII secolo. Ad ovest Beda descrive il confine con il regno del Wessex frontale all'isola di Wight e poi su fiume Ems. \u00c8 possibile che i territory degli Juti nell'isola di Wight e nella Valle di Meon abbiano funto da area cuscinetto tra i regni di Wessex e Sussex, passando poi a re \u00c6\u00f0elwealh del Sussex nel VII secolo A est, sull'odierno fiume Rother il Sussex confinava con il regno del Kent. A nord della foresta di Ridge si trovava il regno satellite di Surrey, che divenne area di frontiera disputata tra Sussex e Kent fino a quando non fu conquistata da quello del Wessex. A sud, invece, c'era il canale della Manica.\nStoria.\nLa leggenda sulla fondazione del regno del Sussex viene riportata dalla \"Cronaca anglosassone \", secondo la quale nel 477 \u00c6lle giunse in un posto chiamato Cymenshore con tre navi insieme ai suoi tre figli. Cissa, Cymen e Wlencing. La \"Cronaca\" descrive come al suo arrivo \u00c6lle uccise i difensori locali, cacciando nella Foresta di Andred gli altri. La \"Cronaca\" parla poi della battaglia combattuta da \u00c6lle contro i Britanni nel 485 nei pressi di Mercredesburne e racconta di come nel 491 assedi\u00f2 Andredadsceaster, nell'odierno Pevensey, massacrandone gli abitanti. Secondo la leggenda diverse localit\u00e0 presero i loro nomi dai figli di \u00c6lle. Si pensa che Cissa abbia dato il nome a Chichester, Cymen a Cymenshore e Wlencing a Winchelsea. Cymenshore viene tradizionalmente ubicata nell'odierna area delle Owers Rocks, nel Selsey meridionale, eppure non esistono prove sulla presenza di \u00c6lle e dei suoi tre figli nell'area del Selsey. Molti storici ritengono, per\u00f2, che la storia di \u00c6lle e dei suoi figli sia un mito. Del resto non si pu\u00f2 dare grande peso alle date e agli eventi forniti dalla \"Cronaca anglosassone\", che fu compilata solo molti secoli dopo questi fatti.\nIl Sussex torna a far parlare di s\u00e9 nel 607, anno in cui i suoi eserciti si scontrarono con quelli di re Ceolwulf del Wessex. Nel 681 Wilfrid re di York, espulso dalla Northumbria da Ecgfrith, si ritir\u00f2 nel Sussex, dove rimase fino al 686. Qui convert\u00ec al Cristianesimo i suoi abitanti pagani. Secondo san Beda il Venerabile, re Aethelwalh del Sussex era gi\u00e0 stato battezzato in precedenza nella Mercia su suggerimento di re Wulfhere, che gli aveva dato in cambio l'isola di Wight e altre terre. Dopo aver profuso sforzi per contrastare e alleviare gli effetti della carestia che si era abbattuta sul Sussex, Wilfrid ricev\u00e9 da \u00c6\u00f0elwealh le terre di Selsey per fondare un'abbazia, che in seguito divenne sede del vescovato del Sussex, ruolo che rivest\u00ec fino al 1075.\nComunque, poco dopo \u00c6\u00f0elwealh fu ucciso e il suo regno saccheggiato da Caedwalla, principe esiliato del Wessex, che fu poi espulso dai due \"Ealdormen\" Berhthun e Andhun, che assunsero cos\u00ec l'effettivo governo del regno. Nel 686 le truppe del Sussex attaccarono Hlothhere, sovrano del Kent, poich\u00e9 supportavano il nipote di quello, Eadric. Subito dopo Berhthun fu per\u00f2 ucciso e il regno torn\u00f2 per un po' in mano a Ceadwalla, che intanto era salito sul trono del Wessex.\nDei successivi sovrani del Sussex abbiamo solo poche e occasionali notizie (specie in lettere ufficiali che riportano donazioni). Ad esempio si conosce re No\u00f0helm (o Nunna), che \u00e8 descritto nella \"Cronaca anglosassone\" come un parente di Ine re del Wessex e che combatt\u00e9 con quest'ultimo contro Gerren re della Dumnonia nel 710. Secondo san Beda il Venerabile, il Sussex fu soggetto a Ine per alcuni anni.&lt;\nLa \"Cronaca anglosassone\" ricorda che \"nel 722 Ealdberht fugg\u00ec nel Surrey e nel Sussex e Ine combatt\u00e9 contro il Sussex\".\nPoco dopo, re del Sussex divenne \u00c6\u00f0elberht, che \u00e8 per\u00f2 noto solo dalle lettere. Le date del regno di \u00c6\u00f0elberht sono sconosciute tranne il fatto che era contemporaneo di Sigeferth, che fu vescovo di Selsey dal 733. Poi silenzio fino al 765 circa, quando una concessione di terra \u00e8 fatta da un certo re Ealdwulf, avendo come testimoni due altri sovrani, \u00c6lfwald e Oslac. Nel 765 e nel 770 concessioni sono fatte da re Osmund, di cui l'ultima fu poi confermata da Offa di Mercia, che conferm\u00f2 anche le lettere di \u00c6\u00f0elberht. E nel 772 lui stesso fece una concessione territoriale nel Sussex, dato che \u00e8 probabile che attorno a quel periodo egli avesse definitivamente annesso il regno, dato che Osmund, \u00c6lfwald e Oslac usavano ora in titolo di \"dux\", mentre prima avevano usato quello di \"rex\".\nNell'825 il Sussex fu sottomesso da Ecgberht del Wessex e da quel momento rimase soggetto alla dinastia di questo regno. Lo \"Ealdorman\" del Sussex sembra poi essere stato spesso unito a quello del Kent. La morte nel 982 di un \"Ealdorman\" del Sussex, Eadwine, \u00e8 ricordata dalla \"Cronaca anglosassone\" perch\u00e9 costui fu sepolto nell'abbazia di Abingdon, nel Berkshire, dove fu compilata una versione della \"Cronaca\". In quello stesso anno egli appare come testimone in una lettera di re Etelredo II d'Inghilterra ed \u00e8 definito \"Eaduuine dux\". Il suo nome \u00e8 anche ricordato in una lettera falsa, datata al 956 (forse un errore per 976) .\nNella successiva generazione, Wulfno\u00f0 Cild, thegn del Sussex, gioc\u00f2 un ruolo molto importante nelle vicende politiche dell'Inghilterra. Nel 1009 le sue azioni portarono alla distruzione della flotta inglese, mentre dal 1011 il Sussex, insieme con la maggior parte dell'Inghilterra sud-orientale risulta essere in mano vichinga. In un primo tentativo di riforma del governo locale, gli \"ealdormandom\" anglosassoni furono aboliti dai re vichinghi e sostituiti da un pi\u00f9 piccolo numero di pi\u00f9 ampi \"earldom\". Wulfno\u00f0 Cild era probabilmente il padre di Godwin, conte del Wessex, che divenne \"Earl\" del Wessex nel 1020 e il suo earldom comprendeva anche il Sussex. Quando mor\u00ec nel 1053, a lui successe il figlio Harold, che era gi\u00e0 stato \"earl\" dell'Anglia orientale."}
{"id": "114103", "revid": "1873140", "url": "https://it.wikipedia.org/wiki?curid=114103", "title": "Stregoneria", "text": "La stregoneria \u00e8 generalmente considerata un insieme di pratiche magiche e rituali, perlopi\u00f9 a carattere simbolico, tese a influire positivamente o negativamente sulle persone o sulle cose loro appartenenti, alle quali si ricorre spesso con l'aiuto di un essere soprannaturale. In questa accezione il termine \u00e8 diffuso in tutte le culture (siano esse primitive o evolute) ed \u00e8 presente nella storia umana fin dall'antichit\u00e0. Alle diverse valenze negative assunte dalla definizione di stregoneria se ne sono aggiunte altre di carattere positivo, specialmente a partire dagli anni cinquanta del Novecento con lo sviluppo della wicca.\nOrigine e significati del termine.\nNella lingua italiana il termine stregoneria deriva dalla parola \u00abstrega\u00bb, che a sua volta proviene dalla parola greca \"strix\", con la quale si indicava un rapace notturno (lo \"strige\" o \"barbagianni\") dal verso acuto (da cui il nome), che le leggende popolari accusavano (erroneamente) di succhiare il sangue delle capre. La letteratura latina fornisce vari esempi di questa credenza. Le \"striges\" di Ovidio erano mostri per met\u00e0 uccelli e per met\u00e0 donne, mentre quelle descritte da Orazio erano donne a tutti gli effetti; Apuleio parl\u00f2 invece sia di mostri rapaci sia di donne che potevano trasmutarsi in animali per mezzo di un unguento magico. Da distinzioni come questa deriv\u00f2 la figura della \"malefica\", ovvero la \"strega\" come la si intende largamente ancora oggi, una donna che prevedeva il futuro e praticava la magia e che pi\u00f9 tardi fu accusata di avere commercio con il Diavolo. La \"malefica\" venne perci\u00f2 considerata apostata e le sue pratiche furono definite come \"stregoneria\".\nNelle altre lingue europee le parole che vengono tradotte in italiano con \u201cstrega\u201d \u2013 e, per conseguenza, anche quelle che si traducono con \u201cstregoneria\u201d \u2013 presentano etimi differenti, cosicch\u00e9 il termine acquisisce una maggior variet\u00e0 di significati. Il francese \"sorci\u00e8re\" proviene dal latino \"sortilega\", che originariamente indicava chi faceva opera di divinazione (cio\u00e8 traeva le \u201csorti\u201d). L'inglese \"witch\" (dal sassone \"wicce\") e il tedesco \"hexe\" (dall'alto-tedesco \"hagazussa\"), invece, venivano inizialmente usati per indicare chi era sapiente, mentre i termini spagnoli \"brujo\" e \"bruja\" potrebbero derivare anch'essi da \"strix\".\nNella lingua inglese \u00e8 tuttora in uso, soprattutto in ambito antropologico, la distinzione fra i termini \"witchcraft\" e \"sorcery\", vale a dire fra stregoneria e magia nera. Il primo termine indica una predisposizione innata e solitamente ereditaria a compiere il male con la sola forza psichica; il secondo si riferisce alla pratica di gettare sortilegi e incantesimi mediante rituali o con pozioni magiche ottenute tramite la manipolazione di erbe o di sostanze organiche.\nNella lingua italiana invece il termine \"stregoneria\" \u00e8 frequentemente impiegato come sinonimo di magia nera. Un'ulteriore definizione, direttamente riconducibile alle ricerche storiche sull'Inquisizione e sulla Caccia alle streghe, \u00e8 quella di \"stregoneria diabolica\", utilizzabile nell'ambito di una catalogazione complessiva dei processi inquisitori che comprende anche i procedimenti contro l'eresia, la magia cerimoniale, la magia amorosa, l'astrologia, i malefici, la negromanzia.\n\u00c8 opportuno menzionare anche la distinzione tra stregoneria rurale, caratterizzata dal complesso di credenze pagane e precristiane, e stregoneria cittadina, rappresentata dai fenomeni di possessione diabolica. Nel linguaggio comune il termine viene spesso usato in senso figurato (soprattutto nei modi di dire) per indicare un'azione o realizzazione che appare prodigiosa, ma di cui si \u00e8 portati a diffidare, ad esempio \"le stregonerie della chimica\".\nAspetti storici e storiografici.\nSotto il profilo storico la stregoneria europea \u00e8 abitualmente associata alle grandi persecuzioni avvenute nel Cinquecento e nel Seicento. In questi secoli la stregoneria aveva gi\u00e0 una sua storia, che vari studiosi hanno fatto risalire fino al culto precristiano della dea Diana. Alcuni storici hanno invece preferito approfondire l'evoluzione delle divinit\u00e0 pagane che ha portato all'immagine del Diavolo cristiano, mentre altri si sono orientati con le proprie ricerche verso i movimenti sociali del Medioevo, a conferma del fatto che la stregoneria \u00e8 un argomento talmente complesso e multiforme nelle sue manifestazioni da non poter essere ricondotto a un'unica origine.\nLa stregoneria dall'antichit\u00e0 al XVIII secolo.\nNel mondo classico greco-latino si ricorreva con molta frequenza alle pratiche magiche, sia con scopi benefici (guarire le malattie, procurare la pioggia) sia con scopi malvagi (far cadere ammalati i propri nemici, distruggere i raccolti). I primi erano considerati leciti e talvolta venivano pure tutelati; i secondi erano ostacolati con un grado crescente di severit\u00e0 a seconda della loro gravit\u00e0 e di chi li perseguiva (medico e mago esperto o neofita e profano della materia).\nCon l'avvento del cristianesimo le divinit\u00e0 pagane furono via via trasformate in creature infernali e pertanto nessuna pratica magica messa in opera col loro aiuto pot\u00e9 pi\u00f9 ritenersi ortodossa. L'atteggiamento iniziale della Chiesa, improntato a un cauto scetticismo, fu tuttavia largamente tollerante: mentre l'Europa veniva progressivamente cristianizzata dai missionari predicatori, i casi di conversioni forzate con la violenza furono relativamente scarsi e talora certi rituali magici del Paganesimo, opportunamente riadattati, entrarono nell'ambito della religione cristiana.\nIl clero romano condannava comunque la credenza nei fenomeni preternaturali come il volo notturno al seguito di Diana, considerato frutto di illusione demoniaca, anche in conseguenza del fatto che con ogni probabilit\u00e0 il culto alla dea, sotto forme pi\u00f9 o meno evidenti, continuava ad essere tributato nelle campagne. In questo la Chiesa si uniformava al testo del \"Canon episcopi\", uno scritto in uso tra i vescovi e contenuto nel \"De synodalibus causis et disciplinis ecclesiasticis\" dell'abate Reginone di Pr\u00fcm (secolo X), ripreso e commentato poi da Burcardo di Worms all'interno del suo \"Decretorum Libri XX\" nell'undicesimo secolo e infine confluito nel \"Decretale\" del giurista Graziano (secolo XII).\nA partire dal XIV secolo la Chiesa cattolica cominci\u00f2 a esprimere sempre maggiore preoccupazione verso quegli individui ritenuti adoratori del Demonio e capaci di operare il male per mezzo di sortilegi, preoccupazione che con l'andare del tempo si tradusse in una paura dilagante anche tra le autorit\u00e0 civili e che si affianc\u00f2, talora sovrapponendosi, a quella con cui s'era guardato ai movimenti ereticali fin dal secolo XII. Il crescendo di questo timore port\u00f2 alla credenza, ampiamente diffusa in Europa tra il Cinquecento e il Seicento, che tutto l'occidente cristiano fosse minacciato da una setta malvagia e apostata che aveva stretto un patto col Demonio, i cui adepti erano le streghe e gli stregoni.\nNel 1398 produsse un parere sulla questione l'Universit\u00e0 di Parigi: distinguendo, secondo tradizione, tra magia naturale e magia diabolica, si afferm\u00f2 che i poteri magici erano reali e non puramente illusori. Il parere dell'ateneo parigino, pur non essendo teologicamente vincolante e venendo formulato in un periodo di scisma religioso, assest\u00f2 tuttavia un grave colpo alle tesi tradizionali, basate sul \"Decretum\" di Graziano, il quale sosteneva l'illusoriet\u00e0 di fenomeni come il volo notturno e disconosceva il potere dei vari \"maleficia\" di causare qualche effetto concreto.\nSebbene i primi processi per stregoneria risalgano alla prima met\u00e0 del Trecento, l'intensificazione delle persecuzioni ebbe inizio dopo la promulgazione della bolla papale \"Summis desiderantes affectibus\" di Innocenzo VIII nel 1484 e la pubblicazione, nel 1486 o 1487, del trattato \"Malleus Maleficarum\" (\"Il martello delle streghe\") scritto dall'inquisitore Heinrich Kramer. Nei decenni successivi alla diffusione di questi due documenti l'esistenza delle streghe e degli stregoni, dei loro voli notturni per recarsi al sabba e del loro potere di nuocere gravemente alle persone e alle cose con l'aiuto del demonio divenne una convinzione radicata in molti uomini e donne di tutti gli strati sociali europei, anche se con differenziazioni pi\u00f9 o meno marcate secondo le aree geografiche e il periodo storico di riferimento.\nDall'Italia, ad esempio, si sparse la fama di una localit\u00e0 situata nei pressi della citt\u00e0 di Benevento, una radura con al centro un albero di noce dove si diceva avvenissero i raduni delle streghe col Demonio. La credenza nel sabba era per\u00f2 maggiormente diffusa nelle aree alpine come la Val Camonica, la Valtellina e il Tirolo, mentre nelle regioni centro-meridionali prevaleva il timore dei malefici e delle persone in grado di gettarli sugli altri. In Friuli si credeva nell'esistenza degli stregoni malvagi e degli stregoni buoni \u2013 i benandanti \u2013 che sapevano contrastarli; Il Sud d'Italia presentava analogie con l'Inghilterra, dove il sabba apparve raramente nei racconti e nelle confessioni degli inquisiti; la situazione della Francia, della Germania e della Svizzera era invece molto simile a quella delle valli alpine italiane.\nDiversamente dal resto d'Italia, la Sicilia era legata a una cultura nordica e in questo contesto le \"donas de fuera\" erano creature leggendarie dalle sembianze di fate. La presenza di elfi, unica in Italia e in Europa meridionale, accomuna la Sicilia al folclore e in particolare alla mitologia delle isole britanniche. Dal 1650 nell'Europa occidentale le persecuzioni contro le streghe avevano gi\u00e0 iniziato la loro parabola discendente, mentre nella parte orientale del continente \u2013 e soprattutto nel regno di Polonia \u2013 si avviavano a divenire pi\u00f9 frequenti proseguendo fino alla met\u00e0 del secolo successivo. Sul finire del Seicento le colonie inglesi d'oltreoceano videro a Salem la loro pi\u00f9 violenta manifestazione di intolleranza contro la stregoneria e pochi anni prima, a Parigi, si assistette con l'\u201dAffare dei veleni\u201d ad una serie di atti criminosi che mescolavano riti blasfemi e magia tradizionale.\nDurante il Settecento le cacce alle streghe divennero sempre pi\u00f9 rare fino a scomparire quasi del tutto, almeno nell'Europa occidentale. Lo spirito di tolleranza, i progressi della scienza e le nuove idee filosofiche, le riforme giuridiche e politiche prevalsero sulla paura irrazionale delle streghe come serve di Satana e come persone dotate del potere di nuocere ai propri simili. Tuttavia l'Illuminismo, la filosofia di David Hume e di Immanuel Kant, le riforme di Giuseppe II e la Rivoluzione francese non cancellarono del tutto n\u00e9 la superstizione, n\u00e9 le pratiche magiche e divinatorie, n\u00e9 quanto restava degli antichi miti pagani.\nLa rivalutazione della stregoneria dal XIX secolo ai nostri giorni.\nNella prima met\u00e0 dell'Ottocento il lungo lavoro filologico e linguistico di Jacob e Wilhelm Grimm produsse numerosi scritti a carattere saggistico ed enciclopedico, tra i quali la \"Deutsche Mythologie\" (\"Mitologia Germanica\", 1935) e il \"Handw\u00f6rterbuch des deutschen Aberglaubens\" (\"Vocabolario della superstizione tedesca\", postumo, 1927-1942, 10 voll.). L'opera imponente dei Grimm, concepita e realizzata nello spirito romantico del periodo, permise non solo di recuperare un'ingente quantit\u00e0 di materiale riguardante le superstizioni, le leggende, le divinit\u00e0, gli usi e i costumi della Germania precristiana ma ne fece anche uno strumento di rivalutazione della cultura popolare promuovendolo a fonte primaria per le ricerche sulla storia antica e medievale dei popoli tedeschi. Jakob Grimm teorizz\u00f2 fra l'altro l'esistenza di un rapporto diretto tra la stregoneria e l'insieme delle credenze e dei rituali religiosi degli antichi germani, prendendo inoltre una ferma posizione di condanna nei confronti delle persecuzioni e dei roghi delle streghe.\nNel 1862 la pubblicazione del libro \"La strega\" da parte dello storico francese Jules Michelet non solo riport\u00f2 grande attenzione sul tema della stregoneria ma segn\u00f2 anche l'inizio di un nuovo modo d'interpretare questo fenomeno. La tesi di Michelet spiegava che la stregoneria era realmente esistita come adorazione della natura e al contempo come rivolta notturna e segreta delle classi inferiori contro i poteri civili e religiosi istituiti. Dall'opera di Michelet, passando per le ricerche compiute in Italia nel 1886 dallo studioso del folklore Charles Godfrey Leland e, sebbene per certi versi in maniera indiretta, attraverso il monumentale lavoro dell'antropologo James Frazer intitolato \"Il ramo d'oro\" (1890 e 1915) si giunse nel 1921 alle teorie dell'egittologa britannica Margaret Murray contenute nel libro \"Le streghe nell'Europa occidentale\", teorie che riscossero inizialmente notevole credito tra vari studiosi.\nLa Murray sostenne che l'antica religione dell'Europa occidentale era stata un culto della fertilit\u00e0 tributato a una divinit\u00e0 cornuta e tramandato da una popolazione autoctona formata da individui di piccola statura, la cui esistenza era rivelata dalle leggende e dai racconti di fate e di gnomi. I sabba non sarebbero stati altro che le riunioni delle congreghe di adepti tenute in precisi giorni dell'anno; oltre che in questi sabba, i componenti delle singole congreghe si radunavano negli \u201cEsbat\u201d settimanali. Secondo la Murray, le conseguenze dell'incontro fra l'antica religione e il Cristianesimo portarono a ci\u00f2 che noi ancora oggi intendiamo correntemente per \u201cstregoneria\u201d, e che ci rappresentiamo quasi esclusivamente attraverso le cacce alle streghe cinque-seicentesche. In altre parole, la religione cristiana, cattolica e riformata, avrebbe tentato di distruggere l'antico culto muovendo innanzitutto da un processo di demonizzazione dell'avversario.\nBench\u00e9 interessanti, e nonostante Margaret Murray portasse a loro sostegno i testi di vari documenti dell'epoca, queste teorie, ad un esame pi\u00f9 attento delle fonti, si dimostrarono del tutto prive di fondamento. La studiosa, in effetti, riprodusse nel suo libro soltanto quei brani dei resoconti di processi per stregoneria da lei esaminati che non citavano particolari fantastici, come ad esempio la trasformazione di uomini in animali, il Diavolo in forma di bestia, le cavalcature delle streghe \u201cfabbricate\u201d con la paglia o con gli steli di fagiolo. Tolti questi passaggi risultava facile, almeno in apparenza, ricostruire quelle che sembravano attivit\u00e0 ben organizzate di una religione pagana e precristiana sopravvissuta fino al XVII secolo. In realt\u00e0, di questa religione, cos\u00ec come di una setta di adoratori del Demonio diffusa in tutta Europa, non esiste alcuna prova documentaria.\n\"Le streghe nell'Europa occidentale\" e il secondo libro della Murray dedicato al tema della stregoneria (\"Il dio delle streghe\") ebbero non poca fortuna all'inizio degli anni cinquanta tra i nuovi seguaci del culto descritto nelle pagine di quelle due opere. Oggi la stregoneria legata ai moderni culti neopagani viene interpretata come celebrazione della natura attraverso una nuova esaltazione del culto della Dea Madre (Terra e/o Luna e le varie personificazioni del divino femminile) e del Dio Padre e Figlio (il dio Sole e/o le varie personificazioni del divino maschile), soprattutto attraverso alcuni rituali che implicano l'utilizzo della propria magia per scopi personali, altruistici o quotidiani. In senso stretto essi sono soprattutto una riscoperta e reinterpretazione di antichi culti della fertilit\u00e0 e di tipo sciamanico, accompagnati da pratiche magiche o teurgiche derivanti spesso dall'esoterismo e dall'occultismo ottocenteschi. In questo caso i praticanti seguono la Stregoneria Tradizionale (un termine vago per indicare una varia serie di molte pratiche) o la Wicca (detta in certi casi anche Stregoneria Moderna o Neostregoneria).\nLe pratiche di magia e di stregoneria.\nIn sede storiografica, nel trattare dell'argomento, \u00e8 opportuno tener presente fin dal principio il \u201cconcetto cumulativo\u201d di stregoneria definito dallo studioso Brian P. Levack. Tale concetto, posto dallo storico statunitense come punto nodale della sua interpretazione delle cacce alle streghe europee, consente di individuare, pi\u00f9 che i numerosi tipi di operazioni magiche (peraltro variamente elencate nei trattati di demonologia e nei verbali dei processi), il diverso modo di concepirle da parte dei soggetti coinvolti in base al livello sociale di appartenenza. Sostanzialmente, il concetto cumulativo di stregoneria fornisce una spiegazione delle grandi persecuzioni del XVI e XVII secolo per mezzo di un'avvenuta commistione di credenze tipiche delle classi acculturate dominanti (il patto col Demonio e la sua adorazione, l'apostasia dalla fede cristiana) e credenze specifiche degli strati popolari e soprattutto rurali (le metamorfosi in animali, il potere delle streghe di nuocere alle persone, gli oggetti dotati di potere magico). Le streghe, pertanto, non solo avrebbero compiuto quei malefici di cui molto s'era gi\u00e0 scritto nell'Antichit\u00e0, ma erano anche colpevoli, agli occhi dei demonologi e degli inquisitori vissuti tra il Quattrocento e il Seicento, di attuarli per tener fede al patto concluso col Diavolo.\nI verbali dei processi per stregoneria dell'Et\u00e0 moderna contengono numerose descrizioni di pratiche magiche. Nel 1539, durante gli interrogatori di Orsolina \u201cla Rossa\u201d da parte degli inquisitori di Modena, furono verbalizzate diverse forme di sortilegio; tra queste l'unzione del corpo con una pomata fatta di sugna e grasso d'anatra, il versetto da recitare prima della partenza per il sabba (\"Sopra foie et soto vento dell\u00e0 dal mare al parlamento et l\u00e0 volgio andar\") e il modo di preparare impasti fatti col sangue succhiato ai bambini e utilizzati in seguito, a discrezione della strega, per risanare quegli stessi bambini. Nel manoscritto si accennava inoltre alla profanazione delle ostie consacrate durante il sabba. Nel 1582 l'Inquisizione di Pisa interrog\u00f2 Lucrezia Peloso riguardo al sortilegio dell\u2019\"anguistara\", che era una caraffa piena d'acqua con la quale si credeva di poter vedere il futuro e ritrovare le cose perdute.\nLa donna ne descrisse l'elaborata preparazione, consistente nel versare dell'acqua attinta da una vergine nella notte di San Giovanni da tre pozzi diversi dentro al recipiente magico, nel quale un'altra donna vergine o gravida, dopo aver recitato alcune preghiere davanti a una candela accesa, avrebbe veduto ci\u00f2 che interessava. Nelle deposizioni dei testimoni a carico non mancavano riferimenti al presunto potere delle streghe di inviare malefici con lo sguardo, col contatto fisico e anche tramite semplici parole pronunciate con acredine, come accadde nel 1614 in territorio senese, dove una donna chiamata Piera di Pasquino avrebbe procurato il decesso di un infante dopo aver minacciato di \u201cmala sorte\u201d la madre. Nella deposizione di una giovane strega veneta di nome Giulia, rilasciata nel 1584, sono individuabili i caratteri di quel sincretismo magico-religioso che mescolava elementi della teologia cattolica dentro a un rituale che sembrerebbe di ascendenza molto pi\u00f9 antica. La ragazza descrisse cos\u00ec una pratica magica amorosa: nelle notti di cielo sereno, prima di coricarsi, si scioglieva i capelli, si inginocchiava e pregava rivolta verso tre stelle del firmamento invocando il pane, l'olio e il sale e la messa natalizia.\nLa letteratura demonologica \u00e8 altrettanto ricca di esempi di sortilegio, quantunque molti di questi si ripetano pressoch\u00e9 identici da un trattato all'altro. Nel \"Malleus Maleficarum\" Heinrich Kramer scrisse di una strega che aveva sepolto in una stalla una pentola contenente un rospo vivo e un'ostia consacrata; il tutto \u00abdoveva servirle per causare a suo piacimento danni agli uomini e alle altre creature\u00bb. L'inquisitore sosteneva poi che le uova sotterrate dalle streghe accanto a un cadavere e quindi dissepolte e date da mangiare a qualcuno procuravano l'epilessia. Jean Bodin, nella \"Demonomania degli stregoni\" (1580), scrisse dei cosiddetti \u00absortilegi della cera\u00bb, cio\u00e8 di immagini fabbricate dalle streghe che rappresentavano i loro nemici e che venivano trafitte per farli morire (simili alle \"tabellae defixionum\" di et\u00e0 greco-romana); in alternativa i simulacri di cera potevano essere messi sul fuoco e cosparsi con del liquore.\nPer la riuscita di questi malefici mortali Bodin stimava necessario il patto diabolico; ma anche certe innocue usanze contadine come quella di pronunciare una formula magica per impedire la coagulazione del burro gli apparivano ugualmente ispirate dal Demonio. Nelle \"Disquisizioni magiche\" di Martin Antoine Del Rio (1599) si legge che le streghe sapevano far cadere la pioggia rimestando la propria urina dentro a una buca; per lo stesso scopo potevano utilizzare dei minerali contenenti alluminio, che una volta mescolati con dei nitrati per dar loro fuoco producevano le nuvole della pioggia. Tra i malefici pi\u00f9 diffusi nella sua epoca, Del Rio segnalava il \"ligamento\", che rendeva incapace il maschio durante il coito. Erano quasi cinquanta i generi di \"ligamento\" da lui conosciuti e il pi\u00f9 semplice consisteva nell'annodare una cinghia sopra la quale veniva pronunciata una formula magica. Pierre de Lancre, demonologo e giudice inquisitore, forn\u00ec nel suo \"Tableau de l'inconstance des mauvais anges et d\u00e9mons\" (1612) una delle pi\u00f9 dettagliate descrizioni del sabba, dove le streghe avrebbero arrostito dei rospi per poi sminuzzarli in una polvere sottile che spargevano sui campi e sui vigneti per distruggerne i frutti.\nIn Italia ebbe invece particolare successo il \"Compendium maleficarum\", trattato illustrato di Francesco Maria Guaccio.\nAspetti storico-giuridici.\nIl termine \"stregoneria\" indica il fenomeno diffusosi nel Tardo Medioevo che vede le donne tra il maggior numero di imputate. I testi dotti come il \"Malleus Maleficarum\" definiscono pericolosa la donna quando, superato il culto delle divinit\u00e0 notturne e le abilit\u00e0 della conoscenza popolare, con l'arrivo del patto col demonio essa giunge a rinnegare il battesimo, causare la sterilit\u00e0, eludere i giudici con astuzia. Nei verbali dei processi si mescolano aspetti mitologici, dee volanti, sirene, le confessioni sui sabba e i veri motivi delle accuse, mosse spesso da altre donne. Sono le donne al centro delle grandi cacce alle streghe, che si ebbero in grandi campagne del Cinquecento e Seicento. Tutto ci\u00f2 porta ad affermare che la stregoneria \u00e8 un crimine femminile.\nAspetti antropologici.\nLa stregoneria pu\u00f2 essere considerata una particolare branca della magia. Essa per\u00f2 assume forme e significati diversi a seconda del contesto (storie, miti, favole o leggende) in cui si trova. In senso stretto e soprattutto un tempo, si confondeva la stregoneria con la \"magia nera\", ma il termine viene ormai largamente usato per indicare tutti quegli interventi nella vita di un gruppo umano tendenti a dare il benessere (oppure il male) e a rendere propizie (oppure ostili) le forze naturali, sia per un singolo sia per tutto il gruppo umano.\nAnche alcuni aspetti della medicina primitiva, che agiscono a livello psicologico, riguardano la stregoneria nel senso pi\u00f9 ampio del termine, per cui si differenziano dalle pratiche empiriche (cio\u00e8 dai semplici gesti) seguite dalle genti allo Stato di natura: esistono specifici individui (sciamani o medici-stregoni) che si occupano di questi particolari aspetti adottando un rituale tipico della stregoneria. Data la loro funzione di dominare le forze occulte, gli officianti devono essere persone adatte e specificatamente preparate allo scopo, spesso con un tirocinio lungo, duro e complicato; la loro funzione, quando \u00e8 svolta nell'interesse della comunit\u00e0, viene considerata come un sacerdozio e lo stregone viene punito se non svolge efficacemente i propri doveri; non di rado la professione viene conservata nell'ambito di un solo clan o trasmessa per via ereditaria.\nPoich\u00e9 gli spiriti, secondo le credenze popolari, sono entit\u00e0 bizzarre e complesse, la stregoneria deve avvalersi di pratiche magiche e rituali, spesso incomprensibili agli occhi degli altri, che sono accuratamente determinate in funzione degli scopi e degli spiriti interlocutori: si hanno cos\u00ec rituali per ottenere l'aiuto nelle varie attivit\u00e0 umane, rituali per tutte le manifestazioni sociali, rituali per le pratiche richieste dai singoli (malattie gravi come il malocchio, viaggi, nascite). Al contrario della precedente, la stregoneria intesa come magia nera viene praticata al di fuori del gruppo umano e i suoi officianti non hanno funzioni sacerdotali: questi uomini (stregoni, fattucchieri, ecc.) sono odiati e temuti e non di rado, se oltrepassano certi limiti, vengono messi a morte.\nLe loro pratiche, spesso dai profani confuse con quelle descritte in precedenza, si avvalgono esclusivamente della magia e del terrore, indotto con mezzi sia psicologici sia materiali (atti di violenza, veleni, ecc.). A volte i capi di un gruppo umano ricorrono alla stregoneria per motivi esclusivamente politici e in tal caso lo stregone assume le funzioni sia di sacerdote che di consigliere; questo aspetto \u00e8 frequente in quei gruppi etnici retti da re divini oppure organizzati in \"chefferies\" (ovvero insieme di famiglie che dipendono da un medesimo capo tribale).\nPratica e diffusione.\nL'origine della stregoneria nella sua accezione antropologica, \u00e8 molto antico, risalirebbe alla Preistoria, quando veniva utilizzata dai primi \"stregoni/sciamani\" per far prosperare la comunit\u00e0, per donare fertilit\u00e0 alle coltivazioni, per avere una cacciagione ricca e altri scopi sociali.\nLa stregoneria, intesa come pratica magica, \u00e8 praticata in tutto il mondo; nel significato etnologico \u00e8 forma diffusa soprattutto in Africa, sebbene non sia rara in America, in Oceania e in casi circoscritti in Asia. La stregoneria aveva una parte importante nella storia sociale e culturale nell'ultimo periodo coloniale del Messico. Ora, come scrive l'antropologa Ruth Behar, la stregoneria era, non solo in Messico ma in tutta l'America Latina, un \u00ab\u2026coacervo di sessualit\u00e0, stregoneria e religione, nel quale convergevano le culture spagnola, indigena ed africana\u00bb\nNel mondo occidentale, dal 1951 si possono identificare elementi di stregoneria, intesa come culto, nella Wicca, molto diffusa nei paesi europei ed anglosassoni e pi\u00f9 recentemente anche in Italia. Va sottolineato che il gruppo non \u00e8 in relazione con il satanismo, con le messe nere o con i sacrifici cruenti.\nPratiche di tipo mistico affini alla stregoneria sono tipiche nelle cerimonie religiose del vud\u00f9 - religione afroamericana dai caratteri sincretici e fortemente esoterici - entrate in uso presso gli schiavi neri americani e tuttora praticate nei Caraibi e presso africani immigrati in varie parti del mondo, Europa compresa, oltrech\u00e9 in varie zone dell'Africa centro-occidentale.\nIconografia.\nSul finire del Medioevo il mondo dell'arte cominci\u00f2 ad interessarsi alla stregoneria in modo crescente, probabilmente in concomitanza con la diffusione di fobie antistregoniche generate dalla battaglia contro le eresie condotta dall'Inquisizione. Stando agli studi approfonditi di Giordano Berti si possono individuare varie correnti iconografiche, distinguibili secondo l'epoca e l'area geografica. Tra la fine del Quattrocento e gli inizi del Cinquecento si evidenzia una tipologia mediterranea, ispirata ad opere letterarie classiche, e una tipologia germanica derivante dalla commistione della tradizione biblica e di miti germanici.\nTra gli autori di quel tempo spiccano i cicli stregoneschi incisi dai tedeschi Albrecht D\u00fcrer e Hans Baldung Grien; per il Seicento vanno ricordati, per la consistente serie di opere sul tema, almeno l'italiano Salvator Rosa, i fiamminghi David Teniers il Giovane e Frans Francken II. Un forte impulso alla definizione dell'immagine della strega venne dai manuali ad uso degli inquisitori, grazie ai quali si diffusero le pi\u00f9 svariate fantasie sul volo magico, sul sabba e sui riti negromantici. A partire dal Settecento l'iconografia delle streghe divent\u00f2 progressivamente meno cruenta, e quelle che prima erano dipinte come seguaci di Satana cominciarono ad essere dipinte come guaritrici di campagna, prosecutrici di antichi riti agresti, pi\u00f9 tardi, anche come donne affette da problemi psichici.\nUn caso a s\u00e9 stante \u00e8 quello di Francisco Goya, che nelle sue numerose raffigurazioni stregonesche, sia incisioni sia dipinti, volle censurare allo stesso tempo l'ignoranza del popolo e l'ipocrisia dei potenti. Nel primo Novecento la stregoneria divent\u00f2 allegoria delle forze oscure che si stavano addensando sull'Europa; si vedano ad esempio le opere di Paul Klee e Alfred Kubin. Poi, sul finire del secolo prese vigore un'immagine pi\u00f9 positiva, legata alla Pop Art e al Neo-simbolismo, che vedeva la strega come rinnovatrice di antichi culti femminili."}
{"id": "114105", "revid": "1924342", "url": "https://it.wikipedia.org/wiki?curid=114105", "title": "Over-Nite Sensation", "text": "Over-Nite Sensation \u00e8 l'ottavo album dei The Mothers, gruppo guidato da Frank Zappa, registrato nella primavera del 1973 e pubblicato nel settembre successivo dalla DiscReet Records, la casa discografica che Zappa aveva fondato quello stesso anno.\nIl disco.\n\"Over-Nite Sensation\" rappresenta un punto di svolta nella musica di Zappa, che si discosta dalla fusion orchestrale dei precedenti \"Waka/Jawaka\" e \"The Grand Wazoo\", introducendo nuovi elementi di pop rock, funky e jazz con una formazione delle Mothers profondamente rinnovata. Anche i testi racchiudono novit\u00e0, fra tutte i riferimenti sarcastici e umoristici ai rapporti sessuali in diversi brani, argomento che era ancora visto come scandaloso dalla societ\u00e0 americana di quel periodo. La diretta ironia contro la politica ed il sistema in generale passarono in secondo piano. La nuova estetica delle composizioni di quest'album e del successivo \"Apostrophe\", registrato nello stesso periodo ma pubblicato diversi mesi dopo, risulta pi\u00f9 accessibile al grande pubblico e sar\u00e0 alla base dei lavori successivi di Zappa. Suoner\u00e0 gran parte dei brani di questi due dischi nei concerti dal vivo per tutto il resto della carriera.\nL'album fu realizzato dopo una pausa di molti mesi senza concerti in seguito all'incidente occorso a Zappa a Londra nel tour del 1971, quando fu spinto gi\u00f9 dal palco e si procur\u00f2 lesioni e fratture che lo costrinsero su una sedia a rotelle e richiesero molti mesi per la guarigione. Al rientro, sia dal vivo che nei nuovi album, l'attenzione del pubblico fu quindi concentrata sulle nuove composizioni che aveva preparato in questo periodo di convalescenza anzich\u00e9 sulle sue doti di chitarrista e di cantante. Si tratt\u00f2 quindi del suo primo vero approccio alle atmosfere del pop rock con una banda rigenerata dagli ingressi dei nuovi componenti, che dimostrarono di poter offrire di meglio rispetto alle vecchie Mothers. L'effetto fu un improvviso aumento della popolarit\u00e0 di Zappa a livelli mai registrati prima.\nDi rilievo e di grande impatto \u00e8 la presenza delle coriste Tina Turner e le Ikettes, con le quali la cantante si esibiva abitualmente insieme al marito Ike Turner. Fu proprio negli studi Bolic Sound a Inglewood di propriet\u00e0 dei Turner che furono registrati la maggior parte dei brani, dove l'autore cercava delle coriste e accett\u00f2 la proposta di ingaggiare le cantanti. La Turner, come lo stesso Zappa, si rivel\u00f2 entusiasta del contributo offerto da lei e dalle Ikettes e di come avevano superato le difficolt\u00e0 che l'interpretazione comportava; fu quindi delusa dalla reazione negativa del marito, che comment\u00f2 in malo modo le tracce ascoltate e abbandon\u00f2 gli studi. In seguito ottenne che la moglie e le Ikettes non fossero accreditate nelle note di copertina del disco.\nTracce.\nMusica e testi di Frank Zappa."}
{"id": "114106", "revid": "1745361", "url": "https://it.wikipedia.org/wiki?curid=114106", "title": "Guerra di Kuruk\u1e63etra", "text": "Nel poema epico del Mah\u0101bh\u0101rata, Kurukshetra (lett. \"campo dei Kuru\", noto anche come Dharmakshetra cio\u00e8 \"campo della giustizia\") fu la piana che costitu\u00ec il campo di battaglia su cui fu combattuta una guerra tra due rami della dinastia dei Kuru; le due fazioni belligeranti erano i Pandava e i Kaurava. I Kaurava ingannarono i loro cugini attraverso un gioco ai dadi truccato, umiliandoli e costringendoli a tredici anni di esilio, di cui dodici da trascorrere nella foresta, ed uno in incognito; se i Pandava fossero stati catturati durante l'anno di esilio in incognito, avrebbero dovuto tornare in esilio per altri dodici anni pi\u00f9 uno in incognito. I Pandava riuscirono nella difficile impresa, ciononostante il maggiore dei fratelli Kaurava, Duryodhana, si rifiut\u00f2 di consegnare il regno che spettava loro di diritto. Dopo svariati ma vani tentativi di fare ragionare i malvagi cugini, tra cui la visita di Krishna come ambasciatore dei Pandava nella capitale Hastinapura, non rimanendo possibili alternative, si arriv\u00f2 a combattere la guerra.\nIntroduzione.\nLe armi.\nDurante la guerra di Kurukshetra vennero usati molti tipi di armi, tra le quali:\n\"(a fianco, i nomi degli utilizzatori pi\u00f9 famosi)\"\nDivisioni e formazioni.\nOgni esercito consisteva di pi\u00f9 \"divisioni\": i Kaurava ne avevano undici, mentre i Pandava ne controllavano sette.\nUna singola divisione includeva 21.870 carri (con relativi conduttori), 21.870 elefanti (con relativi conduttori) 65.610 cavalli (con relativi conduttori) e 109.350 soldati a piedi.\nIn vari momenti durante la battaglia, il Comandante Supremo poteva ordinare formazioni speciali (\"vyuha\"). Ogni formazione aveva uno scopo preciso, infatti alcune erano di tipo difensivo, mentre altre di tipo offensivo; in ogni caso, ogni formazione aveva i propri punti di forza e di debolezza. Le varie formazioni portavano il nome dell'animale o dell'oggetto a cui somigliavano, ovvero:\nLe regole.\nI due Comandanti Supremi si incontrarono e stipularono le \"regole di guerra\". Alcune di esse:\nLa guerra.\nPrima della battaglia.\nI Pandava nominano Dhrishtadhyumna comandante supremo del loro esercito, mentre i Kaurava conferiscono questo onore a Bhishma. Bhishma d\u00e0 ordine che finch\u00e9 rimarr\u00e0 in carica, Karna non dovr\u00e0 prender parte allo scontro; questo perch\u00e9 egli segretamente conosce la vera identit\u00e0 di Karna, ma ufficialmente fornisce soltanto una serie di ragioni formali.\nPrimo giorno.\nI due immensi eserciti sono schierati l'uno di fronte all'altro. Le manovre di allineamento si sono concluse, i guerrieri sono pronti e attendono il segnale per iniziare la battaglia. Un silenzio carico di tensione permea la sconfinata pianura, si sente soffiare una brezza, si ode il cinguettio degli uccelli. Inaspettatamente, il principe Yudhisthira scende dal suo carro e si toglie le armi, lo stesso fanno i suoi quattro fratelli; osservati con perplessit\u00e0, i cinque Pandava attraversano il campo a piedi in direzione dell'esercito nemico e si fermano davanti ai loro maestri d'armi. Yudhisthira si rivolge al pi\u00f9 importante fra loro, il saggio Bhishma: gli chiede il permesso di combattere contro di lui, poi fa lo stesso con gli altri due maestri, Drona e Kripa. Ottenuto il consenso, i Pandava ritornano ai loro carri. \u00c8 a questo punto che il principe Arjuna prova un momento di sconforto e vorrebbe rinunciare alla lotta - \u00e8 l'episodio che d\u00e0 vita al dialogo tra lui e Krishna, descritto nella Bhagavad Gita. Krishna lo esorta a risollevarsi e a fare il suo dovere.\nAl suono dei corni e delle conchiglie, viene dato il segnale. Le armate si scontrano, in pochi minuti il sangue scorre copiosamente. Arjuna impugna l'arco Gandiva, i soldati che abbatte non si rendono conto da chi o da cosa sono stati colpiti. Dalla parte opposta, letalmente efficace \u00e8 l'intervento di Bhishma, che annienta gli uomini dei Pandava \"come il fuoco fa con il burro\" . \u00c8 verso la fine del pomeriggio che Abhimanyu, il figlio di Arjuna, affronta Bhishma e riesce a ferirlo facendogli cadere la bandiera. Abhimanyu ferisce anche altri due capi dei Kaurava, Shalya e Kritavarma, il che contribuisce a risollevare il morale delle truppe dei Pandava. Ma il sole gi\u00e0 sta tramontando e Bhishma fa suonare la ritirata.\nDal secondo al settimo giorno.\nI Pandava mettono a pi\u00f9 riprese in difficolt\u00e0 le armate dei Kaurava. Bhima, il secondo dei cinque fratelli, annienta l'armata del re di Kalinga. Al secondo giorno, suo figlio Ghatotkacha fa scempio del battaglione di Duryodhana e potrebbe uccidere quest'ultimo, ma si astiene dal farlo per non rompere il giuramento fatto dal padre. Duryodhana, ferito, viene tratto in salvo dai suoi maestri e si indigna con Bhishma, accusandolo di amare talmente i Pandava da consentire loro di dominare la battaglia. Irritato, Bhishma ritorna in campo e rovescia la situazione, si ritrova di fronte Arjuna e tra i due ha inizio uno spettacolare duello. Arjuna d\u00e0 prova di destrezza, guadagnandosi le lodi dello stesso Bhishma, ma non ha intenzione di ucciderlo; pertanto, il suo auriga Krishna, spazientito, impugna il letale disco Sudarshana. A quella vista, Bhishma lascia cadere le armi e s'inginocchia, pronto a ricevere una morte liberatoria per mano del Signore Supremo Sri Krishna. Arjuna interviene, ricordando a Krishna che questi ha giurato che non avrebbe preso parte attiva alla battaglia e gli garantisce che d'ora in avanti affronter\u00e0 Bhishma con maggiore impegno. Placato, Krishna riprende il suo posto sul carro del Pandava, che sino al tramonto si batte con Bhishma con rinnovato vigore.\nAl quarto giorno, Bhima affronta diversi fratelli di Duryodhana e ne uccide otto. Bhishma invia in loro soccorso il re Bhagadatta, che dall'alto del suo elefante colpisce Bhima al petto con un giavellotto, tramortendolo. Ghatotkacha accorre in aiuto del padre e riesce a mettere in fuga Bhagadatta. \u00c8 il quinto giorno quando Bhishma incontra per la prima volta il guerriero Shikandi, precedentemente Shikandini, figlia di Drupada che per\u00f2 nella vita precedente era stata una donna da lui offesa e che ora si \u00e8 reincarnata esclusivamente per vendicarsi di lui. Bhisma si lascia colpire, viene ferito da diverse frecce, i Pandava approfittano dell'occasione per lanciarsi all'assalto infliggendo ai Kaurava ingenti perdite. Nei giorni seguenti, nel susseguirsi degli scontri, Duryodhana realizza con amarezza che le sue truppe stanno perdendo.\nOttavo giorno.\nAl mattino, Bhishma organizza l'armata Kaurava nello schieramento della urmi (l'Oceano), adatto per consentire dilagamenti offensivi in ogni direzione, come le onde del mare. Dalla parte avversa, Yudhisthira ordina di rispondere con la formazione della shringataka, una disposizione \"a corni\" atta a permettere la penetrazione in campo nemico. La battaglia inizia. Bhima affronta Bhishma, gli uccide l'auriga e seguita a combatterlo finch\u00e9, scorgendo otto figli di Dhritarashtra nelle vicinanze, si scosta da lui per affrontarli. Con gioia feroce, Bhima li uccide tutti e otto; Duryodhana assiste alla fine di questi altri suoi fratelli senza poter intervenire, mentre come in un incubo gli risuona alla mente il voto fatto da Bhima: \"Uccider\u00f2 te e tutti i tuoi fratelli. Che io possa perdere i miei meriti spirituali se non terr\u00f2 fede alla mia promessa\".\nA met\u00e0 pomeriggio, sono i Pandava a subire la perdita di un valoroso guerriero: si tratta di Iravan, figlio di Arjuna e di Ulupi, che dopo aver messo in fuga Shakuni cade per mano di Alambusha. I Kaurava passano all'attacco, a sostenere il loro assalto \u00e8 Ghatotkacha, il figlio di Bhima, che sconfigge Duryodhana ed altri suoi fratelli ma ancora una volta non li uccide per rispetto del voto paterno. Giungono in forze a soccorrere Duryodhana, che risale sul carro e che vedendo sopraggiungere Bhima sollecita l'auriga a muovere contro di lui, ma poco dopo batte in ritirata, imitato dai suoi uomini. In preda ad una cieca furia distruttiva, Bhima uccider\u00e0 altri otto figli di Dhritarastra prima che il sole tramonti.\nSul far della sera, Duryodhana entra sconsolato nella tenda di Karna. Si lamenta con lui del fatto che n\u00e9 Bhishma n\u00e9 gli altri maestri d'armi desiderano veramente la morte dei Pandava. Karna, che ha giurato di intervenire solo dopo la morte o in assenza di Bhishma, gli suggerisce di sollevare quest'ultimo dall'incarico in modo da permettergli di scendere in campo. Duryodhana decide di parlarne con l'anziano: Bhishma gli risponde irritato che i Pandava sono protetti da Krishna, assicurandogli tuttavia che il giorno dopo avrebbe dato il meglio di s\u00e9 sul campo.\nNono giorno.\nDuryodhana si accorda con il fratello Dushasana affinch\u00e9 Bhishma sia adeguatamente protetto durante il combattimento. Bhishma organizza l'armata nella formazione della sarvato-bhadra, caratterizzata dall'impenetrabilit\u00e0 al nemico. All'inizio della battaglia, tuttavia, il giovane Abhimanyu, figlio di Arjuna, riesce a fare breccia e si rivela inarrestabile. Bhishma gli manda contro Alambusha, che combatte avvalendosi di poteri magici, ma i cinque fratelli Pandava intervengono e lo costringono a ritirarsi. A met\u00e0 pomeriggio, \u00e8 invece Bhishma a mostrarsi rinnovatamente pericoloso, sotto la sua guida l'offensiva dei Kaurava si intensifica e ancora una volta Arjuna si cimenta con l'anziano maestro senza un esito definitivo. \nQuella sera, sollecitati da Krishna a trovare una soluzione, i cinque Pandava si recano alla tenda di Bhishma. Non potranno mai vincere finch\u00e9 l'anziano maestro rimane in vita. Pertanto Bhishma, da tempo stanco della sua lunga vita e del suo vincolo a Duryodhana, d\u00e0 loro il consiglio di farsi scudo il giorno dopo del guerriero Shikandi, di fronte al quale non si difender\u00e0. Questo perch\u00e9 Shikandi che precedentemente era Shikandini \u00e8 la reincarnazione di Amba, una donna che da lui ricevette un torto, e Bhishma ritiene giusto che abbia la sua vendetta.\nDecimo giorno.\nTutti notano come Bhishma sia oggi di buonumore. Shikandi si trova alla testa delle truppe Pandava insieme a Krishna e ad Arjuna. La mischia dilaga nel campo. Nel clamore della battaglia, Shikandi parte all'assalto. Come promesso, Bhishma non contrappone alcuna difesa alla sua furia. Numerosi guerrieri Kaurava intervengono in suo soccorso, ma vengono respinti da Arjuna. Trafitto da centinaia di frecce scagliategli addosso da Shikandi e dallo stesso Arjuna, alla fine Bhishma cade. Il combattimento cessa, gli uomini delle due opposte fazioni abbassano le armi e nel silenzio totale osservano con costernazione l'incredibile spettacolo: Bhishma \u00e8 ora a mezz'aria, le frecce che trapassano il suo corpo poggiano sul terreno come un giaciglio. E non \u00e8 morto, gli D\u00e8i gli hanno accordato il dono di poter scegliere il momento pi\u00f9 propizio per abbandonare il corpo e dirigersi verso le dimore celesti. Pandava e Kaurava si riuniscono attorno a lui, per quel giorno non vi saranno altre ostilit\u00e0. Duryodhana manda a chiamare i medici, ma Bhishma rifiuta il loro intervento. Invece, invita Duryodhana a porre fine alla guerra e a riconoscere la legittimit\u00e0 delle rivendicazioni dei Pandava. Duryodhana non risponde e se ne va con gli occhi bassi. Bhishma chiede di rimanere solo. Pi\u00f9 tardi \u00e8 Karna a giungere da lui e si ferma a lungo a parlare. Alla fine, Karna gli chiede la sua benedizione perch\u00e9 il giorno dopo dovr\u00e0 prendere il suo posto sul campo di battaglia.\nUndicesimo giorno.\nIl comando delle armate Kaurava viene assegnato a Drona. Dato che nemmeno lui desidera la morte dei Pandava, Duryodhana gli chiede di prendere prigioniero Yudhistira, non per ucciderlo ma per invitarlo a mettere in palio il trono con una partita a dadi, cos\u00ec come gi\u00e0 due volte accadde in passato. Drona accetta, a condizione che Duryodhana s'impegni a tener lontano Arjuna dal fratello per facilitarne la cattura. Ma le spie dei Pandava informano tempestivamente Arjuna. Drona mobilita le truppe nella formazione della shakata (ruota) e quelle dei Pandava si assestano nella krauncha (airone). Quando, durante l'azione bellica, Drona \u00e8 sul punto di riuscire ad avvicinare Yudhistira, l'intervento tempestivo di Arjuna fa fallire il piano ideato da Duryodhana. Dopo il tramonto, Duryodhana se ne lamenta con Drona, il quale a sua volta gli fa notare di non aver prestato fede al suo impegno; alla discussione prende parte il re Susharma dei Trigarta, che avendo in odio Arjuna si offre volontario per attirarlo lontano da Yudhistira nella battaglia del giorno dopo.\nDodicesimo giorno.\nPrima ancora che la battaglia abbia inizio, i Trigarta si dirigono verso il campo nemico e lanciano ad Arjuna una sfida. Susharma e i suoi quattro fratelli hanno fatto voto di ucciderlo, per cui l'onore guerriero impone ad Arjuna di confrontarsi con loro anche se sa che si tratta di una manovra che ha lo scopo di impedirgli di difendere Yudhistira dall'attacco di Drona. Dopo aver quindi posto a fianco del fratello il valoroso Satyajit, Arjuna si prepara ad affrontarli con l'ausilio di Krishna. L'armata Trigarta lo attira nella parte meridionale di Kurukshetra, dove ben presto viene ridotta a mal partito dalle armi divine di cui Arjuna ora fa uso: con la prima, fa loro perdere il senso dell'orientamento al punto che, confusi, prendono a combattersi fra loro; e con la vayavya-astra provoca un tornado che li mette in rotta. Frattanto, Drona ha dato avvio al suo assalto, deciso a portare a termine la cattura di Yudhistira il pi\u00f9 rapidamente possibile. Satyajit e suo fratello Vrika cadono nel combattimento, ma Yudhistira si mette in salvo fuggendo su uno dei cavalli del suo carro. Il re Bhagadatta avanza sul suo elefante seminando il terrore tra le schiere Pandava e Arjuna gli arriva di fronte mentre sta ritornando dalla lotta con i Trigarta: Bhagadatta solleva il suo bastone, pronuncia il mantra di Vishnu e glielo scaglia contro. All'ultimo istante, Krishna si piazza sulla traiettoria dell'arma, che lo centra nel petto e si trasforma in una ghirlanda di fiori. Arjuna \u00e8 salvo, ma dato che Krishna ha giurato di non prender parte attiva alla guerra gli chiede spiegazioni; Krishna gli risponde con un sorriso che quel bastone un tempo era di sua propriet\u00e0 e che, inoltre, prima di lanciarlo Bhagadatta gliel'ha dedicato facendo il nome di Vishnu. La battaglia riprende, le frecce di Arjuna colpiscono a morte Bhagadatta e il suo elefante. Per sua mano cadono anche due dei figli di Shakuni. Le truppe Kaurava sbandano. Ed \u00e8 ormai il tramonto quando Arjuna e Karna si trovano di fronte ed ingaggiano un duello, che viene interrotto dal segnale della ritirata.\nTredicesimo giorno.\nSusharma e i Trigarta rinnovano la loro sfida, di nuovo Arjuna accetta e li incontra ancora nella zona meridionale dell'ampia pianura. Non appena lo vede allontanarsi, Drona avanza alla testa dei Kaurava: le loro truppe sono disposte nella complicatissima formazione della padma-vyuha, o fior di loto. La situazione volge sanguinosamente a sfavore dei Pandava, vedendo i suoi uomini venir decimati Yudhistira si appella al nipote Abhimanyu, il figlio sedicenne di Arjuna, l'unico tra i presenti a conoscere l'arte per spezzare quel tipo di formazione. Il giovane Abhimanyu sa come entrarne, in effetti, ma non come uscirne, per cui Yudhistira dispone affinch\u00e9 Bhima, i gemelli Nakhula e Sahadeva, Dhrishtadyumna e altri guerrieri siano pronti a seguirlo non appena avr\u00e0 aperto la breccia. Abhimanyu riesce nell'intento insinuandosi rapido nella padma-vyuha, ma non appena vi entra uno dei capi dei Kaurava, il re Jayadratha, \u00e8 altrettanto veloce nel muovere le sue truppe in modo da richiudere il varco. Abhimanyu rimane solo in mezzo ai Kaurava e si batte con disperata foga. Uccide diversi avversari, tra cui Lakshmana, uno dei figli pi\u00f9 cari di Duryodhana. Ma non ha nessuna possibilit\u00e0 di uscirne vivo. Con un colpo a tradimento, Karna gli scaglia alle spalle una freccia spezzandogli l'arco, e sar\u00e0 poi Dushasana ad ucciderlo, trasgredendo le regole, mentre \u00e8 disarmato. Dopo il tramonto, quando Arjuna ritorna al campo, trova un addolorato Yudhistira a dargli la notizia della morte del figlio. E Arjuna pronuncia un solenne giuramento: l'indomani stesso uccider\u00e0 Jayadratha prima del calar del sole e, se non dovesse riuscirvi, si far\u00e0 ardere sulle fiamme di una pira. Le spie Kaurava riferiscono l'informazione a Duryodhana durante la notte. Jayadratha, che a questo punto vorrebbe andarsene, viene invece da Duryodhana convinto a rimanere, assicurandogli che il giorno dopo l'intero esercito verr\u00e0 allineato con l'unico obiettivo di evitargli la morte.\nQuattordicesimo giorno.\nDrona organizza l'esercito Kaurava in una formazione a tre strati. Nel primo strato, accompagnati da millecinquecento elefanti e da migliaia di uomini, stazionano tre dei figli di Dhritarashtra: Dushasana, Durmarshana e Vikarna; nel secondo, disposto a padma-vyuha, si trovano Duryodhana, Karna e lo stesso Drona. Nel terzo, a vigilare sui sentieri interni, vi sono il maestro d'armi Kripa, il re Shalya e il figlio di Drona, Ashwattaman. Jayadratha si trova pi\u00f9 indietro, a ottanta kilometri dal punto in cui si terr\u00e0 lo scontro diretto. Nella prima fase della battaglia, il primo strato delle forze Kaurava viene sbaragliato, Dushasana e Durmashana si danno alla fuga e Arjuna avanza inarrestabile in testa ai Pandava. Drona lo affronta e lo tiene impegnato a lungo, sinch\u00e9 Arjuna non viene incitato da Krishna a proseguire in fretta. Arjuna si lancia nella padma-vyuha e fa ricorso al letale brahmastra, creando attorno a s\u00e9 il vuoto. Dhrishtadhyumna lo segue e si batte a sua volta con Drona, viene ferito e la mischia divampa furibonda. In un accanito duello, Ghatotkacha uccide Alambusha. Nella cruenta lotta che segue, Bhima si fa strada sulla scia di Arjuna, ma Karna si interpone per fermarlo. In quel nuovo duello, Bhima viene da lui vinto; Karna, tuttavia, avendo fatto una promessa alla loro comune madre, gli risparmia la vita. Mancano pochi minuti al tramonto ed il carro di Arjuna sfreccia ai limitari del campo, dove dei guerrieri Kaurava fanno barriera intorno a Jayadratha. Krishna chiama a s\u00e9 la sua arma personale, il disco Sudarshana, e con esso oscura il cielo, cosicch\u00e9 tutti credano che il giorno sia finito. I Kaurava esultano, Krishna richiama a s\u00e9 il disco, e nell'ultima luce del sole la freccia di Arjuna decapita Jayadratha.\nLa battaglia notturna.\nInvano Drona tenta di consolare Duryodhana: non soltanto Arjuna \u00e8 riuscito nella sua impresa, ma i Kaurava hanno subito perdite incalcolabili e Drona non ha potuto catturare Yudhistira. In preda alla collera, Duryodhana ordina che la battaglia riprenda, cos\u00ec violando la regola che vuole che le ostilit\u00e0 siano sospese dopo il tramonto. Quando i Pandava vedono l'armata nemica ritornare in campo, si mobilitano a loro volta. Buona parte dei guerrieri sorreggono le torce mentre gli altri combattono in una penombra che rende difficile distinguere gli alleati dai nemici. E presto Duryodhana ha modo di pentirsi della sua scelta impulsiva: Ghatotcacha, il figlio di Bhima, la cui forza si decuplica di notte essendo egli umano soltanto per met\u00e0, semina il terrore alla guida dei suoi rakshasas. Bhima non \u00e8 da meno e sotto i suoi colpi cadono altri figli di Dhritarastra, tanto che con disperazione Duryodhana si appella al suo amico Karna: \"Tu sei il solo che possa vincere Arjuna\" gli dice. \"Se tu ora lo uccidessi, la vittoria sarebbe nostra.\" Karna ha infatti con s\u00e9 un'arma divina, la shakti, e con quella potrebbe riuscire in quell'intento. Ma anche Krishna lo sa e, vedendolo arrivare, guida il carro di Arjuna lontano da lui. A cimentarsi in duello con Karna \u00e8 Sahadeva, uno dei gemelli Pandava; Karna lo vince, ma - avendo giurato alla madre che soltanto uno dei Pandava sarebbe perito per mano sua - gli risparmia la vita. E frattanto Ghatotcacha ha espanso le sue dimensioni e, enorme come un gigante, prosegue inarrestabile la sua opera di devastazione nelle file dei Kaurava. Duryodhana si appella nuovamente a Karna chiedendogli di usare la shakti per abbatterlo. Karna esita - nelle sue intenzioni quell'arma era riservata per Arjuna - prima di eseguire. La shakti ha la forma di un pugnale e si attiva con un mantra. Karna la scaglia, centrando Ghatotcacha al cuore mentre questi si sta lanciando in volo verso di loro, e il colossale rakshasa piomba a terra privo di vita. La battaglia si conclude poco dopo, Arjuna patteggia una tregua e i due eserciti si ritirano. Molti uomini sono talmente stanchi da non aver le forze per ritornare ai rispettivi accampamenti e si addormentano l\u00ec dove si trovano.\nQuindicesimo giorno.\nDue ore dopo, l'alba che rischiara la pianura di Kurukshetra rende agli occhi degli uomini l'impietoso spettacolo del massacro avvenuto durante la notte. \u00c8 irrigidendo i loro cuori che tutti si accingono ad affrontare quel nuovo giorno. Le loro armate, cos\u00ec grandi e piene di dinamismo sino a pochi giorni prima, si sono assottigliate di ben oltre la met\u00e0, ed ora i soldati feriti e quelli con le corazze frantumate in pi\u00f9 punti sembrano antichi fantasmi di gloria. Dal suo carro, Duryodhana si rivolge a Drona, facendogli una colpa per i Kaurava caduti sul campo: \"Se tu, Bhishma e tutti gli altri non aveste alimentato il vostro affetto per i Pandava, il che vi ha impedito di ucciderli, ora avremmo gi\u00e0 vinto.\" Drona non replica e con una smorfia di disgusto prepara le truppe. Quella mattina, per sua mano cade Drupada, con il quale da tempo aveva un conto in sospeso. Drupada era il suocero dei Pandava ed ora suo figlio Dhrishtadyumna giura di vendicarne la morte in quello stesso giorno. Ma non \u00e8 una cosa facile vincere un maestro come Drona, il quale decide di usare il brahmastra, altra arma divina che si attiva con un mantra; Krishna se ne accorge per tempo e invita Arjuna a fermarlo con un altro brahmastra. Arjuna esegue: tocca dell'acqua per purificare il suo corpo e recita delle preghiere invocando l'arma, che quindi scaglia contro quella del maestro. Ne segue un boato in cui i due brahmastra si neutralizzano a vicenda. Drona prosegue l'attacco su di un altro fronte. Mentre la battaglia \u00e8 in corso, Krishna e i Pandava si ritirano per pochi minuti per organizzare un piano che permetta loro di eliminare Drona. A differenza di Bhishma, Drona vuole vivere. Drona \u00e8 affezionato a suo figlio Asvatthaman, al quale \u00e8 stata elargita una benedizione che gli permetter\u00e0 di avere una vita lunghissima. Krishna suggerisce di fargli credere che, nonostante la benedizione, il figlio sia morto. Tra i Pandava, Yudhistira esita: si tratta di una menzogna, ed il suo cuore \u00e8 talmente puro da rifuggire ogni forma di inganno. Ma Bhima \u00e8 molto meno scrupoloso di lui e s'incarica personalmente di mettere in atto il piano di Krishna, senza indugio ritorna sul campo di battaglia e con un colpo di mazza abbatte un elefante che a sua volta si chiama Asvatthaman, quindi raggiunge Drona nel mezzo della mischia e gli urla che Asvatthaman \u00e8 morto per mano sua. Drona non gli crede e seguita ancora a battersi usando altre armi divine, prima che un dubbio s'insinui nella sua mente. Quindi, allorch\u00e9 in lontananza vede sopraggiungere Dhristadyumna, Drona fa girare il carro in direzione di Yudhistira. E a quest'ultimo si rivolge con queste parole: \"Bhima, tuo fratello, mi ha detto che Asvatthaman \u00e8 morto, ma io non gli credo. Bhima pu\u00f2 mentire, ma tu no. Sei sempre stato un uomo veritiero, e a te creder\u00f2 ciecamente. Dimmi, dunque, \u00e8 vero?\" Yudhistira esita prima di rispondergli con un \"S\u00ec, Asvatthaman \u00e8 morto\" al quale aggiunge sottovoce un \"Asvatthaman, l'elefante...\" che Drona non ode. Ritornato presso i Kaurava, Drona osserva con un senso di nausea la battaglia che sta imperversando, depone le armi sul suo carro e si rivolge agli uomini a lui intorno per informarli che da questo momento lui smetter\u00e0 di spargere sangue, presto la sua anima ascender\u00e0 alla dimora celeste e pertanto augura loro di meritarsi, da valorosi, un'analoga ascesi. Si siede quindi sul carro in meditazione, ma passano soltanto pochi minuti prima che Dhristadyumna lo trovi e, noncurante del fatto che l'anziano maestro sia nella posizione del fior di loto, gli mozza il capo con un colpo di spada. Un atto che procura a Dhristadyumna il biasimo dei suoi stessi guerrieri. I Kaurava battono in ritirata. Ma quando, poco pi\u00f9 tardi, Asvatthaman apprende del modo in cui suo padre \u00e8 stato ucciso, non ci vuole molto perch\u00e9, su sollecitazione di Duryodhana, riorganizzi le truppe per tornare all'assalto. Esperto d'armi a sua volta, Asvatthaman scaglia sull'esercito nemico il narayana-astra, un nero vortice infuocato dal quale partono una miriade di piccoli dardi e vampate di calore che procurano un'altra ondata di morte. Krishna conosce quell'arma: l'unico modo per uscirne indenni consiste nel non opporvi resistenza, ma anzi nel renderle omaggio come fosse una divinit\u00e0 prostrandosi a terra. L'espediente funziona. Il narayana-astra, come altri tipi di armi divine, pu\u00f2 essere usato una volta sola. La battaglia prosegue, anche quel giorno, fino al tramonto.\nSedicesimo giorno.\nDurante la notte, i generali Kaurava si riuniscono nella tenda di Duryodhana per nominare un nuovo comandante. Sono unanimi nel ritenere che Asvatthaman sia il candidato pi\u00f9 idoneo, ma questi declina l'offerta e propone che sia Karna, che odia i Pandava ben pi\u00f9 di lui, ad ottenere il comando. Cos\u00ec, all'alba del nuovo giorno, \u00e8 Karna che si muove alla testa delle truppe. In quella nuova battaglia, Karna affronta il Pandava Nakhula, lo vince, ma gli risparmia la vita. Duryodhana si cimenta intanto in un duello con Yudhistira, ma \u00e8 costretto a retrocedere e la giornata finisce senza che nulla di saliente sia accaduto. Duryodhana si ritira pensoso nella sua tenda: ha visto con i suoi occhi Karna che sconfiggeva Nakhula privandolo del suo carro e delle armi, per poi concedergli grazia anzich\u00e9 finirlo. A tale proposito, Duryodhana ricorda che la stessa scena \u00e8 gi\u00e0 successa nei giorni passati, quando il suo amico aveva avuto alla propria merc\u00e9 prima Bhima e poi Sahadeva, eppure non li aveva uccisi. Per quale ragione non l'aveva fatto? Per Duryodhana questo rappresenta un mistero, eppure non dubita della lealt\u00e0 di Karna e si astiene dal recarsi da lui per chiedere spiegazioni sul suo comportamento. Anche Karna quella notte riflette, ripensa alla propria vita e si ritiene sfortunato. Karna ha appreso la verit\u00e0 sulle proprie origini solo poco prima che iniziasse la guerra. A rivelargliele \u00e8 stata Kunti, la madre dei primi tre Pandava, confessandogli di essere anche la madre di lui: quand'era ancora nubile, era stata messa incinta dal dio del Sole ma non aveva avuto il coraggio di tenere il bambino. E durante quel colloquio con lei, dinanzi alla sua richiesta di perdono e alle suppliche sue e a quelle di Madri, Karna aveva promesso che di sua mano non avrebbe tolto loro tutti i figli, ma ne avrebbe ucciso uno solamente.\nDiciassettesimo giorno.\nAll'alba, Karna dice a Duryodhana che quel giorno non ritorner\u00e0 alle tende senza prima aver ucciso Arjuna. Tuttavia, poich\u00e9 il potere di Arjuna sta in Krishna, che gli fa da auriga, Karna ha bisogno di un valido aiuto e chiede che a condurre il suo carro sia il re Shalya, re di Madra. Shalya accetta ma con delle personali riserve, perch\u00e9 Karna \u00e8 creduto da tutti il figlio di un suta, un fuoricasta, di rango inferiore a quello dei guerrieri, e molti si sorprendono allorch\u00e9 sale insieme a lui per servirlo alla guida del carro. Se Shalya ha acconsentito \u00e8 perch\u00e9 a suo tempo ha promesso a Yudhistira che nel giorno della sfida ultima avrebbe fatto di tutto per ostacolare Karna. E mentre si muovono incontro ai Pandava, Karna \u00e8 colto da un funesto presentimento. La battaglia ha inizio: Karna affronta dapprima Bhima, ma ben presto si disimpegna per passare oltre e sfidare Yudhistira, lo ferisce e lo vince, ma gli risparmia la vita. A quel punto, Bhima - che ha assistito alla scena - si avventa su di lui e, invasato da una cieca furia, in pochi attimi gli distrugge il carro e lo abbatte al suolo. Karna perde conoscenza, Bhima sta per finirlo, ma Shalya interviene ricordandogli che Arjuna ha giurato di ucciderlo, per cui Bhima si ferma per non ledere l'onore del fratello e successivamente trova il modo di far esplodere la sua rabbia sui figli di Dhritarastra, abbattendone altri dieci. E ne arrivano altri, fra cui Dushasana, al quale Duryodhana ha dato l'incarico di guidare un drappello in aiuto di Karna. La fine di Dushasana \u00e8 particolarmente atroce: Bhima gli strappa il braccio con cui questi aveva a suo tempo offeso Draupadi, con la spada gli svelle il cuore, ne beve il sangue, e mentre tutti quelli che gli stanno intorno lo guardano con orrore, si mette a danzare gridando il nome di Draupadi. Tra quelli che ha ucciso c'era Satyasena, uno dei figli di Karna. Ora Vrishasena, altro figlio di Karna, si lancia verso di lui, ma viene intercettato e colpito a morte da Arjuna. E Karna, nel frattempo ripresosi, e recuperato un secondo carro, si avvia con Shalya incontro ad Arjuna. Il duello tra i due ha inizio e non passa molto che comincino ad usare le loro armi divine. Karna scaglia una nagastra mirando al collo di Arjuna, ma Krishna salva il Pandava aumentando il peso del proprio corpo cosicch\u00e9 il carro su cui si trovano affonda nel fango e la nagastra colpisce la corona che Arjuna che porta sul capo. Poco dopo, \u00e8 invece una delle ruote del carro di Karna ad impantanarsi, e alla mente di Karna si riaffaccia allora il ricordo di quando il suo maestro d'armi, ritenendosi da lui ingannato, lo aveva condannato: \"Quando avrai maggior necessit\u00e0 delle armi che ti ho insegnato ad usare, cadrai nell'oblio pi\u00f9 totale e non riuscirai a servirtene.\" Karna tenta di ricorrere al brahmastra, ma non riesce pi\u00f9 a ricordare i mantra necessari. Scende dal carro e tenta invano di liberare le ruote. Arjuna si fa pi\u00f9 vicino, con le sue frecce gli spezza le corde dell'arco e prende a invocare la rudrasta. Karna gli chiede di non colpirlo ora, mentre \u00e8 disarmato. Ma Krishna gli ricorda che \u00e8 stato proprio lui, Karna, uno dei primi a infrangere le regole aggredendo alle spalle il giovane Abhimanyu, il figlio di Arjuna, e quest'ultimo scocca la rudrasta che centra Karna al collo segnandone la tragica fine. Shalya \u00e8 uno tra i primi a ritornare al campo Kaurava con il carro senza pi\u00f9 guerriero. Scende il tramonto, la battaglia \u00e8 finita. Duryodhana si sente in colpa per la morte di Karna e quella notte va a cercare Bhishma, che ancora giace sul suo letto di frecce attendendo il momento pi\u00f9 adatto per espirare. Da lui, Duryodhana apprende la verit\u00e0 sulle origini di Karna, ma n\u00e9 questo n\u00e9 il fatto che il suo amico sia morto con onore possono essergli di consolazione.\nDiciottesimo giorno.\nEssendo ormai chiaro che i Kaurava finiranno sconfitti, il maestro d'armi Kripa chiede a Duryodhana di metter fine alla guerra, ma questi afferma di preferire morire combattendo. Ancora una volta, Asvatthaman viene proposto come comandante e ancora una volta declina, il re Shalya di Madra viene posto a capo delle loro truppe. Shalya opta per un attacco frontale con l'intento di giocare il tutto per tutto, mentre dalla parte opposta Dhrishtadyumna divide l'esercito in tre tronconi in modo da dar luogo ad un'offensiva sia di fronte che ai due lati. Durante lo scontro, Shalya cade per mano di Yudhistira. Duryodhana incita i suoi uomini a proseguire la lotta, ma dopo un intervento dei Pandava che produce un effetto simile ad un'esplosione, delle forze Kaurava non restano che quattro sopravvissuti: Kripa, Asvatthaman, Kritavarma, e lo stesso Duryodhana. E Duryodhana si allontana a cavallo, poi a piedi dopo che l'animale esausto ha ceduto sotto di lui, finch\u00e9 non raggiunge il lago Dvaipayana, nelle cui acque si immerge. Qui, i Pandava lo rintracciano e Yudhistira lo esorta ad uscire dal suo nascondiglio per affrontare uno di loro in duello mettendo in palio il regno (il che induce i suoi fratelli a guardarlo con stupore). Duryodhana decide di battersi con Bhima, che gli ha ucciso tutti e novantanove i fratelli, impiegando una mazza come arma. Per il duello, viene scelto un luogo chiamato Samanta-panchaka, poich\u00e9 chi muore l\u00ec ottiene la liberazione. Davanti ad un nugolo di spettatori, i due si affrontano. Bhima realizza con stupore che Duryodhana \u00e8 pi\u00f9 abile di quanto pensasse, tanto che viene da lui messo in seria difficolt\u00e0. Il duello prosegue per ore, finch\u00e9 Krishna non d\u00e0 un suggerimento ad Arjuna, il quale - rivolgendosi a Bhima - si batte una mano su di una coscia. Bhima capisce il messaggio: quando Duryodhana aveva offeso Draupadi, si era per l'appunto battuto una mano su di una coscia per invitarla a venire a letto con lui. La coscia e le parti basse del corpo sono quelle che nell'etica dei guerrieri \u00e8 proibito colpire durante i duelli singoli, ma Bhima quella volta aveva promesso che gliel'avrebbe rotta. Cos\u00ec, la sua mazza si abbatte sul fianco di Duryodhana, che cade al suolo con le ossa spezzate. A quella vittoria sleale non fa seguito alcun atto di giubilo. Yudhistira chiede perdono al morente Duryodhana per l'azione commessa da Bhima. Duryodhana risponde con disprezzo: lui ora potr\u00e0 accedere alle dimore celesti, mentre Bhima verr\u00e0 ricordato per la sua scorrettezza. I Pandava e i loro alleati se ne vanno, lasciandolo solo.\nL'ultimo atto.\nAlcune ore dopo, il nobile Sanjaya di Hastinapura trova Duryodhana in terra, presso il lago, ancora in vita. Sanjaya \u00e8 colui che, avendo ottenuto il dono divino di poter vedere attraverso gli occhi di Duryodhana, ha potuto tenere informato il re cieco, Dhritarastra, delle varie fasi della battaglia. Sanjaya porge a Duryodhana il suo ultimo saluto e porta la notizia ad Hastinapura. Anche alcuni cittadini vengono a rendere l'estremo omaggio a Duryodhana, poich\u00e9 a parte la questione riguardante i Pandava, non hanno mai avuto modo di lamentarsi del suo governo. E vi arrivano anche i tre superstiti dei Kaurava: Asvatthaman, Kripa e Kritavarman. Asvatthaman \u00e8 colmo di rabbia, vorrebbe sterminare quella stessa notte sia i Pandava che i Panchala e chiede a Duryodhana il permesso di vendicarlo. Con un sorriso, Duryodhana lo nomina nuovo comandante delle sue truppe. Seguito dagli altri due, Asvatthaman si dirige verso sud. I Pandava stanno festeggiando la vittoria sulla piana di Kurukshetra e si ode il suono delle conchiglie e dei tamburi. Scende la notte. Dopo un breve sonno, Asvatthaman sale sul suo carro e sfodera la sua spada, dono di Shiva; sempre seguito dagli altri due, raggiunge l'accampamento dei Pandava. La festa \u00e8 finita e i guerrieri stanno dormendo. Asvatthaman entra senza difficolt\u00e0 nella tenda di Dhristadyumna, colui che decapit\u00f2 suo padre, lo coglie di sorpresa nel sonno e lo strangola con la corda dell'arco. I Panchala si svegliano e accorrono, ma Asvatthaman rivolge contro di loro la spada di Shiva e con quella compie una strage e appicca il fuoco alle tende. Tra le vittime, vi sono i cinque figli che Draupadi e anche Shikandi. Quelli che tentano di fuggire, trovano Kripa e Kritavarma ad aspettarli all'esterno, e in pochi minuti vengono uccisi anche loro. Al che, Asvatthaman e gli altri due ritornano da Duryodhana per informarlo di quanto fatto. Quando Duryodhana apprende che Asvatthaman non ha esitato a dare la morte anche ai figlioletti di Draupadi, per\u00f2, ne deplora l'azione e infine muore. All'eccidio dei Panchala ha trovato scampo un auriga, che si affretta ad avvisare i Pandava. Su consiglio di Krishna, questi ultimi si erano sistemati nell'accampamento che era stato dei Kaurava, per cui Asvatthaman non ha potuto trovarli. Draupadi, si trova ora insieme ai Pandava, e con loro raggiunge le tende distrutte dalle fiamme in cui giacciono i corpi degli altri suoi cinque figli, e reclama vendetta. I Pandava si mettono alla ricerca dell'assassino. Asvatthaman si rifugia nell'ashram del saggio Vyasa, sulle rive del Gange. Vedendo arrivare Arjuna e Krishna, sentendosi perduto, invoca quindi il brahmastra. Arjuna risponde con la stessa arma. Stavolta per\u00f2 il saggio Vyasa interviene invitando i due a revocare quella forza distruttiva: Arjuna esegue, Asvatthaman invece perde il controllo del brahmastra e, non essendo capace di revocarlo, lo dirige a colpire il figlio di Uttara che porta in grembo. Ma quel figlio, concepito da lei con Abhimanyu, non morir\u00e0: sar\u00e0 Krishna a salvarne l'embrione, gli verr\u00e0 dato il nome di Parikshit e diverr\u00e0 il degno erede. Quanto ad Asvatthaman, che una benedizione vuole abbia una vita lunghissima, viene privato dei suoi poteri brahmanici e da Krishna condannato a vagare da solo sulla terra, costretto a vedere quel bambino che avrebbe voluto far morire diventare un grande re. Prima che Asvatthaman se ne vada, tuttavia, Uttara lo perdona.\nDopo la guerra.\nIl cieco re Dhritarastra esce da Hastinapura con la moglie Gandhari e con il suo seguito. Da quando Gandhari lo ha sposato, ha voluto portare una benda sugli occhi per condividerne la condizione, il che le ha permesso di acquisire dei poteri particolari. Krishna e i Pandava stanno venendo loro incontro. Gandhari \u00e8 addolorata e colma di rabbia per la morte dei figli, ma non \u00e8 con i Pandava che decide di sfogarsi: accusa Krishna di aver sempre voluto quella guerra e quindi lo condanna a veder morire in una lotta fratricida, di l\u00ec a trentasei anni, i componenti della dinastia Yadu, allo stesso modo in cui sono periti i Kaurava. Krishna la ringrazia e la informa che quella sua famiglia, i Vrishni, \u00e8 destinata ad andare incontro a tale fine anche senza una maledizione. Quindi, una volta celebrate le esequie per i defunti, Yudhistira viene incoronato re di Hastinapura. Data la sua veneranda et\u00e0, Dhritarastra potr\u00e0 rimanervi insieme alla moglie e all'unico figlio superstite, Yuyutsu, godendo di un sussidio a vita. Pochi giorni dopo l'incoronazione di Yudhistira, si approssima il giorno del solstizio, il momento scelto da Bhishma per lasciare il proprio corpo. Bhishma \u00e8 tuttora sdraiato sul suo letto di frecce nella piana di Kurukshetra. In molti vengono a rendergli omaggio. Dopo essersi intrattenuto in particolare con Yudhistira, al quale fornisce consigli di buon governo, Bhishma chiede a Krishna di mostrarglisi nella sua forma universale e alla fine abbandona il corpo e ritorna al cielo in un coro di mantra vedici.\nYudhistira regner\u00e0 su Hastinapura per trentasei anni, dando sempre prova di quel senso della giustizia che gli proviene dal divino padre Dharma. A lui succeder\u00e0 il nipote Parikshit e a questi subentrer\u00e0 poi a sua volta il figlio Jamamejaya, al quale per esteso verranno narrate dal saggio Vyasadeva tutte le vicende descritte nel Mah\u0101bh\u0101rata."}
{"id": "114110", "revid": "599013", "url": "https://it.wikipedia.org/wiki?curid=114110", "title": "Accordi di Plombier\u00e8s", "text": ""}
{"id": "114113", "revid": "74801", "url": "https://it.wikipedia.org/wiki?curid=114113", "title": "Tobruch", "text": "Tobruch, anche Tobruk e Tobruq (), \u00e8 una citt\u00e0 portuale libica situata nella parte orientale del paese. \u00c8 il capoluogo del distretto di al-Butnan. Prima della riforma amministrativa del 1995, era il capoluogo del baladiyya di Tobruch.\nGeografia fisica.\nTobruch si trova in una profonda insenatura della Marmarica che ne fa un perfetto porto naturale. \u00c8 probabilmente il migliore porto naturale nel Nordafrica. A nord della citt\u00e0 si trova la penisola che prende il nome della citt\u00e0 stessa, verso sud la citt\u00e0 \u00e8 circondata da scarpate che vanno salendo verso l'interno e che costituiscono una naturale barriera fisica tra il nord e il sud della Libia nella zona di Tobruch.\nTobruch ha avuto una notevole espansione dopo la scoperta del petrolio in Libia avvenuta negli anni sessanta. Oggi il porto \u00e8 sede di un terminale dell'oleodotto che collega il giacimento petrolifero di Sarir.\nAttualmente a Tobruch sono attivi una raffineria di petrolio ed un impianto di dissalazione dell'acqua marina.\nEventi storici.\nAntichit\u00e0.\nNel sito dove sorge ora Tobruch, gli antichi Greci fondarono la colonia agricola \"Antipyrgos\" (\"Antipyrgus\" per gli antichi Romani e in Italia Antipirgo), nome tuttora usato occasionalmente e che significa \"davanti a Pyrgos\", localit\u00e0 situata a Creta di fronte alle coste dell'odierna Tobruch. Ai tempi dell'Impero Romano divenne una fortezza romana a guardia della frontiera in Cirenaica.\nCon la diffusione del Cristianesimo, Antipyrgus fu sede vescovile a capo della diocesi di Antipirgo. Tra i vescovi insediatisi in citt\u00e0, si ha notizia di tale Aemilianus, che prese parte al Secondo Concilio di Costantinopoli nel 553. Dopo aver perso lo \"status\" di sede vescovile, Antipirgo \u00e8 considerata dalla Chiesa cattolica una sede titolare.\nPrima e Seconda guerra mondiale.\nLa Cirenaica, regione di cui Tobruch fa parte, divenne una provincia del Regno d'Italia nel 1912 e nel 1919 fu dichiarata colonia italiana. \nNell'ambito della Campagna di Libia (1913-1921) la 104\u00aa Squadriglia dotata di Farman 14 del Corpo Aeronautico dal maggio 1917 ha una Sezione al campo volo di Tobruk (Aeroporto di Tobruk). Nel dicembre 1918 \u00e8 inquadrata come squadriglia Mista Farman di Bengasi con una sezione a Tobruk rimanendo anche nel dopoguerra per il presidio e la riconquista della colonia. Nel 1934 fu unita alla Tripolitania e al Fezzan per formare la nuova colonia italiana chiamata Libia. \nAll'inizio della seconda guerra mondiale, Tobruch fu teatro di importanti battaglie tra il 1940 e il 1942. Fu anche il luogo dove per\u00ec Italo Balbo (28 giugno 1940), quando il bombardiere S.M. 79 da lui pilotato fu colpito dal fuoco amico della contraerea; con Italo Balbo morirono il pilota Frailich e Nello Quilici, direttore del \"Corriere Padano\".\nFu conquistata il 21 gennaio 1941 dalle truppe britanniche e australiane e grande importanza ebbe l'assedio di Tobruch da parte delle truppe italiane e tedesche comandate dal generale Erwin Rommel e la conquista della citt\u00e0 dopo la battaglia di Ain el-Gazala.\nNon lontano da Tobruk nel corso della campagna del Nordafrica il 23 novembre 1941 nel contesto dell'Operazione Crusader avvenne quella che \u00e8 da considerata la pi\u00f9 grande carica di mezzi corazzati avvenuta sul teatro di guerra dell'Africa Settentrionale: la battaglia di Sidi Razegh, dal nome del villaggio a SE di Tobruch.\nDopo il ripiegamento invernale, le forze dell'Asse conquistarono Tobruch il 21 giugno del 1942, recuperando anche rifornimenti e scorte tenute dai precedenti occupanti all'interno della citt\u00e0. In seguito alla Seconda battaglia di El Alamein e alla ritirata delle truppe dell'Asse, Tobruch fu definitivamente riconquistata dagli Alleati l'11 novembre 1942.\nGuerre civili del XXI secolo.\nDurante le sommosse popolari che hanno destabilizzato il Paese nel 2011, la citt\u00e0 \u00e8 stata il primo centro ad essere preso dagli insorti del Consiglio nazionale di transizione. Con lo scoppio della Seconda guerra civile in Libia, dopo che la parte occidentale del Paese e la capitale Tripoli caddero in mano di ribelli islamici, tra l'agosto ed il settembre 2014 i membri della Camera dei rappresentanti del Parlamento eletto fuggirono a Tobruch, dove hanno riattivato le funzioni parlamentari a bordo di una nave ancorata nel porto cittadino. I ribelli islamici hanno istituito un nuovo Parlamento a Tripoli con il Nuovo Congresso Nazionale Generale."}
{"id": "114120", "revid": "392652", "url": "https://it.wikipedia.org/wiki?curid=114120", "title": "De facto", "text": "De facto (\"di fatto\", \"in realt\u00e0\") \u00e8 una locuzione latina utilizzata nel linguaggio giuridico e in quello comune per indicare un elemento che \u00e8 nella pratica in vigore (o in essere), pur non avendo un riconoscimento ufficiale. La locuzione \u00e8 spesso usata in contrapposizione a \"de iure\", che significa \"di diritto\", \"per legge\".\nAd esempio viene chiamata \"norma de facto\" una norma che, sebbene non ufficializzata da un ente preposto (quale ad esempio l'Organizzazione Internazionale per le Standardizzazioni), \u00e8 cos\u00ec diffusa da essere comunque riferimento globale.\nDiritto internazionale.\nNell'ambito del diritto internazionale, si dice che uno Stato \u00e8 indipendente \"de facto\" quando, sebbene non sia considerato dalla comunit\u00e0 internazionale come un paese indipendente, nella pratica gestisce la propria sovranit\u00e0 in completa autonomia. Esempi di Paesi indipendenti \u201cde facto\u201d sono la Transnistria o l\u2019Abcasia, Stati fattualmente indipendenti, ma riconosciuti dalla comunit\u00e0 internazionale come parte rispettivamente della Moldavia e della Georgia, dalle quali sono rivendicati. \nQuesta condizione \u00e8 contrapposta all'indipendenza \"de iure\", quando cio\u00e8 l'indipendenza del paese non solo \u00e8 sostanziale, ma \u00e8 anche ratificata dalla comunit\u00e0 internazionale.\nInformatica.\nIn informatica viene utilizzato il termine \"standard de facto\" per indicare quelle architetture o quei formati le cui specifiche sono di pubblico dominio, ma non sono mai state normate da un ente preposto. Solitamente questo si verifica quando quella specifica architettura o formato gode di grande popolarit\u00e0 e ampia diffusione.\nAltri tipi di architetture o formati esistenti sono:"}
{"id": "114122", "revid": "547034", "url": "https://it.wikipedia.org/wiki?curid=114122", "title": "Re del Sussex", "text": "Elenco dei Re anglosassoni del Regno del Sussex.\nMolte delle date di questo periodo non sono sicure e l'elenco contiene lacune notevoli. La genealogia dei re \u00e8 andata in gran parte perduta: alcuni di quelli elencati sono conosciuti solo attraverso delle lettere e alcuni potrebbero essere re secondari dell'Haestingas (all'interno dell'odierno East Sussex).\nRe ed Ealdorman dei Sassoni Meridionali (Sussex).\nI nomi sono dati nella forma inglese moderna seguita dai nomi e dai titoli in inglese contemporaneo, anglosassone e latino.\nNell'825 il Sussex fu sottomesso a Egberto."}
{"id": "114124", "revid": "122950907", "url": "https://it.wikipedia.org/wiki?curid=114124", "title": "Il bar sotto il mare", "text": "Il bar sotto il mare \u00e8 una raccolta di racconti pubblicata da Stefano Benni nel 1987.\nL'antefatto.\nUn uomo senza nome (viene chiamato poi \"l'Ospite\"), mentre vaga per motivi sconosciuti nell'immaginario porto di Brigantes, incontra un vecchio (che indossa all'occhiello una gardenia), il quale, davanti ai suoi occhi, scende le scalette che portano al mare e vi si immerge, scomparendo. L'uomo, nel tentativo di fermarlo, lo segue, e si ritrova in un incredibile bar, un luogo fantastico, punto di incontro di ventitr\u00e9 misteriosi avventori, ognuno dei quali si impegna, nell'arco di una notte, a raccontare una storia.\nI personaggi.\nI narratori sono personaggi dalle caratterizzazioni pi\u00f9 bizzarre ed altrettanto originali e diversi per cifra stilistica ed ispirazione sono i ventiquattro racconti. \nI capitoli sono correlati ai diversi personaggi e sono caratterizzati da citazioni letterarie, da Melville a Eliot, da Flaubert a Queneau ed altri.\nI racconti.\nL'anno del tempo matto.\nAd avviare la giostra dei racconti \u00e8 il Primo Uomo col Cappello. Gli Uomini col Cappello sono nativi di Sompazzo, un immaginario paese sull'Appennino Tosco-Emiliano famoso per \"le barbabietole e i bugiardi\", e i tre, a turno, ne racconteranno un aneddoto. In particolare, il Primo racconta di quando a Sompazzo il tempo \"impazz\u00ec\".\nIl pi\u00f9 grande cuoco di Francia.\n\u00c8 il racconto del Vecchio con la Gardenia (l'uomo che l'Ospite ha seguito in fondo al mare). Una notte, il Diavolo arriva a Parigi: il suo scopo \u00e8 portare con s\u00e9 nell'Aldil\u00e0 il cuoco Gaspard Ouralphe. Ma ha fatto i conti senza l'oste: Ouralphe \u00e8 un uomo furbo e intelligente, dalla mente aperta e dalla parlantina sciolta, e soprattutto, non \u00e8 diventato il miglior cuoco di Francia per caso.\nIl verme disicio.\nIl Cane Nero spiega di alcuni strani animali che vivono e si nutrono di libri, tra i quali il dannosissimo verme disicio, che sposta a caso le parole alla fine di un testo. Da notare che alcune parole del caso sembrano volutamente essere state spostate a finale...\nMatu-Maloa.\nLa storia del marinaio \u00e8 ambientata sulla nave \"Fid\u00e8le\", diretta in Polinesia per l'acquisto di piante esotiche: tanto essa \u00e8 la nave pi\u00f9 bella della marina inglese, quanto il suo comandante, il capitano Charlemont, \u00e8 un maniaco dell'ordine e del perfezionismo. Durante il percorso di ritorno per Inghilterra, la nave si imbatte in una balena di proporzioni gigantesche, Matu-Maloa (che rievoca in s\u00e9 un'altra gigantesca balena della letteratura, Moby Dick), chiamata dai nativi \"lo spirito del mare\", la quale si innamora del capitano Charlemont. Egli \u00e8 imbarazzato, e ne rifiuta la corte (anche perch\u00e9 \u00e8 gi\u00e0 fidanzato): ma nell'elencare le proprie ragioni relative alla \"buona societ\u00e0\", sembra provare disgusto di quel mondo. La \"Fid\u00e8le\" arriva in porto, ma con questa arriva anche Matu-Maloa: Charlemont, forse consenziente, cade sul dorso della balena e sparisce all'orizzonte.\nIl dittatore e il bianco visitatore.\nIl racconto del Bambino Serio mette a confronto un sanguinario Dittatore e il Capo degli Uomini Buoni, in visita nel paese. Ma \u00e8 un confronto davvero sorprendente in cui il bambino serio esprime emozioni.\nAchille ed Ettore.\nA raccontare la sfida \u00e8 il Secondo Uomo col Cappello. Achille ed Ettore, uno lo spazzacamini, l'altro il fornaio di Sompazzo, sono amici per la pelle e appassionati di ciclismo (Achille in particolare ha una predilezione per Fausto Coppi). Perci\u00f2 quando, durante una passeggiata, trovano una bicicletta arrivata dal nulla, sar\u00e0 inevitabile la sfida per chi la possieder\u00e0, e alla fine della storia uno dei due muore e l'altro vorrebbe tornare indietro nel tempo cos\u00ec potrebbe ridargli la bicicletta per poter continuare a giocare e a divertirsi insieme con la bicicletta.\nQuando si ama davvero.\n\u00c8 il racconto della Signorina col Cappello, riassunto in tre lettere datate dal 1976 al 1990 e indirizzate dal mittente, il monotono e flemmatico Giampiero, alla fidanzata. Esiste un contrasto insanabile tra i due: siamo in tempo di dittatura, e mentre lui \u00e8 un giornalista filogovernativo, lei \u00e8 una ribelle. Nonostante ci\u00f2, Giampiero dice che non smetter\u00e0 mai di amarla, perch\u00e9 \"amare \u00e8 saper aspettare\".\nIl marziano innamorato.\n\u00c8 il racconto del Nano. Mentre sta pescando, il Narratore incontra Kraputnyk, un alieno proveniente dal desolato e monotono pianeta Becoda che, per amore della sua Lukz, \u00e8 sceso sulla terra a comprarle un regalo.\nNastassia.\nL'Uomo Invisibile narra la passione di Grigorij per la bellissima Nastassia, di cui \u00e8 perdutamente innamorato, e a cui ha dato il cuore a un tal punto che, quando lei accetter\u00e0 di sposarlo, morir\u00e0 per la troppa emozione.\nCalifornia crawl.\nIl racconto dell'Uomo con la Cicatrice \u00e8 ambientato in California: un gruppo di ricchi e superficiali giovani, di cui fa parte anche il giovane e sensibile protagonista, si riunisce per il funerale del padre di uno di loro, e assiste con indifferenza alla morte di un amico.\nOleron.\nA raccontare questa storia (la pi\u00f9 lunga della raccolta) \u00e8 l'Uomo col Mantello (che nella copertina del libro ha le fattezze di Edgar Allan Poe). Col motore fuso in una valle deserta, il giornalista Egistus si rivolge all'unica casa abitata che vede, i cui proprietari gli consigliano di rivolgersi al loro vicino, il conte di Oleron. Egli, ex compagno di collegio di Egistus, si era subito distinto per la sua cupezza e per i gusti letterari piuttosto macabri: con sommo disgusto di tutti, Egistus era diventato suo amico, ma l'amicizia era finita in maniera traumatica. Ora, venti anni dopo, i due si ritrovano, e il giornalista scopre, con somma sorpresa, che gli orrori che Oleron si immaginava nel suo futuro non sono arrivati, e che anzi, l'uomo \u00e8 costretto, suo malgrado, a vivere un'esistenza monotona. Ma talvolta l'apparenza inganna.\nLa traversata dei vecchietti.\nIl racconto del Barista narra l'epopea di 2 vecchietti che desiderano attraversare la strada per raggiungere il parco che si trova sul lato opposto. Ci provano in tutti i modi, senza successo. Addirittura balzano sulla bici di un terzo vecchietto imponendogli di accompagnarli, ancora una volta senza ottenere ci\u00f2 che vogliono. Vengono investiti, interviene la polizia e finalmente, fingendo di essere arrivati dall'altro lato, si fanno accompagnare al parco.\nLa storia di Pronto Soccorso e Beauty Case.\n\u00c8 il racconto dell'Uomo con gli Occhiali Neri, che in copertina ha le fattezze di Jake Blues, personaggio del film \"The Blues Brothers\" interpretato da John Belushi. Lui, Pronto Soccorso, \u00e8 un aspirante meccanico che con la sua Lambretta truccata finisce sempre all'ospedale. Lei, Beauty Case, \u00e8 la pi\u00f9 bella ragazza di Manolenza, il quartiere in cui tutti rubano. I due si incontrano e si innamorano, ma presto dovranno affrontare un temibile nemico.\nShimiz\u00e9.\n\u00c8 il racconto della Sirenetta. Un oogoro cerca una shammiz\u00e9 e crede di averla trovata.\nPriscilla Mapple e il delitto della II C.\nPriscilla Mapple (che nel nome ricorda la Miss Marple di Agatha Christie) \u00e8 una dodicenne saggia e disillusa, ottima studentessa, dotata di un'ironia caustica che la fa sembrare un po' antipatica. Alla fine di una giornata terribile (\"due ore di matematica e due di tema\"), tutti si avviano all'uscita, tranne uno: il Kid. Si scopre subito che \u00e8 morto ingerendo un veleno.\nIl destino sull'isola di San Lorenzo.\nLa Bionda narra le storie di alcune persone che vivono sull'isola di San Lorenzo, su cui incombono il Destino e il potente dio Amikinont'amanonamikit'ama.\nLa chitarra magica.\nUna chitarra con magici poteri \u00e8 il motore della storia narrata dalla Ragazza col Ciuffo. Peter il vagabondo la riceve da un mago e diventa una rock star, ma dopo la sua tragica morte per mano di un rivale si scopre che la chitarra ha un \"difetto di fabbricazione\".\nIl folletto delle brutte figure.\nIl Cuoco racconta il giorno pi\u00f9 brutto della vita di Domenico Vantone, esperto di \"bon ton\" tormentato a una festa importante dal folletto delle brutte figure.\nI quattro veli di Kulala.\nIl racconto del Venditore di Tappeti \u00e8 ambientato in Africa: la protagonista, Oda, deve recuperare dal dio Kulala i quattro veli che potrebbero ridare il sonno al marito.\nAutogrill horror.\nIl Ragazzo col Ciuffo racconta la tragica storia di una famiglia che pensava di essere solo all'Autogrill, ma che si ritrover\u00e0 in un incubo.\nRacconto breve.\nLa Pulce del Cane Nero riassume in cinque righe la storia di un uomo che non riesce mai a finire ci\u00f2 che incomincia. Decide di provarci, ma invano.\nIl pornosabato dello Splendor.\nIl Terzo Uomo col Cappello racconta la cronaca della prima settimana di attivit\u00e0 del cinema Splendor di Sompazzo.\nArturo perplesso davanti alla casa abbandonata sul mare.\n\u00c8 il racconto della Bambina e l'ultimo della serie. Maria deve ritornare in citt\u00e0 prima del tempo perch\u00e9 suo nonno sta male, ma l'amico Arturo ha un'idea.\nFinale: il racconto dell'ospite.\nAlla fine tutti si rivolgono all'Ospite. Ora toccher\u00e0 a lui raccontare la sua storia..."}
{"id": "114127", "revid": "532370", "url": "https://it.wikipedia.org/wiki?curid=114127", "title": "Sciarada", "text": "In enigmistica, la sciarada \u00e8 uno schema che consiste nell'unire due o pi\u00f9 parole per formarne un'altra. \u00c8 dunque sintetizzabile nella formula \"X\" + \"Y\" = \"XY\" (es.: \"tram\" + \"busto\" = \"trambusto\"). Essa ha un'importanza fondamentale nella storia dell'arte edipica, poich\u00e9 \u00e8 proprio dalla sua pratica che si \u00e8 evoluta buona parte dell'enigmistica classica moderna, in particolare per quanto attiene a quei giochi, basati sulla logica dell'indovinello, che richiedono di scoprire una combinazione di parole costituita da pi\u00f9 \"parti\" e un \"totale\".\nStoria.\nLe sciarade sono note fin dall'antichit\u00e0, quando in genere erano implicate nell'oniromanzia. La testimonianza pi\u00f9 antica risale a Plutarco, che racconta di come Alessandro il Grande, durante l'assedio di Tiro, avesse sognato di inseguire e catturare un satiro. L'indovino Aristandro interpret\u00f2 la parola \"\u03c3\u03ac\u03c4\u03c5\u03c1\u03bf\u03c2\" (\"satyros\") come \"\u03c3\u03b1 \u03a4\u03cd\u03c1\u03bf\u03c2\" (\"sa Tyros\"), ovvero \"\"Tiro \u00e8 tua\". Il romano Svetonio analogamente riferisce di un fulmine che era caduto su una statua di Augusto abbattendo la lettera \"C\" di \"Caesar\". Gli indovini chiamati a interpretare il fatto spiegarono che l'imperatore sarebbe ancora vissuto cento giorni (C \u00e8 il numero romano 100) e poi sarebbe diventato un dio (in etrusco \"aesar\").\nIn seguito la sciarada fu utilizzata nei blasoni delle famiglie nobili (si veda ad esempio il motto \"Anguis sola\" per la famiglia degli \"Anguissola\" di Cremona). Ma come gioco enigmistico si impose solo nella Francia del '700: il nome \"sciarada\"\" deriva, secondo l'opinione pi\u00f9 diffusa, dal provenzale \"charado\" (= chiacchierata). Il gioco somigliava a un indovinello, ma il testo conteneva un riferimento alle \"parti\" e al \"totale\", cio\u00e8 alle parole da scoprire. Esse venivano convenzionalmente indicate con i termini \"premier\", \"second\", \"entier\". In Italia le sciarade cominciarono ad apparire all'inizio dell\"800 (la prima descrizione del gioco fu pubblicata in un \"codicetto\" de \"Il Gondoliere\" di Venezia del 1835, scritto dal letterato Bennass\u00f9 Montanari). Le parole convenzionali usate per indicare le \"parti\" vennero tradotti in italiano con \"primiero\", \"secondo\", \"intiero\". I termini arcaici erano utili per formare la rima, ma si parlava anche di \"primo\" e di \"tutto\", di \"terzo\" (ove presente), di \"ultimo\" (in riferimento appunto all'ultima delle parti unite a formare il \"totale\").\nLa sciarada ebbe grande successo in Francia e in Inghilterra come passatempo da salotto: le allusioni alle parti e al totale venivano anche eseguite in forma scenica. In queste nazioni si impose un criterio fonetico: era cio\u00e8 \"il suono\" delle parole-\"parti\" che doveva formare la parola-\"totale\". La sciarada francese \"chat\" + \"rade\" = \"charade\" era quindi considerata valida. In italiano, lingua in cui la scrittura corrisponde quasi univocamente alla pronuncia, si afferm\u00f2 invece un criterio grafico, poi esteso a tutti i giochi enigmistici. \u00c8 valida la sciarada riconosciuta dall'\"occhio\" e non necessariamente dall'\"orecchio\".\nSvolgimento del gioco.\nLa sciarada veniva praticata, in origine, con il tipico \"svolgimento a parti convenzionali\" dato dall'uso delle parole \"primo\", \"secondo\", \"intero\" e simili; per lo pi\u00f9, in omaggio alla forma antica dell'indovinello, con l'uso della prima persona. Assumendo una combinazione di sciarada come \"ciocco\" + \"latino\" = \"cioccolatino\", un tipico esempio rispondente a questa tecnica potrebbe essere il seguente.\nLa forma della sciarada si \u00e8 poi evoluta allorch\u00e9 si \u00e8 iniziato a sostituire le parti e il totale non pi\u00f9 con parole convenzionali ma con le incognite x e y, ognuna corrispondente a una lettera, rendendo conto cos\u00ec anche della lunghezza delle varie parti. Tale tecnica (\"svolgimento a diagramma\") \u00e8 ancora in uso nell'enigmistica popolare. Eccone di seguito un tipico esempio.\nLa forma pi\u00f9 complessa \u00e8, comunque, quella affermatasi definitivamente nell'enigmistica classica moderna, lo \"svolgimento a enigmi collegati\". La sciarada \u00e8, allora, un componimento in cui ogni strofa (o riga o distico nei giochi \"brevi\") corrisponde a una parola della soluzione e costituisce un enigma a s\u00e9. Tale tecnica prevede l'uso di un diagramma numerico che specifichi la lunghezza dei termini da trovare. Si pu\u00f2 proporre l'esempio che segue.\nLa seguente sciarada \u00e8 invece tratta dal noto romanzo \"Harry Potter e il Calice di Fuoco\", di J. K. Rowling\n[Soluzione: \"S\" (terza lettera di \"paSsione\"; lettera che compare tre volte in \"SottomiSSione\") + \"cara\" + \"faggio\" = scarafaggio]\nClassificazione delle sciarade.\nLa sciarada propriamente detta \u00e8 uno \"schema senza resto\", ossia privo di scarti, in cui la semplice giustapposizione di parole o frasi ottiene nuove parole o nuove frasi. Una prima variante \u00e8 costituita dalla frase doppia, che si differenzia dalla sciarada per il fatto di essere costituita non tanto dall'unione di parti, quanto da un'unica sequenza di lettere che pu\u00f2 essere cesurata in punti diversi in modo da formare frasi diverse (es.: \"tre mendicanti\" = \"tremendi canti\").\nLe altre tipologie, a dispetto del nome, non sono vere e proprie sciarade. Cos\u00ec la sciarada alterna \u00e8 un tipico esempio di \"lettura alterna\", assimilabile all'incastro e all'intarsio, e segue lo schema \"XX\" / \"YY\" = \"XYXY\" (es.: \"cane\" / pira = \"ca\"pi\"ne\"ra). La sciarada incatenata, poi, contraddice addirittura la natura stessa del gioco originario, praticando uno scarto secondo lo schema \"XY\" / \"YZ\" = \"XYZ\" (es.: \"bi\"s / s\"ogno\" = \"bi\"s\"ogno\"). Tutt'altra cosa \u00e8 poi la sciarada a bisensi.\nNell'enigmistica moderna le combinazioni di sciarada alterna e incatenata possono essere svolte indifferentemente \"a diagramma\" e \"a enigmi collegati\", ma \u00e8 chiaro che nell'un caso si ricade nell'ambito popolare, nell'altro in quello classico. La frase doppia, invece, per la sua minor reperibilit\u00e0, non sempre si presta a tradursi in un gioco a doppio soggetto, e richiede quindi spesso uno svolgimento del primo tipo."}
{"id": "114128", "revid": "297059", "url": "https://it.wikipedia.org/wiki?curid=114128", "title": "De servo arbitrio", "text": "Il trattato De servo arbitrio, risposta di Martin Lutero al \"De libero arbitrio\" di Erasmo da Rotterdam, venne pubblicato nel dicembre del 1525.\nIl pensiero di Lutero.\nCome lo era stata l'opera di Erasmo, il \"De servo arbitrio\" \u00e8 decisamente esplicito: \"quod evidens est argumentum, liberum arbitrium esse merum mendacium\".\nLa ragione nell'uomo caduto \u00e8 completamente cieca; le parole di San Paolo (\u201cTutti sono caduti\u201d) annullano il libero arbitrio. Solo per volont\u00e0 di Satana l'uomo crede di essere sano, forte, integro, libero.\nGli argomenti del \"De servo arbitrio\" sono riposti per lo pi\u00f9 in tre tesi distinte (secondo lo storico Georges Chantraine) che riguardano:\nNel dettaglio:\nCollegamenti esterni.\nLutero e la questione del libero arbitrio"}
{"id": "114129", "revid": "1442080", "url": "https://it.wikipedia.org/wiki?curid=114129", "title": "Ian McEwan", "text": "Biografia.\n\u00c8 nato nel 1948 ad Aldershot e vive ad Oxford. \u00c8 autore di due raccolte di racconti e di oltre quindici romanzi. Tutti i suoi libri vengono pubblicati in Italia da Einaudi.\nLa sua prima pubblicazione \u00e8 la collezione di racconti \"Primo amore, ultimi riti\" nel 1975. Nel 1998 fa discutere la sua premiazione al Booker Prize per il romanzo \"Amsterdam\". Il libro del 1997 \"L'amore fatale\", su una persona affetta dalla Sindrome di de Clerambault, viene da molti considerato un capolavoro, ma anche il suo romanzo \"Espiazione\" ha ricevuto critiche egualmente favorevoli.\nNel marzo e nell'aprile 2004, solo qualche mese dopo che il governo britannico lo aveva invitato a presenziare a una cena in onore della First Lady Laura Bush, a McEwan \u00e8 stato negato l'ingresso negli Stati Uniti dal Dipartimento per la Homeland Security non essendo provvisto del visto corretto per un soggiorno di lavoro (lo scrittore si accingeva a tenere una serie di lezioni dietro compenso). Solo dopo diversi giorni di esposizione del caso sulla stampa britannica a McEwan \u00e8 stato concesso l'ingresso, a ragione del fatto che, come illustrato da un funzionario di frontiera, \u00absiamo ancora dell'avviso che lei non dovrebbe entrare, ma il suo caso ci sta procurando un danno di immagine.\u00bb\nSposato due volte, dalla prima moglie ha avuto due figli lungamente contesi. Nel 2002 scopr\u00ec di avere un fratello maggiore che la madre, Rose Wort, aveva dato in adozione durante la seconda guerra mondiale, quando era sposata con il primo marito che si trovava al fronte ma aveva una relazione con David McEwan di cui era rimasta incinta. Il primo marito mor\u00ec al fronte e dopo il conflitto Rose e David si ritrovarono, si sposarono e dal loro matrimonio nacque Ian.\nPer due volte \u00e8 stato accusato di plagio: la prima per il suo romanzo d'esordio \"Il giardino di cemento\" e la seconda per \"Espiazione\".\n\u00c8 soprannominato \"Ian Macabre\" per i toni cupi di molte delle sue narrazioni.\nIl suo romanzo del 2020, \"Lo scarafaggio\", risulta essere fra i libri pi\u00f9 letti nell'estate 2020."}
{"id": "114130", "revid": "124485108", "url": "https://it.wikipedia.org/wiki?curid=114130", "title": "NOTAM", "text": "NOTAM \u00e8 l'acronimo della dicitura inglese \"NOtice To AirMen\" ed \u00e8 il termine con cui si indicano gli avvisi utilizzati dai piloti di aeromobili o elicotteri per essere aggiornati sulla situazione in un determinato aeroporto o in una determinata area di cielo, sull'efficienza dei radioaiuti alla navigazione e su tutto quanto possa riguardare l'esecuzione di un volo in condizioni di sicurezza e speditezza.\nTali informazioni, per l'Italia, vengono accentrate e gestite dall'ENAV attraverso l'Ufficio Notam (NOF) che si occupa e preoccupa di reperire dagli enti preposti per competenza:\nTutte le informazioni aeronautiche che poi verranno smistate e distribuite, secondo delle \"liste di distribuzione\", a tutti gli enti interessati.\nI NOTAM, quindi, comunicano informazioni, segnalazioni, divieti e procedure in uso che sono temporaneamente diverse da quanto pubblicato in AIP o che subiranno un cambiamento permanente (PERM).\nUso.\nI NOTAM possono essere pubblicati per diverse ragioni, tra cui:\nFormato.\nCome per tutte le comunicazioni tecniche di carattere internazionale, il NOTAM segue un particolare standard per la fraseologia ed \u00e8 scritto in lingua inglese.\nOgni NOTAM emesso contiene l'informazione e la validit\u00e0 (data di inizio e data di fine) della notizia.\nUn esempio di NOTAM reale \u00e8 questo (scritto tutto in maiuscolo):\nTraduzione:\n\"Stand aerei 111 e 114 non disponibili. Assistenza del Follow-me obbligatoria per tutti i movimenti a terra destinati agli stand 108 109 110 112 113 e 201 a causa di lavori in corso. Riferimento AIP AGA 2-45.7 e NOTAM A2118/2005, durata stimata dal 17 maggio ore 08:20 fino al 29 giugno ore 22:00\"\noppure:\nQuesto NOTAM comunica la non disponibilit\u00e0 di una radioassistenza (nella fattispecie il TACAN di \nAlghero) dal 31 dicembre 2009 ore 23:06 al 31 gennaio 2010 ore 23:59.\nQuanto presente nella riga Q) definisce i \"qualifiers\" del NOTAM che qualificano, appunto, la notizia dal punto di vista tecnico definendo il codice da assegnare (NOTAM CODE), la sua distribuzione (traffico interessato, se IFR o VFR, categoria della notizia, rintracciabilit\u00e0 della notizia attraverso i canali disponibili, livelli di volo interessati, ecc.)."}
{"id": "114131", "revid": "110157", "url": "https://it.wikipedia.org/wiki?curid=114131", "title": "Gtk-gnutella", "text": "Gtk-gnutella \u00e8 uno dei pochi progetti di software per Unix - Linux che supporta la rete Gnutella.\nStoria.\nAll'inizio Gtk-gnutella fu scritto come clone del client Gnutella originale della Nullsoft. L'autore Yann Grossel smise di lavorare sul client all'inizio del 2001. Dopo poco Raphael Manfredi divenne il principale sviluppatore del progetto, e da allora il client \u00e8 stato sviluppato attivamente. Le versioni rilasciate dopo il 1\u00ba luglio 2002 hanno perso la loro somiglianza grafica con il client Nullsoft.\nCaratteristiche.\nGtk-gnutella supporta un gran numero di funzionalit\u00e0 dei moderni client della rete Gnutella. Infatti Gtk-gnutella \u00e8 stato il primo client a supportare pienamente il protocollo IPv6, e la crittografia tramite TLS. \u00c8 in grado di gestire anche i magnet link. Ha anche una predisposizione all'internazionalit\u00e0, in quanto supporta la lingua inglese, tedesca, greca, francese, ungherese, spagnola, giapponese, norvegese, olandese, cinese e italiana. Essendo scritto in C, richiede meno risorse rispetto a molti altri client Gnutella. Gtk-gnutella ha un potente filtro che riduce la quantit\u00e0 di spam e di altri risultati irrilevanti. Il client ha inoltre interessanti funzioni che bloccano gli attacchi al peering.\nD'altro canto Gtk-gnutella non \u00e8 uno dei client pi\u00f9 user-friendly. Ha molte opzioni a cui gli utenti meno esperti non prestano attenzione. Mentre molti software forniscono anche pacchetti precompilati, gli utenti di Gtk-gnutella devono provvedere loro stessi alla compilazione da sorgenti, se vogliono usare l'ultima release. I sorgenti di Gtk-gnutella utilizzano dist come sistema di configurazione, invece del pi\u00f9 usato Autoconf. Molti utenti, invece, hanno familiarit\u00e0 solamente con gli script di configurazione generati da Autoconf. Un altro ostacolo per quelli che si avvicinano per le prime volte alla rete Gnutella, \u00e8 la configurazione dei dispositivi NAT, al fine di abilitare l'intera connettivit\u00e0 di rete. Gtk-gnutella, come qualsiasi altro client Gnutella, \u00e8 in grado di essere utilizzato anche con un firewall o un router, ma con alcune funzioni in meno, in quanto non \u00e8 in grado di ricevere connessioni TCP o pacchetti UDP."}
{"id": "114133", "revid": "304077", "url": "https://it.wikipedia.org/wiki?curid=114133", "title": "Mortadella (disambigua)", "text": ""}
{"id": "114134", "revid": "599013", "url": "https://it.wikipedia.org/wiki?curid=114134", "title": "Emerson Ferreira da Rosa", "text": "Soprannominato \"Il Puma\" per i suoi movimenti felini nel catturare la palla a centrocampo ma anche il rettile per la sua freddezza nell'impostare rapidamente il gioco, ha maturato una grande esperienza internazionale, avendo giocato in Europa con , Roma, Juventus, Real Madrid e Milan oltre che con la Nazionale brasiliana.\nCaratteristiche tecniche.\nRicopriva normalmente il ruolo di centrocampista centrale e si distingueva per l'abilit\u00e0 nell'interdire l'azione avversaria e nell'impostare il gioco. Tuttocampista, era dotato di un buon passo e di un efficace tiro da lontano.\nCarriera.\nClub.\nGr\u00eamio.\nEmerson ha cominciato la sua carriera professionistica nel 1994, quando ha debuttato nelle file del Gr\u00eamio. Con la squadra di Porto Alegre ha vinto la Coppa del Brasile nel 1994 e nel 1997 (rispettivamente 6 e 7 presenze), il Campionato Ga\u00facho nel 1995 e nel 1996 e il campionato brasiliano nel 1996, nel quale ha disputato 25 partite segnando 5 gol.\nBayer Leverkusen.\nNel 1997 si \u00e8 trasferito in Germania, al . Con la squadra tedesca ha ottenuto un terzo posto nella Bundesliga 1997-1998, in cui ha esordito il 1\u00ba agosto 1997 contro lo , e due secondi posti nelle due stagioni seguenti, in entrambi i casi alle spalle del Bayern Monaco.\nIl 13 agosto 1997 ha esordito nelle competizioni UEFA per club nella partita del turno preliminare di Champions League 1997-1998 Bayer Leverkusen- (6-1).\nIn tre stagioni a Leverkusen Emerson ha totalizzato 108 presenze e 15 reti.\nRoma.\nLa Roma lo ha acquistato nell'estate del 2000 per 22 milioni di dollari.\nLa sua esperienza a Roma non \u00e8 cominciata nel migliore dei modi, dato che in allenamento si \u00e8 procurato la rottura dei legamenti del ginocchio sinistro, che lo ha tenuto lontano dai campi di gioco per 6 mesi. Alla presentazione della squadra allo Stadio Olimpico per la stagione 2000-2001, Emerson era in tribuna ad assistere all'amichevole dei suoi nuovi compagni contro l' (0-0) ed \u00e8 scoppiato in lacrime dopo che i 70.000 tifosi presenti lo hanno acclamato all'annuncio del suo nome. Ha esordito il 28 gennaio 2001 (in Roma-Napoli 3-0) e ha realizzato il suo primo gol con la maglia giallorossa l'11 febbraio 2001 in Bologna-Roma 1-2. Le sue ottime prestazioni insieme a quelle di tutta la squadra hanno portato alla vittoria dello scudetto il 17 giugno 2001 e della Supercoppa italiana nell'agosto seguente.\nNell'estate del 2004 ha cominciato a dare segni di insofferenza e ha deciso di seguire anche lui Fabio Capello a Torino. Sul perch\u00e9 della scelta di lasciare Roma, il giocatore ha risposto di avere problemi di depressione e che il cambiamento di citt\u00e0 avrebbe potuto giovargli. Questa motivazione non \u00e8 piaciuta ai tifosi romanisti che lo hanno additato come \"traditore\" e \"mercenario\".\nJuventus.\nLa Juventus lo ha acquistato dai capitolini nell'estate del 2004 dopo una lunga ed estenuante trattativa.\nIl suo innesto a centrocampo ha contribuito alla vittoria del campionato 2004-2005 e del campionato successivo \"sub-judice\". A seguito dello scandalo di Calciopoli il primo titolo \u00e8 stato revocato e il secondo assegnato dalla FIGC all'Inter.\nReal Madrid.\nNell'estate 2006, a seguito delle vicende giudiziarie che hanno visto implicata la Juventus, si \u00e8 trasferito al Real Madrid con il compagno Fabio Cannavaro, firmando un contratto biennale. Le sue prestazioni nella prima parte della stagione non sono state molto brillanti, tanto che, in un'intervista, Emerson avrebbe fatto intendere che non gli sarebbe dispiaciuto tornare alla Juventus. Durante la seconda parte del campionato spagnolo, e in particolare negli ultimi mesi di Liga, invece, \u00e8 riuscito a dimostrare il suo valore, tanto da venire schierato in diverse partite consecutive dando una mano non indifferente a centrocampo, e riuscendo a vincere il campionato.\nMilan.\nIl 21 agosto 2007 \u00e8 passato al Milan per circa 5 milioni di euro grazie alla mediazione di Ernesto Bronzetti, dopo una trattativa laboriosa che aveva avuto il suo punto pi\u00f9 difficile quando Ram\u00f3n Calder\u00f3n, presidente del club spagnolo, ad accordo gi\u00e0 raggiunto tra il suo direttore sportivo Predrag Mijatovi\u0107 e Adriano Galliani, aveva disdetto tutto chiedendo 11 milioni di euro. Il clamoroso dietrofront ha colto di sorpresa anche La Gazzetta dello Sport che il giorno dopo aver dato per fatto l'affare Emerson era stata costretta a scusarsi con i lettori per la \"gaffe\" in prima pagina. Dal suo arrivo in rossonero Emerson ha faticato a trovare un posto nell'undici titolare di Ancelotti, anche a causa di una forma fisica non ottimale. \u00c8 riuscito tuttavia a disputare uno spezzone della partita di Supercoppa UEFA contro il Siviglia e della finale di Coppa del mondo per club contro il Boca Juniors, entrambe vinte. Operatosi il 13 maggio 2008 a causa di una frattura alla tibia, \u00e8 tornato a disposizione per l'inizio della stagione 2008-2009, giocando la prima partita di campionato a San Siro contro il Bologna (1-2). In tutto gioca col Milan 40 gare senza riuscire a segnare.\nIl 21 aprile 2009 ha chiesto e ottenuto la rescissione consensuale del contratto con i rossoneri per motivi personali.\nSantos.\nIl 26 luglio 2009 ha firmato un contratto con il Santos.\nDopo aver disputato solo 6 partite, il 16 ottobre 2009 ha deciso di rescindere il contratto con il club brasiliano per potersi operare senza gravare economicamente sulla squadra.\nL'8 marzo 2010 ha dichiarato di aver deciso di porre fine alla sua carriera di calciatore e di aver iniziato un corso da direttore sportivo.\nNel novembre del 2015, per\u00f2 ritorna a giocare per una stagione, negli USA, con la maglia dei Miami Dade FC, squadra militante nel quarto livello calcistico americano, con cui vince (da imbattuto), la stagione regolare.\nNazionale.\nEmerson \u00e8 stato a lungo titolare della Nazionale brasiliana, con la quale ha disputato i Mondiali del 1998 e del 2006. Convocato in extremis nel '98 solo dopo la decisione del CT di rinunciare all'ultimo momento all'attaccante Rom\u00e1rio, fu invece costretto a saltare l'edizione del 2002 (poi vinta dal Brasile) a causa dell'infortunio ad una spalla prima dell'inizio del torneo, procuratosi in allenamento facendo il portiere. Emerson in quel Mondiale doveva essere il capitano del Brasile e venne sostituito da Cafu; il suo posto nella rosa dei 23 venne preso da Ricardinho.\nNel 1999 ha vinto la Coppa America, disputata in Paraguay, e nel 2005 la Confederations Cup, svoltasi in Germania.\nDopo i Mondiali 2006 (a cui lui ha partecipato) ha lasciato la nazionale.\nStatistiche.\nPresenze e reti nei club.\n\"Statistiche aggiornate al 2 settembre 2009.\""}
{"id": "114135", "revid": "634494", "url": "https://it.wikipedia.org/wiki?curid=114135", "title": "Regolamento parlamentare (ordinamento italiano)", "text": "Il regolamento parlamentare, ai sensi degli artt. 64 e 72 della Costituzione, \u00e8 l'atto che disciplina l'organizzazione e il funzionamento di ciascuna delle due Camere del Parlamento italiano (Camera dei deputati e Senato della Repubblica).\nStoria.\nRispetto alla mera trasposizione in Italia dei regolamenti parlamentari di stampo francese, nel 1848, la prima novella regolamentare fu tentata cinquant'anni dopo in senso anti-ostruzionistico: \u201cla portata e la \"ratio\" delle\nmodifiche, che riguardarono soprattutto\ni poteri del Presidente, l\u2019ordine\ndelle sedute e la disciplina della\ndiscussione, non possono comprendersi\nsenza fare riferimento\nalla profonda crisi economica e\nsociale che attravers\u00f2 il Paese in\nquegli anni e che fu all\u2019origine del\nclima politico dal quale scaturirono\ni tumulti divampati a Milano nel\n1898 e sanguinosamente repressi\ndal generale Bava-Beccaris\u201d. La vera revisione del regolamento della Camera dei deputati del Regno d'Italia fu operata poi, in senso democratico, nel 1920 e nel 1922, e fu il primo atto ad essere revocato dalla Camera eletta dalla legge Acerbo nel 1924.\nAdottando ed applicando il regolamento della Camera dei deputati del Regno d'Italia del 1922, l\u2019Assemblea Costituente dimostra \"che il regolamento parlamentare opera\ncome una delle fonti principali dell\u2019equilibrio,\nche il sistema \u00e8 chiamato necessariamente\nad istituire, fra il significato del\nmandato parlamentare come mandato di\npartito, ed il significato del mandato parlamentare\ncome espressione di libera rappresentanza\".\nI regolamenti parlamentari attuali sono stati varati nel 1971; essi furono modificati rispettivamente nel 1997 (per quanto attiene alla Camera) e nel 1999 e 2017 (per quanto attiene al Senato).\nDescrizione.\nLa prima disposizione vuole garantire l'indipendenza di ciascun ramo del Parlamento nei confronti dell'altro e si spiega storicamente dalla necessit\u00e0 di sottrarre al re e al Senato (vale a dire alla seconda Camera, solitamente non elettiva) la possibilit\u00e0 di modificare le regole di funzionamento e di formazione delle leggi. La seconda vuole, da un lato, indicare (come negli altri casi in cui la Costituzione prevede una maggioranza qualificata) che si tratta di regole che \u00e8 opportuno siano condivise da un numero di deputati o senatori pi\u00f9 ampio di quello che \u00e8 richiesto per le decisioni ordinarie, dall'altro che, in nessun caso, possano essere decise da una minoranza che si trovi ad essere maggioranza per le altrui assenze.\nNel rispetto di quanto direttamente disposto dalla Costituzione, organizzazione e funzionamento di ciascuna Camera sono oggetto di una vera e propria riserva di regolamento parlamentare (forza passiva peculiare), nel senso che si tratta di materie che non possono essere disciplinate da altra fonte di rango sub-costituzionale ma solamente da legge costituzionale e/o da regolamento parlamentare successivo.\nLa possibilit\u00e0 di emanare regolamenti detti \"minori\", conferita dal Regolamento parlamentare ad organi diversi dall'Assemblea, \u00e8 riconosciuta dall'ordinamento italiano.\nSindacabilit\u00e0 da parte della Corte Costituzionale.\nDei regolamenti in s\u00e9.\nCon la sentenza 154/1985, la Corte Costituzionale ha negato di poter giudicare la legittimit\u00e0 costituzionale dei regolamenti parlamentari, in quanto non rientrano nella categoria di \"Leggi e atti con forza di legge\", su cui la corte ai sensi dell'art.134 della Costituzione \u00e8 chiamata a pronunciarsi. La corte costituzionale ha ritenuto quindi che la potest\u00e0 regolamentare di cui le due camere sono dotate, garantisca un'indipendenza dei regolamenti parlamentari anche dalla corte costituzionale e dai suoi giudizi di legittimit\u00e0.\nQuesto pu\u00f2 essere considerato retaggio di un principio antico, secondo il quale, per tutelare nel modo pi\u00f9 completo l'indipendenza del potere legislativo, ci\u00f2 che accadeva all'interno delle camere era assoggettato al particolare regime degli \"Interna corporis\", e non poteva dunque essere sindacato dall'esterno.\nInoltre, le norme costituzionali relative al procedimento di formazione delle leggi non potranno essere derogate dai regolamenti parlamentari, e le Camere non potranno opporre che si tratti di questioni interne all'organo (sent. 9/1959), Questo vuol dire che i regolamenti parlamentari sono liberi di disciplinare l'organizzazione e il funzionamento della camere, ma non possono derogare alle disposizioni costituzionali che dispongano previsioni in materia. In definitiva, la prevalenza gerarchica della costituzione sui regolamenti (che appartengono alla categoria delle fonti primarie) dovr\u00e0 essere comunque garantita dalla Corte.\nQuesta ha recentemente rivendicato anche la potest\u00e0 di salvaguardare la natura funzionale del riparto di competenza tra legge e regolamento parlamentare: la sentenza della Corte costituzionale n. 120 del 2014 sull'autodich\u00eca comporta infatti che l'esorbitanza di un regolamento - che disciplinasse ambiti esterni alla regolamentazione della procedura legislativa o comunque politica - pu\u00f2 essere all'origine di un conflitto di attribuzioni tra poteri dello Stato.\nDella loro cattiva applicazione.\nSebbene abbia escluso in via generale la possibilit\u00e0 di sindacare la legittimit\u00e0 costituzionale dei regolamenti parlamentari, la Corte ha d'altra parte ammesso come la loro applicazione possa dare luogo a conflitto di attribuzioni tra i poteri dello Stato quando fossero utilizzati per impedire, per esempio, al parlamentare di esercitare la sua funzione di rappresentante della nazione: in particolare, a questi fini, anche il singolo parlamentare pu\u00f2 essere considerato potere dello Stato.\nAnche se i regolamenti delle assemblee elettive possano costituire oggetto di conflitto di attribuzioni tra Stato e Regioni (sent. 14/1965), l'impugnazione diretta di una legge per vizi \"in procedendo\" - da parte della regione che si assume lesa dalla procedura seguita in Parlamento - resta per lo pi\u00f9 inibita. La strada della questione incidentale, per investire la Corte costituzionale, non \u00e8 per\u00f2 preclusa, per eccepire questo tipo di violazione, purch\u00e9 rilevante e non manifestamente infondata.\nPrassi ed interpretazione.\nIl testo scritto delle norme regolamentari si arricchisce di una serie di letture offerte dalla prassi parlamentare, che spesso ne consolida alcune interpretazioni tra le molte astrattamente possibili; in caso di alcune delicate decisioni, come quella di procedere o meno a voto segreto, la dottrina si \u00e8 divisa."}
{"id": "114137", "revid": "184574", "url": "https://it.wikipedia.org/wiki?curid=114137", "title": "Quinta Repubblica francese", "text": "La Quinta Repubblica francese (in francese Cinqui\u00e8me R\u00e9publique) \u00e8 il nome che si attribuisce allo Stato dopo l'approvazione della settima costituzione repubblicana della Francia, che fu introdotta il 5 ottobre 1958 ed \u00e8 ancora in vigore, seppur con qualche modifica. Essa nacque dalle ceneri della Quarta Repubblica francese, rimpiazzando un sistema parlamentare debole e diviso con un pi\u00f9 forte e centralizzato sistema semipresidenziale.\nFondazione.\nLa causa che port\u00f2 alla nascita della Quinta Repubblica fu la crisi algerina. Sebbene la Francia avesse gi\u00e0 da tempo abbandonato molte delle sue colonie, come le colonie dell'Africa occidentale e dell'Asia sud-orientale, essa manteneva ancora l'Algeria, in cui una numerosa popolazione francese si opponeva a qualsiasi tentativo di decolonizzazione.\nL'Algeria alla fine riusc\u00ec ad ottenere l'indipendenza il 5 luglio 1962.\nCharles de Gaulle sfrutt\u00f2 la crisi per creare un nuovo Governo francese in cui la figura del Presidente avesse molti pi\u00f9 poteri che in precedenza. Ancora oggi il Presidente della Repubblica francese ha molti pi\u00f9 poteri delle rispettive controparti nelle altre democrazie parlamentari europee. Il 28 settembre 1958 vi fu un referendum popolare, e il 79,2% dei votanti appoggi\u00f2 le modifiche costituzionali proposte da de Gaulle.\nIl 4 ottobre 1958, quando era in corso la guerra d'Algeria, venne approvata la nuova costituzione, nella quale il sistema parlamentare veniva rimpiazzato con quello semipresidenziale. Il Presidente era inizialmente eletto da un collegio elettorale, ma nel 1962 De Gaulle propose che venisse eletto direttamente dai cittadini con lo strumento del suffragio universale; anche tale modifica costituzionale venne approvata con un referendum il 28 ottobre con il 62% dei consensi. Nel maggio 1968 anche la Francia veniva toccata dalle rivendicazioni studentesche, in campo educativo, sessuale e lavorativo.\nDopo de Gaulle.\nA de Gaulle successero Georges Pompidou (1969-1974) e Val\u00e9ry Giscard d'Estaing (1974-1981). Dal 1970 sono stati apportati alcuni cambiamenti alla Costituzione: sono state rimosse le parti in cui si parla della \"Comunit\u00e0 francese\" in quanto era ormai scomparsa.\nDoppio settennato di Mitterrand.\nNel 1981 arriv\u00f2 all'Eliseo il socialista Fran\u00e7ois Mitterrand, poi rieletto nel 1988: a livello amministrativo, viene approvato il primo grande decentramento verso le autorit\u00e0 locali.\nDopo la caduta del muro di Berlino, si ridussero le potenziali minacce alla Francia. La Francia cos\u00ec ridusse le sue capacit\u00e0 nucleari e abol\u00ec il servizio di leva nel 2001. Nel 1990 la Francia di Fran\u00e7ois Mitterrand, con l\"'Op\u00e9ration Daguet\" partecip\u00f2 alla Guerra del Golfo contro l'Iraq. Negli anni novanta la Francia promosse lo sviluppo dell'Unione europea, mentre nel 1992 venne ratificato il Trattato di Maastricht. \nNonostante la fine della guerra fredda, la Francia dovette affrontare la guerra al terrorismo. Nel 1994 il volo Air France 8969 venne dirottato da terroristi islamici con il possibile intento di schiantarlo su Parigi, ma grazie al pronto intervento della GIGN a Marsiglia, dove l'aereo fu posto a terra, il dirottamento risult\u00f2 un fallimento. Altri attacchi terroristici culminarono con le bombe al metr\u00f2 di Parigi nel 1995.\nDopo Mitterrand.\nJacques Chirac divenne presidente della Repubblica il 17 maggio 1995. Nel 1999 le truppe francesi furono impegnate nella crisi in Kosovo. Nel 2001 la Francia contribu\u00ec alla guerra in Afghanistan; tuttavia rifiut\u00f2, in maniera assai vivace, di partecipare alla guerra in Iraq. Nel 2002 l'euro sostitu\u00ec il franco francese.\nJacques Chirac venne rieletto nel 2002, battendo al ballottaggio il leader del FN Jean-Marie Le Pen. Nel 2005 la Francia venne colpita dalle rivolte delle \"banlieue\". Nel 2007 venne eletto presidente della repubblica l'ex ministro dell'interno, e rivale di Chirac, Nicolas Sarkozy. Nel 2008 la Francia fu uno dei primi stati a riconoscere l'indipendenza del Kosovo, mentre nel 2011 fu la principale artefice dell'intervento militare in Libia e nel 2013 dell'intervento militare internazionale in Mali.\nIl 6 maggio 2012, al secondo turno, venne eletto presidente della repubblica il candidato Fran\u00e7ois Hollande. Il 7 maggio 2017 venne eletto presidente della repubblica l'ex ministro dell'economia nel governo Valls II Emmanuel Macron."}
{"id": "114144", "revid": "287204", "url": "https://it.wikipedia.org/wiki?curid=114144", "title": "Pierre Boulez", "text": "Biografia.\nDopo aver iniziato gli studi di matematica a Lione, li abbandon\u00f2 per intraprendere quelli musicali presso il Conservatorio di Parigi sotto la direzione di Olivier Messiaen e Andr\u00e9e Vaurabourg (moglie di Arthur Honegger). Apprese e approfond\u00ec la tecnica dodecafonica sotto la guida di Ren\u00e9 Leibowitz e giunse a scrivere musica atonale secondo lo stile seriale post-weberniano. Boulez fu in un primo momento sostenitore di Leibowitz, ma dopo un litigio tra i due il loro rapporto si incrin\u00f2, e Boulez si dedic\u00f2 alla diffusione delle opere di Messiaen.\nA questo periodo risalgono i suoi primi lavori: le cantate \"Le Visage nuptial\" e \"Le Soleil des eaux\" per voce femminile e orchestra (entrambe composte alla fine degli anni quaranta e rivisti numerose volte) e la seconda sonata per pianoforte. \nSubito Boulez divenne una guida nell'ambiente artistico del dopoguerra, indirizzato verso una maggiore astrazione e sperimentazione. Molti compositori legati al suo pensiero al tempo frequentavano i corsi \"Internationale Ferienkurse f\u00fcr Neue Musik\" tenuti a Darmstadt, in Germania. La cosiddetta \"Scuola di Darmstadt\" era impegnata nella creazione di un nuovo linguaggio che fosse il rimedio ai fervori nazionalistici del tempo: internazionale, cosmopolita, che non potesse essere strumentalizzato a fini propagandistici come il regime nazista aveva fatto, per esempio, con la musica di Ludwig van Beethoven. Boulez era anche in contatto con molti giovani compositori, che si sarebbero imposti nel panorama artistico, come John Cage.\nDal 1976 al 1995 Boulez tenne la cattedra di \"\"Invention, technique et langage en musique\" presso il Coll\u00e8ge de France.\nCome direttore d'orchestra egli si prodig\u00f2 per far conoscere alcuni degli autori pi\u00f9 significativi del Novecento, da Debussy a Mahler da Sch\u00f6nberg a Stravinsky da Bart\u00f3k a Webern da Var\u00e8se a Zappa.\nDal 1971 al 1977 fu direttore artistico della \"New York Philharmonic Orchestra\" e dal 1971 al 1975 direttore principale della BBC Symphony Orchestra. Nel 1976 fonda a Parigi, su richiesta dell'allora presidente Georges Pompidou, un'istituzione per la ricerca sulla musica che prender\u00e0 il nome di IRCAM. Nel 1979 vinse il Premio Ernst von Siemens. Nel 2002 ha ricevuto il Glenn Gould Prize per il suo contributo musicale. Nel 2009 vince il Premio Ky\u014dto per le arti e la filosofia. Nel 2010 debutta come direttore per il Metropolitan Opera House dirigendone l'orchestra alla Carnegie Hall di New York. Nel 2012 vince il Leone d'oro alla carriera per il settore Musica della Biennale di Venezia.\n\u00c8 nella lista dei premiati con il Grammy Award alla carriera 2015.\nDagli anni sessanta viveva a Baden-Baden.\nLinguaggio musicale.\nEgli continu\u00f2 a comporre secondo uno stile seriale post-weberniano, rivelando nel contempo l'ampio influsso del maestro.\nCon il provocatorio slogan \"Sch\u00f6nberg est mort!\"\" assieme al tedesco Karlheinz Stockhausen e al belga Henri Pousseur oper\u00f2 il radicale tentativo di serializzare ogni fattore costitutivo della composizione, non solo le altezze, ma anche durate, dinamiche, timbri, modi di attacco ecc. portando alle estreme conseguenze il puntillismo di Anton Webern.\nNel corso degli anni sessanta ricopr\u00ec un importantissimo ruolo nel ripensamento del linguaggio dell'arte, in parte recedendo dal rigorismo giovanile e in parte mantenendo la nitidezza formale tipicamente francese, in direzione di un'astrazione e sperimentazione sempre maggiori.\nConoscendo la musica di John Cage, Boulez si orienta verso l'alea. Nel corso degli ultimi vent'anni le sue composizioni hanno progressivamente contemperato la sua propensione all'analisi estrema con la riconosciuta estraneit\u00e0 alle correnti neo-dada e la riscoperta ammirazione per la purezza formale e la raffinata tavolozza timbrica di Claude Debussy.\nCome compositore Boulez torna spesso a revisionare i propri lavori, che restano in molti casi delle \"opere aperte\", sia per un maniacale perfezionismo, sia in quanto il legame tra composizione e tecnologie elettroniche in rapidissima evoluzione rendono le opere stesse periodicamente aggiornabili. Per esempio, l'ultima delle sue tre sonate per pianoforte \u00e8 in costante revisione sin dalla sua prima esecuzione nel 1957, e solo due dei suoi cinque movimenti sono stati pubblicati, cos\u00ec come il suo brano per flauto e nastro magnetico \"...explosante-fixe..\". fu scritto nel 1970 e completamente rivisto alla luce della sfruttabilit\u00e0 del \"live electronics\" negli anni novanta.\nOpere.\nIl suo catalogo include sia opere vocali che strumentali. Seguendo la strada di Edgard Var\u00e8se e Pierre Schaeffer fu pioniere nell'esplorazione della musica elettronica.\nMusica.\nLa seguente lista \u00e8 una selezione molto scarna e rappresentativa\nSaggistica.\nMolti dei suoi numerosi saggi e articoli critici pubblicati in varie sedi sono stati tradotti e raccolti nel volume\nSaggi tradotti successivamente:\nCollegamenti esterni.\nIn ordine di lingua"}
{"id": "114146", "revid": "124741646", "url": "https://it.wikipedia.org/wiki?curid=114146", "title": "Conosci te stesso", "text": "L'esortazione \u00abconosci te stesso\u00bb (in greco antico , \"gn\u014dthi saut\u00f3n\", o anche , \"gn\u014dthi seaut\u00f3n\") \u00e8 una massima religiosa greco antica iscritta nel tempio di Apollo a Delfi.\nLa locuzione latina corrispondente \u00e8 \"nosce te ipsum\". \u00c8 anche utilizzata in latino la versione \"temet nosce\".\nOrigine.\nSulla base dell'opera di Porfirio \"Sul \u00abconosci te stesso\u00bb\" essa viene fatta risalire a quattro possibili, differenti origini:\nAltri riferimenti:\nSignificato.\nGli studiosi, anche se con alcune differenze, concordano sul fatto che con questa sentenza Apollo intimasse agli uomini di \u00abriconoscere la propria limitatezza e finitezza\u00bb.\nNel \"Prometeo incatenato\" di Eschilo, con analoga sentenza Oceano consiglia Prometeo:\nEd \u00e8 proprio a partire da questa opera che lo scoliaste indica la sentenza delfica nella forma greca a noi pi\u00f9 nota: \u03b3\u03bd\u1ff6\u03b8\u03b9 \u03c3\u03b5\u03b1\u03c5\u03c4\u03cc\u03bd (\"gn\u014dthi seaut\u00f3n\") commentando cos\u00ec: \u00abconosci te stesso ed abbi la consapevolezza di essere inferiore a Zeus\u00bb.\nL'invito a \"stare al proprio posto\", a non \"sconfinare\" in ruoli che non gli sono propri, a conoscere i propri limiti \u00e8 quello mosso da Apollo a Diomede (V, 440-2) e ad Achille (X, 8-10) nell\"Iliade\"; in quanto, come rammenta Apollo allo stesso Posidone, gli uomini non sono altro che \u00abdei miseri mortali che, come le foglie, ora fioriscono in pieno splendore, mangiando i frutti del campo, ora languiscono e muoiono\u00bb.\nIl significato originario \u00e8 incerto: per deduzione da alcune formule a noi pervenute (\"Nulla di troppo\", \"Ottima \u00e8 la misura\", \" Non desiderare l'impossibile\"), l'intento sarebbe quello di voler ammonire l'interlocutore a conoscere i propri limiti, \u00abconosci chi sei e non presumere di essere di pi\u00f9\u00bb; sarebbe stata dunque una esortazione a non cadere negli eccessi a non offendere la divinit\u00e0 pretendendo di essere come il dio. Del resto tutta la tradizione antica mostra come l'ideale del saggio, colui che possiede la \"sophrosyne\" (la saggezza), sia quello della moderazione. \nSecondo Giovanni Reale la comprensione del motto non pu\u00f2 prescindere dalla conoscenza dell'elaborazione successiva effettuata da Platone e dai Neoplatonici (pur tenendo presente la maggior vicinanza di Socrate con l'originaria religione delfica). In particolare Platone, nell\"Alcibiade Maggiore\", sostiene che per conoscere adeguatamente noi stessi, dobbiamo guardare il divino che \u00e8 in noi.\nNon a caso troviamo questo concetto in vari elementi filosofici e religiosi del periodo ellenico e romano, gli Orfici credevano che l'anima fosse di natura divina e infatti la chiamavano \"d\u00e1im\u014dn\", che significa divinit\u00e0 minore. , mentre nel neoplatonismo l'anima proveniva dall'Uno ed attraverso l'estasi tornava ad Esso. Infine nello Gnosticismo, in cui la cultura greca ebbe grande influenza, la conoscenza del Divino partiva dalla conoscenza di s\u00e9 che spesso si otteneva attraverso pratiche meditative.\nNelle \"Enneadi\" di Plotino questo precetto delfico \u00e8 al centro della trattazione della parte antropologica e psicologica e segna il percorso evolutivo e mistico diretto al congiungimento con la propria essenza divina.\nUn concetto simile si trova anche nel monito di Sant'Agostino: \"Noli foras ire, in te ipsum redi, in interiore homine habitat veritas\" (\u00abNon andare fuori, rientra in te stesso: \u00e8 nel profondo dell'uomo che risiede la verit\u00e0\u00bb).\nIl processo conoscitivo, sostiene infatti Agostino, non pu\u00f2 che nascere all'inizio dalla sensazione, nella quale il corpo \u00e8 passivo, ma poi interviene l'anima che giudica le cose sulla base di criteri che vanno oltre gli oggetti corporei.\nEgli osserva come ad esempio i concetti matematico-geometrici che applichiamo agli oggetti corporei abbiano le caratteristiche spirituali della necessit\u00e0, dell'immutabilit\u00e0, e della perfezione, mentre gli oggetti in s\u00e9 sono contingenti. Per esempio nessuna simmetria, nessun concetto perfetto si potrebbe riconoscere nei corpi se l'intelligenza non conoscesse gi\u00e0 in anticipo questi criteri di perfezione. Da dove deriva questa perfezione? La risposta \u00e8 che al di sopra della nostra mente c'\u00e8 una somma Verit\u00e0, una \"ratio superior\", ossia pi\u00f9 elevata del mondo sensibile, dove le idee restano immutate nel tempo e ci permettono di descrivere la realt\u00e0 degli oggetti contingenti.\nSi pu\u00f2 notare come Agostino assimili quei concetti perfettissimi alle Idee di Platone, ma diversamente da quest'ultimo egli le concepisce come i pensieri di Dio che noi intuiamo non in virt\u00f9 della platonica reminiscenza, ma per illuminazione operata direttamente da Dio.\nCultura di massa.\nNella trilogia cinematografica di \"Matrix\" l'Oracolo ha una targa in legno che riporta la scritta \u00abtemet nosce\u00bb, che serve da monito e da guida ai potenziali Eletti, come Neo, al fine di capire e comprendere essi stessi e assurgere cos\u00ec a un livello superiore di coscienza e autocoscienza."}
{"id": "114147", "revid": "11497", "url": "https://it.wikipedia.org/wiki?curid=114147", "title": "Puttaparti", "text": ""}
{"id": "114149", "revid": "125988991", "url": "https://it.wikipedia.org/wiki?curid=114149", "title": "Ben Affleck", "text": "Salito alla ribalta internazionale gi\u00e0 agli esordi grazie al suo impegno in \"Generazione X\" e in \"Will Hunting - Genio ribelle\", Affleck si \u00e8 spesso distinto per il suo eclettismo artistico, che gli ha fruttato, tra i tanti riconoscimenti, un Oscar alla migliore sceneggiatura originale nel 1998, una Coppa Volpi nel 2006 e un Oscar al miglior film nel 2013. Oltre ai lungometraggi sopracitati, \u00e8 principalmente noto per i ruoli ricoperti in \"Pearl Harbor\" e in \"Argo\" (del quale \u00e8 anche regista e produttore), nonch\u00e9 per essere l'interprete di Bruce Wayne/Batman all'interno del DC Extended Universe.\nBiografia.\nNato nella citt\u00e0 di Berkeley, California, a tre anni si trasferisce con i genitori nel Massachusetts, dapprima nella cittadina di Falmouth, che dar\u00e0 i natali al fratello minore Casey, quindi a Cambridge. In alcune interviste ha raccontato di essere di origini irlandesi e di aver ricevuto il secondo nome G\u00e9za in onore di un amico ungherese di famiglia. L'attore ha rivelato di aver avuto un rapporto difficoltoso con il padre Timothy, dal quale la madre di Affleck divorzi\u00f2 nel 1987 a causa dei suoi problemi di alcolismo.\nIn giovent\u00f9 coltiva la passione per la recitazione e la regia assieme al fratello Casey e all'amico Matt Damon, suo compagno di scuola presso la Cambridge Rindge &amp; Latin High School. Dopo aver conseguito il diploma, studia per un breve periodo spagnolo presso l'universit\u00e0 del Vermont, scegliendo poi di trasferirsi nel 1990 all'Occidental College di Los Angeles, dove si laurea in politiche mediorientali.\nEsordi e primi successi (1992-2001).\nDopo un trascorso adolescenziale costellato da brevi apparizioni in spot commerciali (tra cui una pubblicit\u00e0 di Burger King) e show televisivi, a partire dai vent'anni di et\u00e0 Affleck comincia a comparire in produzioni di medio-calibro: si segnalano, in particolare, ruoli comprimari in \"Scuola d'onore\" (1992) e nel serial \"Against the Grain\" (1993), oltre a una comparsa non accreditata in \"Buffy l'ammazzavampiri\" (1992). Nel 1995 viene quindi scritturato nel ruolo di Shannon Hamilton per il film \"Generazione X\", presso il set della quale pellicola fa la conoscenza di Kevin Smith, che lo seleziona come attore protagonista per la commedia \"In cerca di Amy\", distribuita nel 1997 e ben recepita dalla critica cinematografica. Nello stesso anno, Affleck si distingue nuovamente con il film \"Vivere fino in fondo\", del quale \u00e8 attore protagonista.\nContestualmente agli esordi attoriali, a partire dal 1992 Ben Affleck lavora a quattro mani con Matt Damon alla stesura della sceneggiatura del futuro \"Will Hunting - Genio ribelle\". Nel 1994 i due vendono la sceneggiatura alla Castle Rock Entertainment; i diritti passano successivamente a Miramax, convinta dallo stesso Affleck ad appropriarsi dei diritti dell'opera. Il film viene infine prodotto e distribuito nel 1997, venendo accolto con entusiasmo e piacere dalla critica, che elogia sia la sceneggiatura di Affleck e Damon sia le loro rispettive interpretazioni, oltrech\u00e9 quella di Robin Williams. Il successo al botteghino dell'opera \u00e8 accompagnato dal conseguimento di diversi riconoscimenti: Affleck e Damon, in particolare, si aggiudicano un Golden Globe per la migliore sceneggiatura e un Premio Oscar alla migliore sceneggiatura originale. Tuttoggi vanta cos\u00ec il primato di pi\u00f9 giovane vincitore di un Oscar nella detta categoria (25 anni di et\u00e0).\nIl plauso ricevuto per \"Will Hunting\" consente ad Affleck di ottenere ruoli di maggiore spessore: nel 1998 \u00e8 membro, nonostante qualche riserva espressa dal regista Michael Bay, del cast di \"Armageddon - Giudizio finale\"; nello stesso anno recita nell'applaudito \"Shakespeare in Love\", passando poi per \"Dogma\" (1999), \"Bounce\" (2000) e molteplici altre pellicole. Nel 2001 recita come attore protagonista in \"Pearl Harbor\", non riuscendo tuttavia a convincere pienamente la critica nonostante il generale apprezzamento per il film.\nIl declino momentaneo, la ripresa e l'esordio alla regia (2002-2011).\nNei primi anni duemila Affleck entra nel cast di \"Daredevil\" come interprete dello stesso Matthew Murdock/Daredevil, del quale personaggio l'attore si \u00e8 definito appassionato sin dall'adolescenza. La pellicola viene distribuita nel 2003: pur risultando un successo al botteghino, essa riceve recensioni perlopi\u00f9 negative da parte della critica, tanto che diversi anni pi\u00f9 tardi lo stesso Affleck ha ammesso di essersi pentito di aver interpretato il supereroe cieco. Nello stesso periodo Affleck avvia una relazione con la cantante Jennifer Lopez, a fianco della quale recita in \"Amore estremo - Tough Love\", pellicola ampiamente disprezzata da pubblico e critica, tanto da ricevere ben 10 nomination ai Razzie Awards (in aggiunta a quella gi\u00e0 ricevuta da Affleck come interprete di Daredevil). Le testate giornalistiche addette al settore hanno frequentemente descritto questa fase della carriera di Affleck come negativa, a causa dell'alto interesse nutrito dai mass media verso la vita privata dell'attore, oltrech\u00e9 per i suoi impegni artistici di dubbia qualit\u00e0.\nAffleck si ridesta dalla momentanea crisi artistica nel 2006, impersonando George Reeves nell'acclamata \"Hollywoodland\", recitando nella quale pellicola l'attore conquista la Coppa Volpi per la migliore interpretazione maschile in occasione della 63\u00aa Mostra del cinema di Venezia. Parallelamente, Affleck intraprende anche il percorso di regista, realizzando nel 2007 il film \"Gone Baby Gone\", apprezzato dalla critica. A seguito di tale debutto, Affleck esprime la volont\u00e0 di concentrarsi sulla regia e sulla produzione cinematografica, pur continuando a ricevere incarichi di tipo attoriale. Nel 2010 \u00e8 quindi la volta di \"The Town\", che la critica accoglie ancor pi\u00f9 favorevolmente. La pellicola rappresenta inoltre un punto d'avvio per una lunga collaborazione tra il regista e Warner Bros.\nLa consacrazione artistica e il DCEU (2012-2017).\nNei primi anni duemiladieci Affleck dirige e produce \"Argo\", pellicola incentrata sulla crisi degli ostaggi in Iran del 1979-1981. Il film, distribuito nelle sale nel 2012, riscuote ampio successo, riscattando definitivamente l'immagine artistica di Affleck. \"Argo\" vale ad Affleck la vittoria del suo secondo Oscar in carriera, questa volta per il miglior film; in aggiunta a ci\u00f2, ottiene in veste di regista del film un Golden Globe, un Directors Guild of America Award e un Premio BAFTA, divenendo il primo artista a ottenere i suddetti tre riconoscimenti per la regia di un film senza aver mai ricevuto candidature alla miglior regia nei Premi Oscar.\nAd appena un mese dall'annuncio della realizzazione in essere di un sequel de \"L'uomo d'acciaio\" incentrato sull'incontro tra Batman e Superman, nell'agosto 2013 Affleck viene ufficialmente annunciato come nuovo interprete di Bruce Wayne/Batman, raccogliendo il testimone lasciato da Christian Bale, entrando cos\u00ec a far parte del DC Extended Universe. Debutta ufficialmente nei panni dell'Uomo Pipistrello nel 2016, in occasione di \"\", nel quale si distingue per un'interpretazione discreta ma comunque non tanto criticata quanto la pellicola in s\u00e9. Ricompare nello stesso ruolo nella \"post-credit scene\" del film \"Suicide Squad\" (2016), quindi in un ruolo di maggiore spicco in \"Justice League\" (2017). Il biennio 2016-2017 rappresenta, per ammissione dello stesso Affleck, una fase negativa per la sua vita: la produzione travagliata di \"Justice League\" si somma infatti al divorzio dalla moglie Jennifer Garner, un insieme di circostanze che causa ad Affleck stesso problemi di alcolismo. Nel 2017 va inoltre definitivamente in fumo l'ambizioso progetto \"The Batman\", un nuovo lungometraggio di cui Affleck avrebbe dovuto essere autore (assieme a Matt Reeves), regista, produttore e attore protagonista (verr\u00e0 invece realizzata un'omonima trasposizione esterna al DCEU).\nNuovi progetti e ritorno al DCEU (2018-).\nDopo un periodo di prolungata lontananza dal grande schermo sia come attore sia come regista a causa di vicende personali, Affleck torna a recitare in occasione di \"Triple Frontier\" nel 2019. \u00c8 tuttavia con \"Tornare a vincere\" (2020) che Affleck riguadagna il plauso della critica. Le lodevoli prestazioni dell'attore si riconfermano in \"The Last Duel\" (2021), che vale ad Affleck una candidatura al Golden Globe per il migliore attore protagonista, e ne \"Il bar delle grandi speranze\" (2021), che gli frutta una candidatura al Golden Globe per il miglior attore non protagonista.\nParallelamente ai nuovi impegni attoriali, Affleck prende parte attiva nella petizione \"#ReleasetheSnyderCut\" avviata dai fan del DCEU alla luce delle ricorrenti fughe di notizie sui retroscena della rovinosa produzione di \"Justice League\", mirata nello specifico a convincere Warner Bros. a distribuire una riedizione del film che fosse fedele alla visione originale del regista Zack Snyder, culminata poi nell'effettiva realizzazione e distribuzione di \"Zack Snyder's Justice League\" (2021), cui Affleck stesso partecipa. L'impegno di Affleck all'interno del DCEU si rinnova anche in occasione di \"The Flash\".\nVita privata.\nTra il 1997 e il 2000 Affleck \u00e8 stato legato sentimentalmente all'attrice Gwyneth Paltrow, a fianco della quale lavora in occasione di \"Shakespeare in Love\" e di \"Bounce\". Dal 2002 al 2004 fu invece legato alla cantante Jennifer Lopez, formando una coppia frequentemente tormentata dai gossip media. Nel 2005 ha sposato l'attrice Jennifer Garner, sua collega in \"Pearl Harbor\" e \"Daredevil\": dall'unione sono nati Violet Anne (2005), Seraphina Rose Elisabeth (2009) e Samuel (2012). Nel 2015, i due hanno annunciato pubblicamente l'intenzione di separarsi, ed hanno infine divorziato nel corso del 2017. Dopo una breve relazione con l'attrice Ana de Armas nel corso del 2020, nel 2021 si lega nuovamente a Jennifer Lopez.\n\u00c8 un tifoso dei Boston Red Sox e dei New England Patriots. Giocatore appassionato di poker, nel 2004 si \u00e8 distinto per la vittoria della California State Poker Championship, che gli \u00e8 valsa la partecipazione di diritto al World Poker Tour dello stesso anno.\nSi definisce agnostico. \u00c8 un sostenitore del Partito Democratico statunitense. Nei primi anni duemila si \u00e8 pubblicamente espresso a favore di un aumento del salario minimo e di organizzazioni sindacali all'interno degli ospedali di Boston. \u00c8 favorevole al diritto di interruzione volontaria di gravidanza e all'abilitazione dei matrimoni tra individui dello stesso sesso. Sostiene il secondo emendamento della Costituzione statunitense. \nFilantropia.\nNel 2010 fonda assieme a Whitney Williams, ex membro dell'amministrazione Clinton, l'organizzazione no-profit Eastern Congo Initiative, a sostegno delle attivit\u00e0 di beneficenza congolesi. Affleck ha ripetutamente sostenuto la causa congolese attraverso editoriali pubblicati su importanti testate statunitensi, in aggiunta a incontri tenuti con commissioni e sottocommissioni senatorie.\nSostiene attivamente la lotta contro l'atassia-teleangectasia, al punto da aver fatto richiesta al Senato degli Stati Uniti d'America di supportare la ricerca staminale e di raddoppiare il budget a disposizione dei National Institutes of Health. Ha inoltre contribuito alla realizzazione di \"CinemAbility\", un documentario distribuito nel 2013 incentrato su come l'industria cinematografica di Hollywood affronti la questione della disabilit\u00e0.\nHa preso pi\u00f9 volte parte come volontario all'operazione Gratitude, iniziativa volta a rifornire di provviste i soldati americani oltreoceano. \u00c8 inoltre sostenitore attivo dell'organizzazione Paralyzed Veterans of America.\nControversie.\nNel 2014 \u00e8 stato espulso da un casin\u00f2 di Las Vegas perch\u00e8 sospettato di contare le carte al tavolo del blackjack, pratica non vietata ma di fatto mal vista dalla direzione dei casin\u00f2. Ha sempre negato di soffrire di dipendenza dal gioco d'azzardo, come invece sostenuto da diverse testate di gossip.\nHa sofferto cronicamente di alcolismo a partire dai quindici anni d'et\u00e0. Nel 2001 \u00e8 entrato in riabilitazione per la prima volta. Nel 2017, a seguito di una nuova crisi dovuta alle difficolt\u00e0 incontrate sul set di \"Justice League\" e con l'ormai ex moglie Jennifer Garner, \u00e8 entrato nuovamente in terapia. Nel 2018 torna in riabilitazione per la terza volta.\nRiconoscimenti.\nPremio Oscar\nGolden Globe\n Premi BAFTA \nDirectors Guild of America Award \nNational Board of Review Awards\n Mostra del Cinema di Venezia \nBlockbuster Entertainment Awards \n Nickelodeon Kids' Choice Awards \n Teen Choice Award\nDoppiatori italiani.\nNelle versioni in italiano dei suoi film, Ben Affleck \u00e8 stato doppiato da:\nDa doppiatore \u00e8 sostituito da:"}
{"id": "114150", "revid": "106456", "url": "https://it.wikipedia.org/wiki?curid=114150", "title": "Ammendante", "text": "Gli ammendanti sono quei fertilizzanti che migliorano le caratteristiche fisiche del suolo. \nIn un terreno sciolto l'apporto di sostanza organica (s.o.), fornita con una letamazione, con un sovescio, con la sansa o interrando i residui della coltura precedente, permette di ridurne i difetti quali la scarsa ritenzione di acqua e nutrienti. Anche le argille presenti in sospensione nelle acque torbide possono fungere da ammendanti; per utilizzarle occorre farle precipitare, fermando le acque dopo che queste abbiano sommerso l'appezzamento.\nNel caso si utilizzino ammendanti in un terreno pesante, compatto, essi vanno a migliorare la struttura.\nIl prodotto ideale risulta essere il letame mediamente maturo. L'aggiunta di sabbia \u00e8 estremamente onerosa, a causa delle ingenti quantit\u00e0 necessarie a permettere di osservare un apprezzabile miglioramento. Risulta praticabile unicamente nell'orticoltura di pregio e nella preparazione dei tappeti erbosi, pi\u00f9 che altro negli stadi.\nAnche una \"calcitazione\", nel caso che il terreno sia carente di calcio, pu\u00f2 avere un effetto ammendante, grazie alla coagulazione dei colloidi argillosi che essa provoca. L'effetto \u00e8 per\u00f2 apprezzabile solo dopo 2-3 anni. L'obiettivo deve essere quello di riportare il pH a 7.\nEsistono sul mercato ammendanti sintetici che vanno a simulare l'azione dei polimeri organici, presentando per\u00f2 una maggiore resistenza agli attacchi da parte dei microrganismi. Tra questi si possono citare il Krilium, il VAMA (acido vinilacetatomaleico), il BMA. Funzionano bene, ma sono eccessivamente costosi. Il Flotal, a base di sali ferrici, \u00e8 costoso e ne occorrono dosi elevate."}
{"id": "114152", "revid": "1318658", "url": "https://it.wikipedia.org/wiki?curid=114152", "title": "Antinomie kantiane", "text": "Le antinomie kantiane si riferiscono ad \"antinomia\" (dal greco \u1f00\u03bd\u03c4\u03af \"[ant\u00ec]\", preposizione che indica una contrapposizione, e \u03bd\u03cc\u03bc\u03bf\u03c2 \"[n\u00f2mos]\", legge), un particolare tipo di ragionamento che indica la compresenza di due affermazioni contraddittorie, ciascuna delle quali in confronto all'altra potrebbe esser vera o falsa. In questa situazione non \u00e8 ovviamente possibile applicare il principio di non-contraddizione. Kant \u00e8 stato il primo ad applicare la parola \"antinomia\" nel linguaggio filosofico.\nLa Dialettica trascendentale.\nKant tratta delle antinomie nella \"Critica della ragion pura\" e pi\u00f9 precisamente nella critica della \"Cosmologia razionale\" contenuta nella \"Dialettica trascendentale\", dove il filosofo tedesco intende motivare la necessit\u00e0 profonda che spinge l'uomo a indagare, utilizzando ragionamenti fallaci, su argomenti che vanno oltre l'esperienza. Ci\u00f2 \u00e8 dovuto \u2013 afferma Kant \u2013 al desiderio innato della mente umana che la spinge a voler trovare un sapere totale della realt\u00e0 mentre la sua conoscenza non pu\u00f2 superare i limiti della contingente esperienza sensibile. Questa esigenza di totalit\u00e0 si esprime in tre idee prive di un reale contenuto empirico: esse, semmai, esprimono soltanto un bisogno metafisico di totalit\u00e0 che rimarr\u00e0 insoddisfatto.\nA ciascuna di queste tre idee viene associata una presunta scienza che, procedendo erroneamente oltre il limiti del pensiero, giunge a conclusioni sbagliate.\nLa cosmologia razionale.\nIl mondo infine, come la totalit\u00e0 dei fenomeni esterni, \u00e8 studiato dalla cosmologia razionale che pretende di riuscire a spiegare il cosmo nella sua totalit\u00e0, cosa impossibile a partire dal fatto che \u00e8 impossibile avere un'esperienza di tutti i fenomeni. Pertanto i metafisici, quando tentano di spiegare l'universo, cadono in procedimenti razionali contraddittori in se stessi: le antinomie, cio\u00e8 due ragionamenti egualmente veri e falsi poich\u00e9, mancando un criterio valido basato sull'esperienza, \u00e8 impossibile operare una scelta.\nPrima antinomia.\nFinito \u2194 Infinito\nNella dimostrazione Kant fa riferimento alla categoria della qualit\u00e0.\nSeconda antinomia.\nDivisibilit\u00e0 \u2194 Indivisibilit\u00e0\nNella dimostrazione Kant fa riferimento alla categoria della quantit\u00e0.\nTerza antinomia.\nLibert\u00e0 \u2194 Causalit\u00e0\nNella dimostrazione Kant fa riferimento alla categoria della relazione\nQuarta antinomia.\nDio causa prima \u2194 Natura\nNella dimostrazione Kant fa riferimento alla categoria della modalit\u00e0.\nLe antinomie rapportate al pensiero scientifico moderno.\nPrima antinomia.\nLa moderna cosmologia si ritrova nella tesi della prima antinomia con la teoria del Big Bang che ipotizza la formazione iniziale dell'universo dal nulla.\nInvece l'antitesi vale in alcune altre ipotesi cosmologiche, ad esempio nel modello inflazionario o nella teoria dello stato stazionario che sono alternativi alle ipotesi che assumono un Big Bang nell'origine dell'universo. La sua base filosofica \u00e8 il cosiddetto Principio cosmologico perfetto, che afferma che il nostro punto di osservazione dell'Universo non sarebbe per nulla particolare, non solo dal punto di vista della posizione, ma anche da quello temporale: non solo l'uomo, la Terra, il Sole o la Via Lattea non sono al centro dell'Universo (n\u00e9 in alcun'altra posizione privilegiata), ma su scala cosmologica anche l'epoca in cui viviamo non sarebbe significativamente differente da ogni altra. L'universo su grande scala sarebbe quindi eterno ed immutabile.\nSeconda antinomia.\nLa fisica delle particelle \u00e8 ancora alla ricerca dei costituenti ultimi della materia, e tuttavia anche questi, per via delle propriet\u00e0 della meccanica quantistica, possono essere interpretati come sovrapposizioni di pi\u00f9 stati o particelle. Altri modelli, come la teoria delle stringhe ritornano alla teoria del continuo, ritenendo le particelle \"proiezioni\" in 3 dimensioni delle stringhe, definite continue, che ne hanno invece 10 o 11. Altre teorie ancora, come la gravitazione quantistica a loop, ritengono invece che esistano granelli indivisibili (quanti) persino dello spaziotempo.\nTerza antinomia.\nSebbene la teoria delle variabili nascoste nella meccanica quantistica sia ormai screditata, e quindi varrebbe la tesi della terza antinomia, esistono dimostrazioni di come il comportamento quantistico possa emergere da sistemi complessi e non lineari, anche se nessuno sa come darne prova sperimentale.\nQuarta antinomia.\nI lavori di John Conway sui numeri surreali e la prova ontologica di Kurt G\u00f6del sono esempi di come sia possibile \"inserire matematicamente\" una causa prima a conferma della tesi della quarta antinomia.."}
{"id": "114153", "revid": "287204", "url": "https://it.wikipedia.org/wiki?curid=114153", "title": "Costa de la Luz", "text": "La Costa de la Luz \u00e8 una regione turistica costiera spagnola (Andalusia) sull'Oceano Atlantico, tra la foce del fiume Guadiana, al confine portoghese, e la punta di Tarifa."}
{"id": "114154", "revid": "287204", "url": "https://it.wikipedia.org/wiki?curid=114154", "title": "Innalzamento ebullioscopico", "text": "L'innalzamento ebullioscopico (in inglese: \"Boiling Point Elevation\", abbreviato in BPE) \u00e8 la differenza osservata tra le temperature di ebollizione di un solvente puro e quella di una soluzione in cui sia presente tale solvente.\n\u00c8 una propriet\u00e0 colligativa, come l'abbassamento crioscopico e la pressione osmotica.\nNel caso di soluzioni di non-elettroliti, \u00e8 proporzionale alla molalit\u00e0 (\"b\") della soluzione, per una costante \"Keb\", tipica del solvente. Si ha quindi:\ndove:\nNel caso di soluzioni elettrolitiche bisogna considerare anche il coefficiente di van 't Hoff \"i\", per cui si ha:\nAd esempio, una salamoia di cloruro di sodio in acqua avr\u00e0 una temperatura di ebollizione, alla pressione atmosferica di 1,013 millibar, poco superiore a 100\u00a0\u00b0C se alla concentrazione dell'acqua di mare, e pari a circa 108\u00a0\u00b0C se satura.\nDalla misura sperimentale del suo valore \u00e8 possibile risalire al numero di particelle presenti in soluzione, e quindi al peso molecolare del soluto o al suo grado di dissociazione.\nTermodinamica.\nIn seguito all'aggiunta di un soluto non volatile, in condizioni di pressione costante di 1 atm, si raggiunger\u00e0 la condizione di equilibrio quando ad una data temperatura \"T\" il potenziale chimico del solvente puro \"A\" allo stato vapore sar\u00e0 eguale al potenziale chimico del solvente presente in soluzione allo stato liquido. In termini matematici ci\u00f2 \u00e8 dettato dall'equazione seguente:\nRiarrangiando questa equazione nella forma\ne differenziando entrambi i membri dell'equazione rispetto alla temperatura, si ottiene\nche applicando l'equazione di Gibbs-Helmholtz\ndiventa infine\nMoltiplicando adesso ambo i membri per formula_9, e integrando rispettivamente il primo membro dal valore della frazione molare formula_10 corrispondente al solvente puro (per cui, quindi, formula_11) al generico valore finale formula_12 mentre il secondo membro viene integrato tra la temperatura formula_13 (temperatura di ebollizione del solvente puro) e la temperatura formula_14 (che corrisponder\u00e0 alla temperatura di ebollizione della soluzione), considerando l'entalpia di vaporizzazione formula_15 costante nell'intervallo di temperatura considerato alla fine si ricava\nPer comodit\u00e0 possiamo riferirci alla frazione molare formula_17 del soluto \"B\", per cui, sapendo che formula_18, l'espressione precedente diventa\nSupponendo inoltre che la concentrazione formula_17 del soluto sia molto piccola, si verifica la condizione\npertanto\nDato che formula_23, quindi\ncon il che si ha\nInglobando tutti i termini costanti in un'unica costante formula_26, ecco ricavata l'espressione semplificata utilizzata per quantificare l'entit\u00e0 dell'innalzamento ebullioscopico:\nSi noti che essendo la frazione molare formula_17 proporzionale alla molalit\u00e0 \"b\", risulta altres\u00ec possibile esprimere l'equazione precedente nella forma pi\u00f9 pratica\nCostanti ebullioscopiche.\nDi seguito sono riportati i valori di alcune costanti ebullioscopiche \"Keb\" per alcuni solventi:\nDiagramma di D\u00fchring.\nL'innalzamento ebullioscopico pu\u00f2 essere ricavato conoscendo la pressione della soluzione e la concentrazione del soluto a partire dai cosiddetti \"diagrammi di D\u00fchring\", che riportano in ascissa la temperatura di ebollizione del solvente puro (che si ricava dalla pressione) e in ordinata la temperatura di ebollizione della soluzione. Nel diagramma sono rappresentate varie curve che sono praticamente approssimabili con delle rette, ognuna delle quali corrisponde ad una diversa concentrazione di soluto. La bisettrice del diagramma corrisponde ad una concentrazione nulla di soluto."}
{"id": "114156", "revid": "1718925", "url": "https://it.wikipedia.org/wiki?curid=114156", "title": "Salamoia", "text": "La salamoia \u00e8 una soluzione acquosa che ha salinit\u00e0 maggiore del 5% (soluzione satura o prossima alla saturazione).\nIl termine salamoia \u00e8 usato nel linguaggio comune per designare una soluzione di cloruro di sodio in acqua ad una concentrazione superiore a quella dell'acqua salata, definita con salinit\u00e0 3,5%-5%. La salamoia costituisce un semplice mezzo per la conservazione dei cibi utilizzato industrialmente nella preparazione di cibi preconfezionati e diffuso anche in ambito casalingo perch\u00e9 il suo effetto osmotico preserva gli alimenti dal degenerarsi per azione batterica inibendone lo sviluppo. Spesso il sale \u00e8 utilizzato sotto forma di salamoie con concentrazione variabile a seconda degli scopi. Nelle salamoie \u00e8 importante la purezza e la qualit\u00e0 dell'acqua utilizzata: la presenza di composti diversi dal NaCl (cloruro di sodio), pu\u00f2 essere causa di inconvenienti di varia natura; per esempio i sali di magnesio conferiscono sapore amaro, il rame e il ferro determinano ingiallimento dei vegetali verdi oppure imbrunimenti reagendo con i tannini.\nLa salagione rappresenta uno dei metodi pi\u00f9 antichi utilizzati per la conservazione degli alimenti. I Romani costruirono la Via Salaria, una strada consolare, per potersi approvvigionare di sale dal mare Adriatico.\nMateriali.\nLe salamoie sono fortemente corrosive per cui il materiale che viene in contatto con esse deve essere resistente alla corrosione. I metalli simili al ferro pi\u00f9 resistenti sono in ordine di efficacia:\ninoltre il PVC e altri materiali plastici idonei presentano buona resistenza alle salamoie."}
{"id": "114163", "revid": "6340", "url": "https://it.wikipedia.org/wiki?curid=114163", "title": "Lakers", "text": ""}
{"id": "114165", "revid": "66124", "url": "https://it.wikipedia.org/wiki?curid=114165", "title": "Il giocattolo dei bambini", "text": ", spesso abbreviato in \"Kodocha\", \u00e8 un manga \"sh\u014djo\" scritto e disegnato da Miho Obana, pubblicato in Giappone sulla rivista \"Ribon\" di Sh\u016beisha dall'agosto 1994 al novembre 1998. In Italia \u00e8 stato pubblicato da Dynit dal gennaio 2002 all'agosto 2003. Nel 1998 l'opera ha vinto il Kodansha Manga Award nella categoria sh\u014djo.\nDal manga \u00e8 stato tratto un anime di 102 episodi, prodotto da Gallop e NAS e andato in onda in Giappone su TV Tokyo tra l'aprile 1996 e il marzo 1998; in Italia \u00e8 stato trasmesso, con il titolo Rossana, su Italia 1 dal luglio al novembre 2000.\nTrama.\nAnime.\nRossana Smith, Sana per gli amici, \u00e8 una ragazzina di 11 anni, risiede a Tokyo e vive una vita affascinante. Non solo sua madre \u00e8 una famosa e pluripremiata scrittrice, ma lei \u00e8 la star del programma televisivo \"Evviva l'allegria\", pur frequentando ancora le scuole elementari. La pi\u00f9 grande preoccupazione di Rossana \u00e8 Heric, un compagno di classe a capo di una banda di bulli che rende impossibile lo svolgimento delle lezioni. Con l'aiuto di Robby, suo manager ed autista, Sana \u00e8 determinata a riconquistare il controllo della classe dal suo nuovo acerrimo nemico, e solo pi\u00f9 tardi scoprir\u00e0 la difficoltosa situazione familiare di Heric.\nCol trascorrere del tempo Sana e Heric stringono una forte amicizia, diventando inseparabili, nonostante la personalit\u00e0 di Sana metta a dura prova i sentimenti del ragazzo.\nAlle medie Sana conosce una nuova compagna, Funny, molto simile a lei, con la quale stringe subito una grande amicizia. Dopo aver ricevuto una nuova proposta di lavoro sul set de \"La casa nel bosco\" in qualit\u00e0 di protagonista, Sana si allontana per qualche mese dalla citt\u00e0 insieme al collega e amico Charles (che le riveler\u00e0 i suoi sentimenti), ed \u00e8 durante questo periodo che riesce a comprendere cosa prova veramente nei confronti di Heric. Quest'ultimo, per\u00f2, si \u00e8 fidanzato con Funny e, venuta a conoscenza della relazione, la ragazza decide di buttarsi a capofitto sul lavoro, partendo per gli Stati Uniti con Charles, rivestendo il ruolo di attrice in un musical di Broadway, senza avere la pi\u00f9 pallida idea di quando ritorner\u00e0 a casa. Durante il soggiorno a New York Sana e Charles avviano una relazione, per poi lasciarsi poco pi\u00f9 avanti, una volta ritornati in Giappone. Il ragazzo si era infatti accorto dei sentimenti che Sana continuava a nutrire nei confronti di Heric. \nIn Giappone anche Heric si accorge che non pu\u00f2 vivere senza Sana, quindi chiude la storia con Funny. L'ultima parte dell'anime vede protagonisti due nuovi personaggi: il professor Sengoku e Nakao. Il docente detesta Heric, il quale crea un club di karate a cui si aggiunge Nakao, un ragazzino della loro classe che \u00e8 assai timido. Un giorno Nakao scopre che il professor Sengoku non si \u00e8 nemmeno reso conto di averlo come alunno nella sua classe, e cos\u00ec tenta il suicidio chiudendosi in uno stanzino dell'edificio di fianco alla scuola. \nIl professor Sengoku accusa Heric della scomparsa di Nakao, ma una lettera dello studente indirizzata all'insegnante e trovata da Funny permette ad Heric di scagionarsi. Il professore rassegna cos\u00ec le dimissioni, Nakao si riprende, mentre Sana ed Heric, pi\u00f9 complici che mai nell'intento di aiutare il compagno, si baciano sul terrazzo della scuola. I due si fanno una promessa: se Heric diventer\u00e0 cintura nera di karate si dichiareranno apertamente i loro sentimenti.\nManga.\nSana Kurata \u00e8 una bambina che vive a Tokyo, frequenta la sesta elementare e svolge al contempo un lavoro di attrice in alcuni noti programmi televisivi. Nella classe di Sana, tuttavia, la vita scolastica \u00e8 resa molto difficile sia alle studentesse che ai professori, a causa del gruppo di maschi che non rispettano le regole e deridono continuamente i professori, rendendo impossibile svolgere le normali lezioni. A capo della combriccola vi \u00e8 Akito Hayama, un ragazzino freddo ed enigmatico, che non prende direttamente parte agli atti molesti dei suoi compagni, ma li dirige in quanto \u00e8 il pi\u00f9 rispettato dai maschi per il suo temperamento. \nLa colossale divergenza di caratteri tra lei e Akito rende Sana intenzionata a porre fine al suo regno di terrore; scopre cos\u00ec che Akito tiene in pugno i professori grazie a un ricatto, e la ragazza riesce a capovolgere la situazione ricattando a sua volta Akito. \nDa quel momento in poi Sana e Akito diventano quasi amici, mentre il loro rapporto si trasforma pian piano in un qualcosa di pi\u00f9 profondo. \nInsieme i due ragazzi affrontano molte situazioni difficili, come il rapporto che Akito ha con il padre e la sorella e l'incontro tra Sana e la sua madre biologica dal passato turbolento, facendosi sempre forza l'uno con l'altra. \nAll'ingresso nelle scuole medie i due fanno la conoscenza di Fuka Matsui, una ragazza che somiglia sia caratterialmente che fisicamente a Sana, tanto che le due finiscono per diventare grandi amiche. Nel contempo per\u00f2, Akito \u00e8 frustrato dal fatto che Sana non si renda conto dei sentimenti che lui prova verso di lei, e la situazione peggiora sensibilmente quando lei, a causa delle riprese per un nuovo film, \u00e8 costretta ad essere confinata in montagna per tre mesi, senza poter comunicare con Akito e i suoi amici. Quando poi si diffonde la falsa notizia che Sana si sia fidanzata ufficialmente con il suo collega attore e grande amico Naozumi Kamura, Akito accetta la proposta di Fuka di mettersi con lei. \nAl ritorno di Sana la falsa notizia viene smentita con decisione dalla ragazza, con grande sorpresa di tutti; intanto Sana \u00e8 molto gi\u00f9 di corda per il fatto che Fuka e Akito si siano messi insieme, e decide di buttarsi a capofitto nel lavoro per non pensare a lui. La distanza da Sana fa tornare Akito il ragazzo freddo e violento di un tempo, tanto che viene coinvolto in una rissa e reagisce violentemente con il suo professore, colpendolo (anche se il professore aveva lui stesso colpito Akito per primo), gesto che gli costa una sospensione. Venuta a conoscenza della situazione, Sana si ricongiunge con Akito e riesce a farlo ritornare alla normalit\u00e0. \nTornati a scuola, Akito un giorno fa una strana conversazione con un ragazzo della sua classe, Kazuyuki Komori, che nonostante sia per lui praticamente uno sconosciuto, vorrebbe essere amico di Akito; come era da aspettarsi viene respinto un po' insensibilmente da Akito, e qualche giorno dopo si diffonde la notizia della scomparsa del ragazzo, che ha deciso di togliersi la vita ed \u00e8 sparito senza lasciare tracce, a parte un diario rinvenuto da Akito nel proprio armadietto. Grazie a quello, Akito decide di trovare Komori e, con l'appoggio di Sana, parte da solo alla ricerca. Poco prima di andare via, per\u00f2, Akito si dichiara a lei, dicendole di aspettare per il suo ritorno. \nKomori, tuttavia, sotto l'effetto di una crisi psicotica, \u00e8 intenzionato a morire insieme ad Akito, motivo per cui gli ha fatto trovare il diario in modo che potesse capire la posizione del suo nascondiglio. Propone ad Akito di suicidarsi insieme a lui, ma Akito risponde che non si ucciderebbe mai, dato che sua madre ha dato la sua stessa vita nel partorirlo, e dice fermamente al ragazzo che se lo vuole morto dovr\u00e0 ucciderlo con le proprie mani. Komori pugnala perci\u00f2 Akito al braccio, causandogli una ferita profonda, ma poi ritorna in s\u00e9 e i due fanno ritorno a casa. \nAlla stazione ferroviaria tutti sono in attesa del loro ritorno, ma quando Akito e Komori arrivano, il primo sviene a causa dell'emorragia profonda. Viene portato d'urgenza all'ospedale dove il suo cuore si ferma, e lui nella sua incoscienza riesce a incontrare per la prima volta sua madre, che gli intima di lottare per la propria vita. Akito cos\u00ec riesce a sopravvivere, ma la sua mano destra \u00e8 irrimediabilmente paralizzata a causa della ferita. Quando \u00e8 in ospedale riceve la visita di Fuka, che lo lascia poich\u00e9 \u00e8 consapevole dell'amore tra Akito e Sana. \nDopodich\u00e9, la situazione tra Sana e Akito migliora e i due si mettono ufficialmente insieme. Tuttavia, l'improvvisa decisione da parte del padre di Akito di trasferirsi a Los Angeles con tutta la famiglia sconvolge profondamente i due ragazzi, che non vogliono separarsi. Sana, soprattutto, \u00e8 talmente turbata che sviluppa una strana patologia, chiamata \"malattia della bambola\", che le impedisce qualsiasi espressione facciale nonostante lei non senta nulla di diverso e si veda normale allo specchio a causa di un'illusione della sua mente. Akito le sta accanto cos\u00ec come la madre adottiva di Sana e il suo manager Rei Sagami, grandissimo amico della ragazza. \nSiccome la situazione di Sana non migliora, Akito decide di assecondare il desiderio della ragazza e di organizzare una fuga con lei, in modo che possano stare insieme. Durante la fuga, Akito la mette di fronte alla verit\u00e0 riguardo alla sua malattia, che Sana ancora rifiuta di accettare, e riesce a farla guarire mostrandosi a piangere per la prima volta di fronte a lei. \nDopo la guarigione di Sana i due fanno ritorno a casa, e vengono a conoscenza del motivo per il quale il padre di Akito vuole trasferirsi: ha infatti scoperto che a Los Angeles si trova lo studio di un famoso medico che potrebbe essere in grado di operare la mano di Akito e farla ritornare alla normale funzionalit\u00e0. Sana allora insiste perch\u00e9 Akito parta, e i due si salutano promettendosi di restare insieme. \nPer oltre un anno i due continuano a mantenersi in contatto tramite telefono e fax, anche se pian piano le comunicazioni si affievoliscono a causa dei vari impegni di entrambi. Al ritorno di Akito in Giappone, Sana ha ormai messo un po' da parte la carriera di attrice e gestisce uno sportello d'ascolto radiofonico per ragazzi con problemi; Akito ha recuperato completamente la funzionalit\u00e0 della mano ed \u00e8 diventato cintura nera di karate, sport da lui praticato, vincendo numerose competizioni. Sana e Akito si ricongiungono, e stanno ancora insieme tra i soliti piccoli litigi.\nIl manga si conclude con Sana che va ad un appuntamento con una ragazza dello sportello radiofonico che ha bisogno di incontrarla, accompagnata da Akito, Fuka e i suoi amici, lasciando a intendere che Sana in futuro continuer\u00e0 a essere la persona premurosa e altruista, esattamente come lo \u00e8 stata con Akito.\nMedia.\nManga.\nIl manga venne pubblicato dal 1994 sulla rivista \"Ribon\". Successivamente la serie \u00e8 stata serializzata in 10 \"tank\u014dbon\", pi\u00f9 un volume speciale chiamato . La storia tra il manga e l'anime differisce in molte parti, in particolare tra la fine della prima serie e a met\u00e0 della seconda dove prende una strada completamente opposta. Nell'anime, infatti, si aggiungono numerosi episodi riempitivi di intermezzo.\nIn Italia il manga in 10 volumi a partire dal 2002, \u00e8 edito dalla Dynit, pubblicato nella collana \"Love &amp; Pop\", e riproposto in pi\u00f9 occasioni. Anche il volume speciale \u00e8 stato pubblicato in Italia, con il titolo \"La villa dell'acqua\", tra il quinto e il sesto volume, rispettando l'ordine cronologico dei fatti accaduti.\nAnime.\nL'anime, prodotto dalla Gallop e NAS, \u00e8 composto da 102 episodi, andati in onda su TV Tokyo dal 5 aprile 1996 al 27 marzo 1998. \u00c8 stato successivamente raccolto in VHS e in DVD. Nel terzo volume del manga, l'autrice Miho Obana a proposito della serie, disse di non aver preso parte direttamente alla produzione dell'anime, ma di averne supervisionato la sceneggiatura, l'impostazione dei personaggi e molte altre cose. Inoltre, disse di essere molto contenta di come erano stati esaltati i lati umoristici di tutti i personaggi, e che lo staff della produzione aveva perfettamente colto lo spirito della serie. L'anime si divide in due stagioni: la prima va dall'episodio 1 all'episodio 51 e narra la prima parte della storia, cio\u00e8 quando i personaggi frequentano le scuole elementari, la seconda va dall'episodio 52 all'episodio 102 e narra la seconda ed ultima parte della storia, cio\u00e8 quando i personaggi vanno alle scuole medie.\nIn Italia \u00e8 stato acquistato da Mediaset ed \u00e8 stato trasmesso in prima visione sull'emittente televisiva Italia 1 con il titolo \"Rossana\", in un'edizione pesantemente censurata, dal luglio al novembre 2000, all'interno del contenitore \"Bim Bum Bam\". Gli episodi dal 95 al 98 sono ordinati in modo differente dall'originale. Durante la prima trasmissione televisiva italiana, la serie ha avuto il formato originale di 102 episodi da 20 minuti l'uno, ma, visto l'enorme successo dell'anime, Mediaset decise, durante l'ennesimo passaggio di repliche, di rieditare gli episodi in 70 puntate da 33 minuti l'una; nelle repliche successive, comunque, si \u00e8 tornati ai 102 episodi da 20 minuti l'uno.\nHome video.\nOltre ai CD dedicati alla serie, in patria sono usciti regolarmente anche i VHS, i LD ed i DVD.\nLa serie in Italia \u00e8 stata inizialmente distribuita interamente da De Agostini in VHS con 2 episodi per ogni cassetta. In seguito Yamato Video ha riproposto l'edizione di DeAgostini in DVD pubblicando 5 episodi per ogni volume, interrompendosi tuttavia alla quinta uscita, proponendo quindi solo i primi 25 episodi della serie. In entrambe le edizioni il video e il doppiaggio italiano era sempre quello televisivo (comprendendo quindi censure audio e video). Nell'edizione DVD di Yamato Video, erano presenti come extra, le sigle originali ; inoltre era possibile selezionare l'audio giapponese oltre ai sottotitoli. In un extra presente nel DVD originale giapponese, c'\u00e8 una scena aggiuntiva inedita dove vi \u00e8 un discorso serio tra Sana e Babbit e infine la ragazza canta una canzone.\nAdattamento italiano.\nLa versione italiana, censurata da Mediaset, presenta scene tagliate, dialoghi moderati o stravolti, sigle e nomi dei personaggi cambiati. Inoltre sono stati eliminati molti riferimenti al Giappone, alla cultura e alla cucina, soprattutto con violenti zoom ogni qualvolta comparivano scritte in lingua giapponese. Tutte queste censure hanno reso incomprensibili molti punti della trama. La seconda serie (52-102) \u00e8 stata meno censurata della prima, infatti la maggior parte dei nomi dei nuovi personaggi, come Sengoku e Nakao, sono stati lasciati come nell'originale. Anche i riferimenti al Giappone non sono stati completamente eliminati, come invece veniva fatto nella prima serie. Inoltre, Fuka (in Italia Funny), in originale, ha un accento particolare, il \"Kansai-ben\", caratteristico della citt\u00e0 di Osaka, dove la bambina ha vissuto molti anni; in Italia si \u00e8 scelto di usare un accento simil-inglese per mantenere questa particolare caratteristica del personaggio. Nell'ultimo episodio, 102, la canzone \"Always Be With You\" che faceva da sottofondo per l'appassionante bacio dei due protagonisti, nell'edizione italiana \u00e8 stata sostituita con una delle altre colonne sonore (solo musicale) della serie. In passato, invece, la canzone era stata ricantata in italiano da Cristina D'Avena. Nella versione giapponese \"Kodomo no omocha\" \u00e8 il titolo non solo dell'anime e del manga ma anche del programma televisivo a cui partecipa Sana e condotto da Zenjiro; nella versione italiana, invece, il titolo del programma \u00e8 stato modificato in \"Evviva l'allegria\".\nOAV.\nPrima della creazione dell'anime, venne pubblicato il 16 dicembre 1995 un OAV pilota, prodotto da J.C.Staff per celebrare il 40\u00ba anniversario della rivista \"Ribon\", dalla durata di 30 minuti con il titolo omonimo alla serie, che riprende il primo volume del manga. In questo OAV Sana \u00e8 bionda e il cast delle voci originali \u00e8 diverso, ed \u00e8 stato pubblicato solo in Giappone. La sigla di chiusura, \"Kodomo no kimochi\", cantata da Chisa Yokoyama (doppiatrice di Sana nell'OAV), fu composta dalla stessa Miho Obana.\nCrossover.\nIn occasione della celebrazione dei vent'anni di carriera di Miho Obana, nel settembre 2010, l'autrice ha lanciato sulla rivista mensile \"Cookie\" \"Deep Clear\", un crossover tra \"Il giocattolo dei bambini\" e \"Honey Bitter\", altra sua opera famosa. Il racconto vede una Sana, ormai adulta, ingaggiare la detective Shuri Otokawa (protagonista di \"Honey Bitter\") dell'agenzia Office S per indagare su un caso particolare."}
{"id": "114166", "revid": "22475", "url": "https://it.wikipedia.org/wiki?curid=114166", "title": "Costa d'Argento (Francia)", "text": "La Costa d'Argento (C\u00f4te d'Argent in lingua francese) \u00e8 una regione costiera francese che si estende dall'estuario della Gironda fino al Cap Ferret, estremit\u00e0 meridionale dell'omonima penisola, riprendendo poi dalla parte opposta al capo, la duna di Pilat, fino all'estuario dell'Adour, porta della costa basca. Il nome gli venne assegnato all'inizio del XX secolo da un giornalista francese, Maurice Martin.\nDescrizione.\nAppartenente interamente alla regione francese della Nuova Aquitania, si suddivide nei due dipartimenti della Gironda e delle Landes. Si tratta di una costa rettilinea, sabbiosa, bagnata dall'Oceano Atlantico, che vi si frange con potenti marosi, facendo la gioia dei surfisti. Essa \u00e8 delimitata da alte dune, stabilizzate verso terra da foreste di pini marittimi, che ospitano laghi e stagni. La sabbia portata dal mare va da 15 a 18\u00a0m\u00b3 per metro di costa e per anno solare. In questa zona sono presenti numerosi centri balneari."}
{"id": "114167", "revid": "2170900", "url": "https://it.wikipedia.org/wiki?curid=114167", "title": "Ram\u00f3n Mercader", "text": "Noto per essere stato l'assassino di Lev Trockij, era fratello dell'attrice Mar\u00eda Mercader, gi\u00e0 seconda moglie del regista Vittorio De Sica e madre dell'attore Christian De Sica e del musicista Manuel De Sica.\nBiografia.\nNato a Barcellona, in Spagna, il padre era Pau Mercader i Marina, un ricco mercante tessile, mentre la madre, Eustaquia (o Eustacia) Mar\u00eda Caridad del R\u00edo Hern\u00e1ndez, cubana di simpatie comuniste, ebbe un ruolo importante per la formazione politica di Ram\u00f3n. Ram\u00f3n, infatti, trascorse gran parte della sua giovent\u00f9 in Francia, dove la madre si era rifugiata con i figli dopo la fuga dal manicomio dove la famiglia del marito l'aveva rinchiusa per evitare che la sua relazione adulterina con un aviatore francese, Louis Delrieu, destasse scandalo. \nFin da giovane, ispirato anche dalle convinzioni politiche della madre, abbracci\u00f2 le ideologie comuniste, cooperando con organizzazioni di sinistra spagnole verso la met\u00e0 degli anni trenta. Venne anche imprigionato per attivit\u00e0 politica e fu scarcerato nel 1936, quando in Spagna sal\u00ec al potere un governo di sinistra. Nel frattempo, sua madre divenne agente segreto sovietico e lui la segu\u00ec a Mosca dove venne soprannominato dai suoi superiori \"Gnome\". Inizi\u00f2 dunque ad operare per il NKVD, dal quale venne incaricato di assassinare Lev Trockij, che diversi anni prima era stato esiliato dall'Unione Sovietica, ma continuava a fare propaganda contro il \"leader\" sovietico Stalin, soprattutto attraverso i suoi scritti.\nAssassinio di Lev Trockij.\nNell'attuazione del piano Mercader assunse una serie di false identit\u00e0: dapprima \"Jacques Mornard\", uomo d'affari nato a Teheran da un inesistente diplomatico belga, e successivamente, \"Frank Jackson\", cittadino canadese. Attraverso la sorella di una segretaria statunitense di Trockij, Sylvia Ageloff, che aveva appositamente sedotto a Parigi e che aveva poi seguito dapprima negli USA, e nell'ottobre del 1939 in Messico, riusc\u00ec a venire in diretto contatto con Trockij. Il politico russo era appena sfuggito, nel maggio del 1940, all'assalto armato organizzato dal celebre pittore David Alfaro Siqueiros, di tendenza stalinista.\nIl 20 agosto 1940 Mercader sfond\u00f2 il cranio di Trockij nella sua residenza a Coyoac\u00e1n, usando come arma una piccozza da ghiaccio dal manico tagliato. Mercader fu ferito e arrestato dalle autorit\u00e0 messicane, alle quali non rivel\u00f2 mai la sua vera identit\u00e0: fu condannato per omicidio a 20 anni di carcere. \nVita successiva e morte.\nNel 1953 la sua vera identit\u00e0 fu scoperta, ma i suoi legami con NKVD rimasero segreti fino allo scioglimento dell'Unione Sovietica. Il 6 maggio 1960 fu rilasciato dopo diverse richieste di grazia presentate dall'Urss. Si trasfer\u00ec a L'Avana dove fu accolto da Fidel Castro, che si era appena avvicinato all'URSS. Nel 1961 si rec\u00f2 in Unione Sovietica dove in precedenza il governo stalinista lo aveva insignito con la medaglia d'Eroe dell'Unione Sovietica. Accolto da Nikita Sergeevi\u010d Chru\u0161\u010d\u00ebv con onore, gli fu assegnata una pensione come eroe di guerra.\nVisse a Mosca per circa un decennio (sotto un altro pseudonimo, Ram\u00f3n Ivanovich L\u00f3pez), fino a quando non si trasfer\u00ec a Cuba negli anni '70, dove fu assunto come consulente da Fidel Castro, pur continuando a viaggiare passando per la Cecoslovacchia. Mor\u00ec a L'Avana nel 1978 di tumore polmonare causato da un sarcoma e fu sepolto a Mosca nel cimitero di Kuncevo.\nIl fratello sostenne che Ram\u00f3n presumibilmente mor\u00ec a causa delle radiazioni emanate da un orologio da polso donatogli a Mosca dai vecchi compagni. Nell'orologio era stata nascosta una pastiglia di un radionuclide di tallio.\nNella cultura di massa.\n\u2022 \"Il prescelto\" (El elegido), regia di Antonio Chavarr\u00edas, 2016."}
{"id": "114168", "revid": "1590006", "url": "https://it.wikipedia.org/wiki?curid=114168", "title": "Costola (disambigua)", "text": ""}
{"id": "114173", "revid": "8911", "url": "https://it.wikipedia.org/wiki?curid=114173", "title": "Giovenale", "text": ""}
{"id": "114183", "revid": "363629", "url": "https://it.wikipedia.org/wiki?curid=114183", "title": "Pube", "text": ""}
{"id": "114185", "revid": "293377", "url": "https://it.wikipedia.org/wiki?curid=114185", "title": "Ismail Qemali", "text": " \nBiografia.\nFu autore dell'indipendenza dell'Albania dall'Impero ottomano. Venne eletto primo ministro il 28 novembre 1912 a Valona.\nL'autoproclamazione dell'indipendenza fu fatto da un movimento di 83 albanesi che temevano la spartizione del loro paese in seguito alla dissoluzione dell'Impero Ottomano. La loro autoproclamazione ebbe il riconoscimento alla Conferenza di Londra l'anno successivo, il 29 luglio del 1913.\nDurante la prima guerra mondiale Ismail Qemali visse in esilio a Parigi. Nel 1918 si rec\u00f2 in Italia per ottenere supporto per il proprio movimento in Albania, ma fu trattenuto contro la sua volont\u00e0 dal governo italiano in un hotel di Perugia, dove mor\u00ec a causa di un infarto miocardico acuto. Le sue spoglie furono poi tradotte a Valona, dove \u00e8 stato tumulato.\nRiconoscimenti.\nAd Ismail Qemali \u00e8 intitolata l'Universit\u00e0 della sua citt\u00e0 natale, costituita nel 1994 sulle ceneri dell'Accademia Navale."}
{"id": "114187", "revid": "1522738", "url": "https://it.wikipedia.org/wiki?curid=114187", "title": "Zog I di Albania", "text": "Biografia.\nGiovinezza.\nAhmet Zogu nacque nel villaggio di Burgajet nei pressi di Burrel, nell'attuale distretto di Mat nel nord-est dell'Albania, all'epoca sotto il dominio dell'Impero ottomano, da Xhemal Pasha Zogolli, un \"bajrak\" musulmano (\"capo trib\u00f9 di montagna\") e da Sadij\u00e9 Toptani. Il cognome Zogolli, in cui vi \u00e8 il suffisso turco -olli (-oglu), che significa \"figlio di\", fu cambiato da Ahmet in Zogu, che in lingua albanese significa \"uccello\". La sua famiglia, che sosteneva di discendere dal casato degli Skanderbeg tramite i Toptani, era di nobilt\u00e0 tribale, ma anche feudale (\"beylik\"), con feudo sulla provincia di Mat.\nGli Zogolli erano stati tra i primi nuclei a convertirsi all'Islam, durante l'occupazione turca, ottenendo il titolo di pasci\u00e0 quasi ereditario, a partire dal XVII secolo, e su questo fondando il loro potere. Ahmet Zogolli fu il primo del suo clan destinato a una carriera politica esterna ai confini del Mat. Inizialmente frequent\u00f2 l'accademia militare del Liceo imperiale di Galatasaray a Costantinopoli, ma in seguito alla prima guerra balcanica del 1912, che aveva dato una precaria indipendenza al Paese, sotto l'influenza dell'Impero asburgico, si trasfer\u00ec nell'Imperial regio esercito austro-ungarico, divenendone colonnello. La dissoluzione dell'Impero asburgico, causata dalla sconfitta nella prima guerra mondiale, costrinse Ahmed al rientro in famiglia, nel 1919, dopo essersi fermato per qualche mese a Roma.\nIn effetti, dopo la morte del padre avvenuta nel 1911, egli era stato preferito, per motivi sconosciuti, al primogenito Xhelal e nominato \"bey\" (parola tatara-turca che significa principe, comandante militare, signore feudale) di Mat e capo del clan Gheg, anche se le sorti della famiglia e della cittadina erano state rette dalle tre sorelle maggiori, che ebbero un'importanza fondamentale nella vita del futuro re Zog.\nEsordi politici.\nIl trattato di Londra del 1913 aveva imposto un regime democratico all'indipendente Albania e a Zogolli fu sufficiente candidarsi nel proprio circondario per divenire deputato e fare una rapida carriera, sostenuto dai colleghi latifondisti \"bey\", ma anche da famiglie nobili del nord, insieme con mercanti, industriali e intellettuali, per i quali lo status di ex-ufficiale dell'esercito austro-ungarico offriva garanzia di cultura e competenza. A meno di trent'anni Zogolli divenne ministro dell'interno e si serv\u00ec dei poteri della carica per allargare la cerchia degli amici e perseguitare quella dei nemici, i quali tentarono di assassinarlo, nel 1923, quando fu ferito da un colpo d'arma da fuoco in Parlamento.\nOltre che ministro dell'interno da marzo a novembre del 1920, dal 1921 al 1924 e nel 1925, Zogolli fu anche primo ministro dal 1922 al 1924, ministro della guerra nel 1925, generale e comandante in capo delle forze armate albanesi dal 1921 al 1922 e governatore di Scutari dal 1920 al 1921. Una rivolta promossa da forze di sinistra e guidata da monsignor Fan Noli, fondatore della Chiesa ortodossa albanese, costrinse Zogolli all'esilio nel giugno del 1924. Il governo Noli non ricevette l'appoggio, oltre alle dichiarazioni di facciata, n\u00e9 della Francia, n\u00e9 dell'Italia. Mussolini, anzi, finanzi\u00f2 segretamente il ritorno di Zogolli in Albania, anche favorito dai tradizionalisti musulmani e dall'intervento di reparti dell'esercito zarista, riparati in Jugoslavia in seguito alla Rivoluzione d'ottobre.\nPresidente dell'Albania.\nZog fu eletto ufficialmente alla carica di presidente della giovane repubblica albanese dall'Assemblea Costituente il 21 gennaio 1925, entrando nella pienezza dei poteri il successivo 1\u00ba febbraio. Il governo di Zog segu\u00ec i modelli europei, sebbene una gran parte dell'Albania mantenesse ancora una struttura sociale immutata dai tempi del dominio ottomano e la maggior parte dei villaggi fossero servit\u00f9 dei \"bey\". Musulmano egli stesso, Zog introdusse riforme che proibirono i veli e posero divieti contro le crudelt\u00e0 verso gli animali. Il principale alleato di Zog durante questo periodo fu l'Italia, che prest\u00f2 al suo governo fondi in cambio di un maggior coinvolgimento nella gestione della fiscalit\u00e0 albanese. Durante la presidenza di Zog, la servit\u00f9 fu gradualmente eliminata e l'Albania cominci\u00f2 a emergere come una nazione, piuttosto che come un aggregato feudale di \"bey\" locali, per la prima volta dalla morte di Scanderbeg.\nI problemi con l'Italia.\nIl crescente potere dell'Italia in Albania era evidente a tutti. Gli italiani costrinsero Zog a non rinnovare il primo Trattato di Tirana (1926), sebbene Zog mantenesse ancora ufficiali inglesi nella Gendarmeria come contrappeso agli italiani, i quali gli avevano fatto pressioni per allontanarli. Nel 1932 e nel 1933 l'Albania non fu in grado di pagare gli interessi dei debiti contratti con la Societ\u00e0 per lo Sviluppo Economico dell'Albania: gli italiani usarono ci\u00f2 come pretesto per ulteriori intromissioni.\nEssi chiesero che Tirana nominasse degli italiani a capo della Gendarmeria, si legasse all'Italia con un'unione doganale e conferisse al Regno d'Italia il controllo dei monopoli albanesi dello zucchero, dei telegrafi e dell'elettricit\u00e0. Infine, fu richiesto che il governo albanese disponesse l'insegnamento della lingua italiana in tutte le scuole albanesi, una richiesta che fu prontamente rigettata da Zog. Come sfida alle richieste italiane, ordin\u00f2 che le spese nazionali fossero tagliate del 30%, allontan\u00f2 tutti i consiglieri militari italiani e nazionalizz\u00f2 le scuole cattoliche, gestite da italiani, nel nord del paese, per diminuire l'influenza italiana sulla popolazione albanese.\nRe d'Albania.\nZog si proclam\u00f2 Re degli Albanesi (\"Mbret i Shqiptar\u00ebve\" in lingua albanese) il 1\u00ba settembre 1928 e istitu\u00ec una monarchia costituzionale, il regno albanese, simile a quella allora presente in Italia. Egli cre\u00f2 una forte polizia, invent\u00f2 un \"saluto zoghista\" (mano piatta sul cuore con il palmo rivolto in basso) e sostenne di essere un successore di Giorgio Castriota Scanderbeg. Zog ammass\u00f2 monete d'oro e pietre preziose, che furono usate per sostenere la prima moneta cartacea d'Albania; le sue spese personali si aggiravano sul 2% del bilancio nazionale. Era praticamente ignorato dagli altri monarchi europei.\nLa vita quotidiana a Tirana era di solito molto noiosa per l'assenza di locali notturni e di teatri; cos\u00ec il re passava il suo tempo libero giocando a poker. Il re era inoltre un forte fumatore di sigarette profumate (ne fumava ogni giorno circa centocinquanta). La madre di Zog, Sadij\u00e9, fu dichiarata \"Regina Madre degli Albanesi\" e Zog diede anche a suo fratello e alle sorelle lo status regale di Principe e Principesse Zogu. Una delle sorelle, Senij\u00e9, principessa Zogu (1908-1969), si spos\u00f2 con il principe Shehzade Mehmed Abid Efendi di Turchia, un figlio del sultano Abdul Hamid II.\nZog si fece inoltre nominare Feldmaresciallo del Reale Esercito di Albania. Zog tent\u00f2 di consolidare la legittimazione del regime governando come un monarca costituzionale. La costituzione del regno proibiva che qualsiasi principe della casa reale diventasse primo ministro o membro del governo e conteneva disposizioni riguardo alla potenziale estinzione della famiglia reale. Per ironia, alla luce dei successivi eventi, la costituzione proibiva anche l'unione del trono di Albania con quello di un altro paese. Sotto la costituzione zogiana, il re degli Albanesi, come il re dei Belgi, esercitava i poteri regali solo dopo aver prestato giuramento di fronte al Parlamento.\nDurante il regno di Zog, l'esercito albanese rappresent\u00f2 uno dei problemi maggiori a causa dei costi del suo ammodernamento.\nIl regime di Zog port\u00f2 stabilit\u00e0 in Albania e il re istitu\u00ec un sistema di istruzione nazionale. La dipendenza fiscale dell'Albania dall'Italia continu\u00f2 a crescere in un periodo in cui il dittatore italiano Mussolini stava estendendo la sua sfera di influenza nei Balcani e esercitava un controllo crescente sulle finanze e sull'esercito albanesi. Durante la Grande depressione dei primi anni trenta, il governo di Zog divenne quasi totalmente dipendente da Mussolini. Si dovette importare il grano dall'estero e molti albanesi emigrarono.\nNell'aprile 1938 Zog spos\u00f2 la contessa G\u00e9raldine Apponyi de Nagyappony, una cattolica che era met\u00e0 ungherese e met\u00e0 statunitense: il loro unico figlio, il principe Leka Zogu, nacque il 5 aprile 1939. Due giorni dopo, il 7 aprile 1939, le truppe italiane entrarono in Albania. L'Albania entr\u00f2 nell'orbita italiana, pur mantenendo un governo autonomo, e Vittorio Emanuele III assunse il titolo di Re d'Albania. Zog e la sua famiglia si rifugiarono in esilio in Grecia, Turchia, Gran Bretagna, Egitto, e infine in Francia.\nI pericoli per Zog durante il suo regno.\nGli albanesi, al tempo del suo regno, erano ancora legati alle vendette sanguinose, previste dal codice di diritto consuetudinario tradizionale (il Kanun). Il primo degli errori di Zog fu di rompere bruscamente il fidanzamento con la figlia di Shefqet bey Verlaci, subito dopo la sua incoronazione. Secondo il costume prevalente, Verlaci aveva, come risposta, il diritto di uccidere Zog. Il re si fece pi\u00f9 di qualche nemico e spesso si circondava di guardie del corpo, evitando le apparizioni pubbliche. Nel 1931 Zog visit\u00f2 Vienna e l\u00ec sopravvisse a un tentativo di assassinio mentre lasciava il teatro dopo una rappresentazione dei \"Pagliacci\". Era anche molto timoroso di poter essere avvelenato e cos\u00ec sua madre si assunse la supervisione delle cucine reali per impedirlo.\nLa vita in esilio.\nDopo aver lasciato l'Albania, Zog visse in esilio come un esponente del jet set in diverse nazioni. Nel 1951 compr\u00f2 la residenza Knollwood a Muttentown, Long Island (New York), per 102.800 dollari, anche se alcune voci sostengono che l'avesse comprata con un secchio di diamanti e rubini. La residenza veniva descritta simile a un castello e aveva sessanta stanze. Zog voleva che Knollwood fosse il suo regno in esilio, con un'organizzazione costituita da albanesi fedeli.\nTuttavia Zog non and\u00f2 mai ad abitare nel palazzo, anche se una leggenda locale afferma che egli nascose il suo tesoro nelle sue pareti: questo \u00e8 improbabile, poich\u00e9 egli non possedeva nessun grande tesoro da nascondere. Zog vendette la residenza nel 1955.\nI danni vandalici avvenuti in sua assenza, presumibilmente da persone che cercavano il fantomatico tesoro, ammontarono a 8.000 dollari. Il palazzo fu ulteriormente vandalizzato e alcune sue parti dovettero essere abbattute. Quando Zog arriv\u00f2 in America, avrebbe voluto portare con s\u00e9 la sua intera corte reale di 115 membri; tuttavia le autorit\u00e0 per l'immigrazione consentirono l'ingresso a 20 persone soltanto. Zog cerc\u00f2 senza successo di corrompere il Senato americano per permettere alle rimanenti persone di raggiungerlo. Zog decise infine di stabilirsi in Costa Azzurra, in Francia. Qui visse in ristrettezze economiche e senza servit\u00f9. Mor\u00ec in Francia, in un ospedale di Suresnes, il 9 aprile 1961. Fu sepolto al cimitero parigino di Thiais fino al 2012, quando i suoi resti furono trasferiti in Albania e tumulati nel ricostruito \"Mausoleo della famiglia reale albanese\" a Tirana.\nEredit\u00e0.\nDurante la Seconda guerra mondiale la resistenza realista nell'Albania del nord ebbe decisamente scarso successo, unendosi in seguito agli insorti partigiani comunisti o al Balli Kombetar, mentre la classe dirigente albanese decise per lo pi\u00f9 di collaborare con gli italiani e i tedeschi.\nDall'esilio Zog tent\u00f2 di reclamare i suoi diritti sul trono d'Albania, ma essa era finita irreversibilmente nella sfera d'influenza sovietica e si instaur\u00f2 un governo comunista guidato da Enver Hoxha che rimase al potere per 40 anni. La Repubblica popolare fu proclamata l'11 gennaio 1946, ma Zog continu\u00f2 a reclamare diritti al trono. Nel 1997, molto dopo il collasso dell'Unione Sovietica e il crollo del regime comunista in Albania, il figlio di Zog, Leka Zogu (che dal 1961 si era autoproclamato \"Leka I, Re degli Albanesi\"), ritorn\u00f2 in patria e avanz\u00f2 pretese sul trono. \nA riguardo della restaurazione della monarchia si tenne un referendum il 29 giugno del 1997, promosso dal Partito Democratico guidato da Sali Berisha. Il referendum diede il 66,7 % dei voti a favore del governo repubblicano, ma Leka dichiar\u00f2 che il voto era frutto di brogli. Nel 2000 una strada di Tirana \u00e8 stata dedicata a re Zog."}
{"id": "114188", "revid": "26630", "url": "https://it.wikipedia.org/wiki?curid=114188", "title": "Raddrizzatore", "text": "Il raddrizzatore \u00e8 un dispositivo che serve a trasformare un segnale alternato in uno unidirezionale (sempre positivo o sempre negativo).\nTale operazione si chiama \"raddrizzamento\".\nIl suo funzionamento deriva da quello del diodo, forte della sua prerogativa di conduzione fortemente disimmetrica, nei circuiti alimentati a tensione alternata, consente il passaggio della corrente dall'anodo verso il catodo con una caduta di tensione esigua, mentre blocca il passaggio della corrente in senso inverso. Si pu\u00f2 quindi paragonare il diodo a circuito chiuso nel caso delle correnti dirette, e ad un circuito aperto per le correnti inverse.\nIn elettronica ed elettrotecnica trova applicazione pratica come trasformatore di forma d'onda: \u00e8 infatti usato per trasformare la corrente elettrica da alternata in continua.\nViene spesso chiamato anche ponte raddrizzatore perch\u00e9 uno dei primi circuiti di raddrizzamento della corrente alternata fu il \"ponte di Graetz\", dal nome del fisico tedesco Leo Graetz, che lo svilupp\u00f2 a fine XIX secolo.\nInterpretazione del funzionamento.\nL'interpretazione del funzionamento \u00e8 il seguente: in corrispondenza della semionda positiva della tensione applicata il diodo funziona come un circuito chiuso, ovvero la polarizzazione \u00e8 diretta e la caduta di tensione ai suoi capi risulta trascurabile e praticamente indipendente dalla corrente che lo percorre formula_1. La tensione ai capi del carico risulta pertanto di valore pari a quello della tensione applicata.\nformula_2\nma essendo formula_1, si avr\u00e0 pertanto un formula_4. La resistenza viene interessata da una corrente variabile, legata alla forma della tensione, di valore:\nformula_5\nin corrispondenza della semionda negativa il diodo si comporta come un circuito aperto in quanto risulta essere polarizzato inversamente. Si comporta quindi come una resistenza di valore praticamente infinito, pertanto la corrente che percorre il carico risulta nulla i = 0. Essendo pertanto nulla la caduta di tensione ai capi del carico, formula_6, la tensione in ingresso risulta completamente applicata ai capi del diodo. Il valor medio della tensione ai capi della resistenza per questo circuito, indicato anche come raddrizzatore ad una semionda, vale:\nformula_7\nRaddrizzatore a singola semionda.\nIl segnale d'ingresso, sinusoidale, viene applicato a un diodo in serie alla resistenza di carico. Se il catodo \u00e8 rivolto verso il carico, il diodo consente il passaggio delle sole semionde positive, lasciando a zero il valore della tensione in corrispondenza delle semionde negative.\nRaddrizzatore a doppia semionda.\nUtilizzando un trasformatore con il secondario dotato di una presa a met\u00e0 avvolgimento o anche detto trasformatore a presa centrale, \u00e8 possibile ottenere due tensioni sfasate di 180\u00ba, che possono essere singolarmente raddrizzate per mezzo di due diodi.\nLa tensione totale del secondario del trasformatore deve essere doppia rispetto a quella necessaria per il raddrizzamento a una semionda.\nPonte di Graetz.\nAdottando quattro diodi disposti in configurazione a \"ponte di Graetz\" \u00e8 possibile ottenere un segnale che \u00e8 la somma di una semionda positiva pi\u00f9 la semionda negativa capovolta (doppia semionda). Questa soluzione, molto usata negli alimentatori, rende molto pi\u00f9 semplice il successivo filtraggio e livellamento della tensione fino a ottenere una corrente continua, non richiedendo per altro un trasformatore con doppio avvolgimento a presa centrale.\nPrincipale svantaggio di questo metodo \u00e8 di avere una caduta di tensione pari a quella di due diodi in serie, quindi di circa 1,4 volt.\nNel raddrizzare tensioni molto piccole si ha quindi una perdita e una distorsione eccessiva.\nUna configurazione simile costituita da sei diodi permette di raddrizzare una tensione trifase impiegando tutte e tre le fasi (anche pi\u00f9 di tre in un sistema polifase, usando un numero opportuno di diodi).\nRendimento energetico.\nCiascun diodo, quando \u00e8 attraversato da corrente, presenta una caduta di potenziale ai suoi capi relativamente costante.\nPer i diodi al silicio questo valore \u00e8 intorno a 0,7 volt. La potenza dissipata da ciascun diodo \u00e8 data dalla tensione presente ai suoi capi per la corrente che lo attraversa.\nPoich\u00e9 in un ponte raddrizzatore, durante ogni semionda, conducono due diodi, la potenza totale dissipata \u00e8 pari al doppio di quella dissipata da un singolo diodo.\nEsempio: supponendo una caduta di 1 V, con una corrente efficace di 10 A, ciascun diodo dissipa 10 W.\nPoich\u00e9 due diodi conducono in ogni istante, la potenza totale continua dissipata \u00e8 di 20\u00a0W, che vanno sottratti alla potenza in entrata per ottenere il valore di potenza erogata in uscita. Si intuisce inoltre che i dispositivi raddrizzatori devono essere generalmente raffreddati per mezzo di alette metalliche ed eventualmente ventilatori, a meno che le correnti non siano limitate a pochi ampere. Nei pi\u00f9 grandi apparati di raddrizzamento il raffreddamento \u00e8 spesso svolto da un circuito idraulico.\nIngegnerizzazione.\nUn ponte raddrizzatore pu\u00f2 essere realizzato collegando opportunamente diodi semplici, ma esiste in commercio una grande variet\u00e0 di dispositivi integrati pronti all'uso. La soluzione a diodi singoli \u00e8 particolarmente indicata per correnti elevate, poich\u00e9 facilita lo smaltimento del calore.\nIl raddrizzatore pu\u00f2 ricevere la corrente alternata da un trasformatore riduttore o direttamente dalla rete elettrica.\nIl segnale pulsante in uscita da un raddrizzatore pu\u00f2 essere considerato come la sovrapposizione di una componente pulsante e una componente continua che ne trasla il valore medio. Per questo, per livellare la corrente continua prodotta, si pone all'uscita del raddrizzatore un circuito RC passa basso, che ha lo scopo di limitare la componente pulsante.\nSpesso la resistenza non \u00e8 aggiunta, ma costituita dalle resistenze interne dei conduttori, dei diodi e del condensatore.\nPer avere un'idea di massima della tensione livellata si usa la formula:\ndove Veff \u00e8 la tensione efficace in entrata al raddrizzatore.\nPer esempio, da una tensione alternata di valore efficace di 12 V, che sarebbe il 70% del valore di picco pari a 17 V, che \u00e8 destinato a scendere con l'applicazione di un carico e a cui vanno sottratte le cadute di tensione date dai diodi in conduzione, circa 1,5-2 V in totale.\nSia nel caso di raddrizzatori a una semionda sia a due semionde, i parametri da considerare per la scelta del dispositivo sono:\nRaddrizzatore di precisione o superdiodo.\nQualora il segnale da raddrizzare abbia una tensione molto bassa, la caduta di tensione del diodo non \u00e8 trascurabile. Poich\u00e9 la conduzione ha inizio solamente dopo il superamento del valore di soglia, segnali inferiori vengono del tutto soppressi. Anche oltre la soglia, la caduta di tensione \u00e8 sottratta al segnale.\nPer ovviare a questo inconveniente, negli strumenti di misura e altri dispositivi dove sia richiesta una rettificazione precisa del segnale, si usano diodi inseriti nel circuito di retroazione di un amplificatore operazionale (figura a lato).\nIn questo circuito l'amplificatore lavora come inseguitore, portando il valore di \"Vo\" allo stesso valore di \"Vi\".\nPerch\u00e9 questa condizione si verifichi occorre che:\nformula_9\ndove \"Vd\" \u00e8 la caduta di tensione sul diodo e G \u00e8 il guadagno dell'amplificatore operazionale.\nPoich\u00e9 solitamente \"G\" \u00e8 nell'ordine delle centinaia di migliaia o milioni, la tensione di soglia \u00e8 ridotta di un equivalente fattore rispetto alla tensione di caduta e quindi l'errore \u00e8 dato principalmente dagli errori dell'amplificatore operazionale, in particolare causato da sbilanciamento della tensione d'ingresso, dalla velocit\u00e0 e dalla corrente d'ingresso del terminale invertente.\nTecnologie di raddrizzatori.\nL'evoluzione della tecnica ha determinato l'impiego di diversi tipi di raddrizzatori. Tutti i dispositivi inventati si basano su un fenomeno fisico che consente il passaggio degli elettroni in una sola direzione. Le principali soluzioni sono qui indicate in ordine cronologico:"}
{"id": "114189", "revid": "6392", "url": "https://it.wikipedia.org/wiki?curid=114189", "title": "Ponte raddrizzatore", "text": ""}
{"id": "114190", "revid": "119778780", "url": "https://it.wikipedia.org/wiki?curid=114190", "title": "Music Farm", "text": "Music Farm \u00e8 stato un reality show musicale di Rai 2 di tre stagioni, di cui la prima andata in onda dal 16 aprile 2004, con la conduzione di Amadeus affiancato da Rosita Celentano e con la partecipazione di Gene Gnocchi.\nL'anno seguente il programma viene condotto da Simona Ventura con inviato Ivan Cattaneo, ex concorrente della edizione precedente, dall'11 marzo 2005. La Ventura conduce anche la terza ed ultima edizione, in onda dal 21 marzo 2006, con inviato Max Novaresi.\nI vincitori delle tre edizioni sono stati Riccardo Fogli, Dolcenera e Pago.\nLa prima edizione \u00e8 andata in onda in diretta dal Centro Multimediale di Terni, mentre i concorrenti alloggiavano presso il Centro Mess\u00e9gu\u00e9 di Melezzole (TR).\nLe successive due edizioni, condotte da Simona Ventura, vennero realizzate presso lo studio 76 degli East End Studios di Via Mecenate a Milano (dal 2007 parte del Centro di Produzione Rai di Milano).\nRegolamento.\nOgni settimana alcuni cantanti in gara preparano dei brani da cantare la sera della diretta. Questa preparazione \u00e8 supportata da tutte le comodit\u00e0 possibili per incitare i cantanti a cantare meglio e per questo hanno a disposizione un personale tutto per loro (fisioterapisti, massaggiatori, parrucchieri), quasi come una beauty-farm (da cui il nome del reality). La sera della diretta i cantanti cantano questi brani e il pubblico (prima edizione) o una commissione speciale (seconda edizione) vota la \"hit parade\" dei loro brani preferiti.\nIl primo classificato eviter\u00e0 la fase successiva, in cui tutti i concorrenti votano la persona che vorrebbero sfidare in un'eventuale nomination. Chi riceve pi\u00f9 voti ha la facolt\u00e0 di sfidare uno dei concorrenti che l'ha votato (solo nella prima edizione, nella seconda invece colui che riceve pi\u00f9 voti pu\u00f2 sfidare chiunque, tranne il primo in classifica). Coloro che vanno in nomination in una settimana si prepareranno per cantare:\nIl pubblico attraverso il televoto decide chi debba essere eliminato. Il meno votato esce dal gioco e, con questo meccanismo, i concorrenti vengono progressivamente eliminati. In finale arrivano in tre che si contendono il premio finale del disco di \"Music Farm\".\nEdizioni.\nPrima edizione.\nLa prima edizione \u00e8 andata in onda dal 16 aprile al 6 giugno 2004 ed \u00e8 stata condotta da Amadeus. La media di ascolti \u00e8 stata di 3.657.000 pari al 17,59% di share, ed \u00e8 l'edizione pi\u00f9 vista del programma.\nPartecipanti e classifica: \n1. Riccardo Fogli \n2. Ivan Cattaneo \n3. Ricchi e Poveri \nMarco Armani \nAnnalisa Minetti \nFiordaliso \nLoredana Bert\u00e8 \nScialpi \nFrancesca Alotta \nGianni Fiorellino \nSilvia Salemi\nDirettore d'orchestra: Pinuccio Pirazzoli\nInviata: Rosita Celentano.\nSeconda edizione.\nLa seconda edizione \u00e8 andata in onda dall'11 marzo al 6 maggio 2005 ed \u00e8 stata presentata da Simona Ventura. La media di ascolti di quest'edizione \u00e8 stata di 3.357.000 spettatori pari al 15,29% di share.\nPartecipanti e classifica: \n1. Dolcenera \n2. Fausto Leali \n3. Simone \nIva Zanicchi \nMariella Nava \nFrancesco Baccini \"(espulso)\" \nFranco Simone \nLinda Valori \nMietta \nGerardina Trovato \nDanny Losito\nDirettore d'orchestra: Leonardo de Amicis\nInviato: Ivan Cattaneo\nTerza edizione.\nLa terza edizione \u00e8 andata in onda da marted\u00ec 21 marzo 2006, a marted\u00ec 9 maggio 2006, ed \u00e8 stata presentata da Simona Ventura. La media di quest'edizione \u00e8 stata di 2.629.000 spettatori pari al 13,15% di share.\nPartecipanti e classifica: \n1. Pago \n2. Massimo Di Cataldo \n3. Ivana Spagna \nAlberto Fortis \nLaura Bono \nFranco Califano \nAlessandro Safina \nJenny B \nSilvia Mezzanotte \nLeda Battisti \nViola Valentino \nSimone Patrizi\nDirettore d'orchestra: Fio Zanotti.\nInviato: Max Novaresi"}
{"id": "114196", "revid": "1305772", "url": "https://it.wikipedia.org/wiki?curid=114196", "title": "Kilkenny (disambigua)", "text": ""}
{"id": "114197", "revid": "767487", "url": "https://it.wikipedia.org/wiki?curid=114197", "title": "Trasferimento radiativo", "text": "In fisica dell'atmosfera con il termine di trasferimento radiativo si intende quell'insieme di processi di interazione tra radiazione e materia che avvengono nell'atmosfera terrestre e che determinano il trasferimento di radiazione dallo spazio fino alla superficie e viceversa.\nDescrizione.\nLa radiazione di origine solare e la radiazione di origine terrestre nell'attraversare l'atmosfera interagiscono con i costituenti chimici che la compongono; l'assorbimento e la diffusione sono i due principali fenomeni di estinzione cui \u00e8 soggetta la radiazione solare che attraversa l'atmosfera, ma accanto all'estinzione di radiazione si deve considerare il fenomeno dell'emissione di radiazione a onda lunga dalla superficie terrestre e dall'atmosfera; \u00e8 infatti noto che la materia quando si trova a una temperatura superiore allo zero assoluto (-273,16 \u00b0C) emette onde elettromagnetiche, dunque, all'interno del sistema terra-atmosfera, il campo radiativo \u00e8 in ogni punto determinato dalla componente solare, che subisce assorbimento, diffusione e riflessione e dalla componente di origine terrestre, che viene emessa dalla superficie e dall'atmosfera e subisce anch'essa assorbimento, diffusione e riflessione.\nIl Sole e la Terra vengono comunemente considerati come corpi neri (perfetti assorbitori) e dunque emettono radiazione secondo la legge di corpo nero di Planck ovvero la curva di distribuzione spettrale della radiazione ha la forma definita dalla legge di Planck:\nTale curva ha un picco pi\u00f9 o meno accentuato in corrispondenza della lunghezza d'onda di massima emissione, definita dalla legge di Wien, che per il sole \u00e8 nell'intervallo di lunghezze d'onda del visibile (circa 0,5 micron) mentre per la terra \u00e8 nell'infrarosso (circa 10 micron).\nL'intensit\u00e0 della radiazione solare diviene trascurabile attorno ai 4 micron, mentre l'intensit\u00e0 della radiazione terrestre diviene importante dai 4 micron, per cui le due componenti sono distinte ed infatti vengono dette componente a onda corta e a onda lunga. \nIl trasferimento radiativo all'interno dell'atmosfera pu\u00f2 essere descritto attraverso un'equazione differenziale per ognuna delle due distinte componenti: quella a onda corta solare e quella a onda lunga terrestre.\nPer la componente solare l'equazione differenziale deve tener conto dei fenomeni dell'emissione del sole, dell'assorbimento e della diffusione di tale radiazione nell'atmosfera, mentre per la componente terrestre l'equazione differenziale deve tener conto dell'emissione da parte della superficie e da parte di ogni strato atmosferico oltre che naturalmente dell'assorbimento e della diffusione realizzati dallo stesso strato emettente.\nDunque anche considerando separatamente le due componenti le complicazioni sono notevoli poich\u00e9 l'equazione differenziale necessita di condizioni al contorno (in superficie e all'estremit\u00e0 superiore dell'atmosfera) e per ricavare la soluzione occorre realizzare un'integrazione su tutta la colonna atmosferica considerando il contributo fornito da ogni strato sia all'estinzione (assorbimento e diffusione) sia all'emissione.\nUna forma completa dell'equazione differenziale del trasferimento radiativo per una fissata lunghezza d'onda nell'intervallo delle onde lunghe \u00e8 la seguente:\nin cui il termine al primo membro \u00e8 la variazione dell'intensit\u00e0 del fascio di radiazione nell'attraversare un generico strato atmosferico di densit\u00e0 formula_3; il primo termine al secondo membro indica il decremento subito dal fascio di intensit\u00e0 F dovuto all'assorbimento da parte dello strato di densit\u00e0 formula_3 e caratterizzato da un coefficiente di assorbimento formula_5; il secondo termine al secondo membro \u00e8 analogo al primo termine, ma in questo caso l'estinzione di radiazione \u00e8 dovuta a diffusione da parte dello strato atmosferico di densit\u00e0 formula_3 e coefficiente di diffusione di calore formula_7; infine il terzo termine (positivo) indica l'emissione di corpo nero dovuta allo strato atmosferico di densit\u00e0 formula_8 caratterizzato da un coefficiente di emissione formula_9 e da una temperatura media T.\nNel caso delle onde corte l'equazione differenziale \u00e8 analoga, ma il termine di emissione degli strati atmosferici non esiste (poich\u00e9 l'atmosfera assorbe e riemette solo onde lunghe) e deve essere sostituito, nel calcolo del contributo dello strato pi\u00f9 alto di atmosfera, dal valore del campo radiativo di origine solare rilevato appena all'esterno dell'atmosfera (costante solare) che costituisce la sorgente radiativa che nell'attraversare ogni strato subir\u00e0 i processi di estinzione che di strato in strato ne indeboliranno l'intensit\u00e0.\nNella pratica per l'integrazione dell'equazione differenziale si ricorre a metodi numerici con l'ausilio del calcolatore in quanto per l'integrazione analitica necessita della conoscenza dei coefficienti di assorbimento e diffusione, della densit\u00e0 e della temperatura di ogni porzione infinitesima di atmosfera; tali grandezze sono fortemente variabili con il tempo e dipendono da pressione, temperatura, umidit\u00e0 dipendenti a loro volta anche dalle interazioni radiative che stiamo determinando.\nA tali complicazioni si aggiunge il fatto che la formulazione matematica dell'equazione del trasferimento radiativo illustrata risulta valida per un intervallo infinitesimo di lunghezze d'onda e dunque, una volta trovata una soluzione a una certa lunghezza d'onda, l'equazione dev'essere a sua volta integrata su tutte le lunghezze d'onda (nell'intervallo delle onde corte e nell'intervallo delle onde lunghe), tenendo conto che i coefficienti utilizzati sono funzione anch'essi dalla lunghezza d'onda."}
{"id": "114202", "revid": "729019", "url": "https://it.wikipedia.org/wiki?curid=114202", "title": "Waffen-SS", "text": "Le Waffen-SS (\"SS Combattenti\") erano una forza armata della Germania nazista nata nel marzo 1933 come braccio militare delle SS. Dall'iniziale adozione di una rigida selezione razziale e fisica dei loro componenti, si pass\u00f2 negli ultimi anni della seconda guerra mondiale ad arruolare anche volontari stranieri di etnia tedesca o comunque ideologicamente legati al Nazionalsocialismo nonostante la loro provenienza.\nLe Waffen-SS parteciparono a quasi tutte le battaglie della seconda guerra mondiale; i loro soldati diedero prova di combattivit\u00e0, efficienza e forte motivazione ideologica al punto che, da una parte, esse si macchiarono di efferati episodi di violenza sommaria contro civili e prigionieri di guerra e, dall'altra, sovente dimostrarono un eccessivo e sconsiderato sprezzo del pericolo.\nAl termine del secondo conflitto mondiale le Waffen-SS giunsero a comprendere 38 divisioni pi\u00f9 numerosi reparti speciali, arrivando a contare nelle loro file quasi un milione di soldati delle pi\u00f9 disparate provenienze nazionali.\nAl Processo di Norimberga le SS e le Waffen-SS vennero condannate come organizzazioni criminali in quanto connesse al Partito Nazista e responsabili di numerosi crimini di guerra e crimini contro l'umanit\u00e0.\nStoria.\nIl nucleo dal quale nacque la Waffen-SS fu formato il 17 marzo 1933 da Josef Dietrich, che selezion\u00f2 personalmente uno ad uno 120 fedeli volontari, perch\u00e9 divenissero la base di una nuova guardia, inquadrandoli nell'unit\u00e0 \"Stabswache Berlin\", poi ampliata e riformata nel maggio dello stesso anno, prendendo il nome di \"SS Sonderkommando Zossen\", con compiti di sorveglianza e di polizia armata. Nel giugno 1933 vennero reclutate tre nuove compagnie, denominate \"SS Sonderkommando J\u00fcterbog\", e in occasione del congresso del Partito nazista del settembre 1933 entrambe le unit\u00e0 vennero fuse in una singola formazione ricevendo la nuova denominazione di \"Adolf Hitler Standarte\".\nNel novembre dello stesso anno la formazione contava 800 effettivi e, durante una cerimonia per il decimo anniversario del Putsch di Monaco (9 novembre), il gruppo venne ufficialmente costituito in Reggimento, col nome di \"Leibstandarte Adolf Hitler\" (LAH, \"Guardia del Corpo Adolf Hitler\"). I membri del \"Leibstandarte\" giurarono fedelt\u00e0 ad Adolf Hitler promettendo \"Lealt\u00e0 a lui solo ed obbedienza fino alla morte\". Il 13 aprile 1934, il Reggimento venne inserito nell'organico SS col nome di Leibstandarte SS Adolf Hitler (LSSAH).\nLa formazione dimostr\u00f2 assoluta fedelt\u00e0 nel giugno dello stesso anno, durante la \"Notte dei lunghi coltelli\", nei confronti delle Sturmabteilung, squadre di azione politica del NSDAP (contavano pi\u00f9 di due milioni di iscritti). La posizione del loro leader, Ernst R\u00f6hm, era estremamente critica verso lo Stato Maggiore Tedesco, formato in buona parte da alti ufficiali provenienti dall'esperienza imperiale, del cui appoggio il nazionalsocialismo necessitava per assicurarsi la fedelt\u00e0 delle forze armate tedesche. Inoltre R\u00f6hm rappresentava l'ala pi\u00f9 radicale del partito, in opposizione al progetto politico di Hitler di unificare dietro di s\u00e9 tutte le forze della Destra conservatrice. Le tensioni fra Hitler e R\u00f6hm degenerarono al punto che il capo del partito decise di epurarlo. Il 30 giugno 1934 la Leibstandarte SS Adolf Hitler entr\u00f2 in azione, portando a termine gli ordini impartiti da Hitler quasi in solitaria, eliminando R\u00f6hm ed altri 81 alti ufficiali delle SA.\nIn virt\u00f9 dei servizi resi, Hitler decise nel settembre successivo di costituire ufficialmente l'ala militare del NSDAP, approvando la costituzione dell'SS-Verf\u00fcgungstruppe (SS-VT), truppe addestrate al combattimento dipendenti dall'esercito dal punto di vista solamente logistico. La decisione di organizzare una forza armata di natura essenzialmente politica non fece piacere ai militari, soprattutto se questa forza rimaneva sostanzialmente indipendente dagli alti comandi e giurava fedelt\u00e0 esclusivamente ad Hitler. Per questo motivo il suo inserimento nel dispositivo militare tedesco fu molto graduale, ed inizialmente la costituzione dei reparti combattenti di SS pass\u00f2 in secondo piano rispetto alla ristrutturazione della Wehrmacht.\nQuando, il 1\u00ba marzo 1935, la Germania ristabil\u00ec la coscrizione obbligatoria, la forza complessiva dei tre reggimenti era di uomini. Sotto la supervisione di Heinrich Himmler, la SS-VT giunse a contare nel 1936 tre reggimenti, il \"SS Germania\" ed il \"SS Deutschland\", oltre alla gi\u00e0 citata \"Leibstandarte SS Adolf Hitler\". Il nerbo delle Waffen-SS venne completato con un'unit\u00e0 di collegamento. Per la formazione degli ufficiali vennero inoltre istituite la SS-Jungerschule Bad T\u00f6lz e la SS-Junkerschule Braunschweig, nelle quali vennero inviati alcuni dei migliori ufficiali del ricostituito esercito tedesco ad insegnare agli allievi. I candidati dovevano possedere ottimi requisiti per poter entrare nei due istituti: tutti gli ufficiali SS dovevano essere alti almeno un metro e ottanta centimetri, e dovevano avere un trascorso nell'esercito. Nel 1936 Himmler design\u00f2 il Tenente Generale Paul Hausser ispettore delle truppe in addestramento, nominandolo Brigadef\u00fchrer.\nNel 1938 le unit\u00e0 combattenti delle SS ebbero la loro prima occasione di dimostrare quello che valevano. Un battaglione del \"Leibstandarte\" venne impiegato a fianco della Wehrmacht durante l'Anschluss, mentre tutti e tre i reggimenti presero parte all'annessione dei Sudeti. Il pacifico epilogo di entrambe le operazioni non impose all'SS-VT una prova del fuoco, tuttavia la necessit\u00e0 di organizzare le unit\u00e0 per un'eventuale campagna militare acceler\u00f2 i tempi di costituzione del corpo, a supporto della quale venne inserita come riserva la SS-Totenkopfverb\u00e4nde. L'unit\u00e0 cos\u00ec allargata guadagn\u00f2 il diritto di operare come divisione aggregata alla Wehrmacht in caso di guerra, destando forti malumori fra i Generali. In seguito all'annessione dell'Austria nel 1938 venne creato un nuovo reggimento Waffen-SS con personale esclusivamente austriaco, a cui fu attribuita la denominazione \"Der F\u00fchrer\".\nTra le marce rese famose dalle Waffen SS si annovera \"SS marschiert in Feindesland\", o \"Teufelslied\" (\"La canzone del Diavolo\"), creata durante i combattimenti sul Volga, tradotta in altre lingue per la presenza tra le Waffen SS di vari reparti di volontari stranieri (lettoni, estoni, ucraini, francesi, danesi e norvegesi) che poi si diffuse anche con parole diverse in altre forze armate compresa la Legione straniera francese dopo la guerra.\nIl 30 settembre 1946, i giudici del tribunale del Processo di Norimberga condannarono le SS, dichiarandole un'organizzazione criminale. I giudici sottolinearono questa sentenza dichiarando che: \"le SS vennero usate per scopi che erano criminali, che comprendevano: la persecuzione e lo sterminio degli ebrei, brutalit\u00e0 ed esecuzioni nei campi di concentramento, eccessi nell'amministrazione dei territori occupati, l'amministrazione del programma di lavoro schiavistico e il maltrattamento e assassinio di prigionieri di guerra\". La sentenza continuava dichiarando che il sospetto di crimini di guerra avrebbe coinvolto tutte le persone \"che erano state ufficialmente accettate come membri delle SS... che divennero o rimasero membri dell'organizzazione sapendo che veniva usata per commettere atti dichiarati criminali dall'articolo 6 dello statuto di Londra sui crimini di guerra\".\nL'impiego nel conflitto.\nLa Campagna di Polonia.\nAll'alba del 1\u00ba settembre 1939 le unit\u00e0 combattenti delle SS a disposizione dell'Alto Comando Tedesco erano:\nL'unit\u00e0 era inserita alle dipendenze dell'Oberkommando des Heeres (OKH), cio\u00e8 l'Alto Comando per le forze di terra. Soltanto le compagnie \"Totenkopf\" rimanevano agli ordini diretti di Himmler, per essere impegnate nei territori occupati per \"compiti di polizia e sicurezza\".\nIl battesimo del fuoco durante la Campagna di Polonia tolse ogni dubbio riguardo alla combattivit\u00e0 delle unit\u00e0 SS combattenti: l'Alto Comando rilev\u00f2 come le unit\u00e0 della SS-VT avessero dimostrato uno sprezzo del pericolo tale da risultare in molti casi ingiustificato, subendo perdite mediamente maggiori rispetto alle altre unit\u00e0 della Wehrmacht. Risultava ancora insufficiente l'addestramento degli ufficiali, incorsi in grossolani errori strategici. Di fronte alle polemiche generatesi presso i comandi per la condotta assolutamente singolare delle SS combattenti, si decise di riorganizzare il corpo in una divisione autonoma, seppur posta ai diretti ordini dell'Esercito.\nFin dall'inizio della guerra ad affiancare le truppe tedesche c'erano gli Hiwi, solitamente prigionieri di guerra reclutati come ausiliari .\nLa SS-Verf\u00fcgungs Division.\nNell'ottobre 1939 i reggimenti \"Deutschland\", \"Germania\" e \"Der F\u00fchrer\" vennero riorganizzati nella SS-Verf\u00fcgungs Division, mentre il \"Leibstandarte\" rimase indipendente, in attesa di essere implementato con un reggimento motorizzato e divenire il nerbo di una nuova divisione. Venne inoltre approvata la costituzione di altre due divisioni: la SS-Totenkopf-Division, formata dalle unit\u00e0 militarizzate della SS-Totenkopfverb\u00e4nde e la SS-Polizei Division, costituita da volontari provenienti dalla polizia. Gli effettivi in servizio permanente superarono cos\u00ec le unit\u00e0, permettendo la costituzione di altri quattro battaglioni di artiglieria motorizzata. L'ostilit\u00e0 degli Alti Comandi non permise tuttavia il puntuale arrivo delle dotazioni, ragion per cui ancora nel maggio 1940 soltanto uno dei quattro battaglioni possedeva una dotazione accettabile.\nNel novembre 1939 venne utilizzato per la prima volta il termine \"Waffen SS\". Si tratta di un ordine delle SS del 7 novembre 1939, in cui i membri delle \"Allgemeinen-SS\" vengono informati, che era per loro possibile diventare \"Reservef\u00fchrer\" (vice-comandanti) nelle \"Waffen-SS\". Il termine \"\"Waffen-SS\" viene qui utilizzato come termine collettivo per le \"unit\u00e0 armate delle SS e della polizia\" (fonte: Bundesarchiv: Slg. Schum./v. 432, Bd. 2). Il 1\u00ba dicembre 1939, con ordine del \"Reichsf\u00fchrer-SS\", la struttura delle \"Waffen-SS\" venne cos\u00ec stabilita:\n1940 - operazioni sul fronte occidentale.\nNel maggio 1940 la SS-Verf\u00fcgungs Division, la \"Leibstandarte\" (in via di costituzione in divisione), la SS-Polizei e la Totenkopf Division iniziarono il loro schieramento sul Fronte Occidentale. Punta di lancia della formazione SS sarebbe stata la SS-Verf\u00fcgungs Division, a sua volta guidata dal reggimento che pi\u00f9 si era distinto nella Campagna di Polonia, il \"Der F\u00fchrer\". Il raggruppamento venne schierato nei pressi del confine olandese, appena fuori M\u00fcnster. Le altre due divisioni furono tenute di riserva, mentre il \"Leibstandarte\" venne aggregato alla 227\u00aa Divisione di Fanteria.\nIl 10 maggio il \"Leibstandarte\" pass\u00f2 il confine olandese, avanzando speditamente nell'interno del paese. Parallelamente, il \"Der F\u00fchrer\" avanzava verso Utrecht, seguito dal resto della divisione. Nel giro di due giorni Rotterdam cadeva nelle mani delle SS Combattenti, mentre il 15 cadeva la fortezza de L'Aia. Cadevano nelle mani delle Waffen-SS circa prigionieri. In Francia, la \"Totenkopf\" dovette opporsi all'unica controffensiva corazzata alleata, quando il 21 maggio gli anglo-francesi tentarono di infrangere le linee tedesche nella Battaglia di Arras. Malgrado il fronte tedesco reggesse, le unit\u00e0 della \"Totenkopf\" furono costrette a ripiegare. A seguito della resa olandese, il \"Leibstandarte\" mosse verso la Francia, inquadrato nel XIX. Panzerkorps del Generale Heinz Guderian, partecipando all'accerchiamento del corpo di spedizione inglese a Dunkerque. Il reggimento fu l'unica unit\u00e0 tedesca che, nonostante Hitler avesse ordinato l'Alt! per permettere l'evacuazione delle truppe nemiche accerchiate, continu\u00f2 ad avanzare, seminando il panico fra le truppe in ritirata.\nA seguito dell'inottemperanza, Sepp Dietrich venne convocato dall'Alto Comando, ma inaspettatamente, anzich\u00e9 una punizione ricevette la Croce di Ferro di Prima Classe. Nello stesso giorno forze inglesi impegnarono le altre unit\u00e0 SS in aspri scontri, inferendo gravi perdite al \"Deutschland\" senza tuttavia riuscire a piegare la resistenza del reggimento tedesco. Contemporaneamente un'unit\u00e0 della \"Totenkopf\" veniva coinvolta nel Massacro di Le Paradis, nel quale 99 soldati del Royal Norfolk Regiment vennero giustiziati a colpi di mitragliatrice e finiti a colpi di baionetta. Nei giorni seguenti le unit\u00e0 SS guidarono la chiusura della sacca ed il suo restringimento. Evacuata Dunkerque, gli uomini del \"Leibstandarte\" proseguirono l'avanzata verso sud, giungendo il 30 maggio a Saint-\u00c9tienne, 250 chilometri a sud di Parigi. Il Reggimento era l'unit\u00e0 tedesca pi\u00f9 avanzata dello schieramento al momento della resa francese. Hitler si compliment\u00f2 con l'unit\u00e0 SS affermando: \"D'ora in poi sar\u00e0 un onore per voi, che portate il mio nome, guidare ogni attacco tedesco\".\n1940 - La SS Division Wiking.\nNell'agosto 1940 Heinrich Himmler ottenne da Hitler il permesso di dotare le Waffen-SS di un comando proprio. Esso prese il nome di \"Kommandoamt der Waffen-SS\". Esso rilev\u00f2 il comando del \"Leibstandarte\" (nel frattempo trasformatosi in brigata), della \"Verfugungs-Division\", da poco ribattezzata in \"Das Reich\" e della \"Totenkopf\". Verso la fine dello stesso mese, il Colonnello Gottlob Berger propose ad Himmler un piano di reclutamento per volontari di stirpe germanica provenienti dai paesi occupati. Furono cos\u00ec stanziati i fondi per addestrare, dotare ed acquartierare reggimenti \"stranieri\", il primo dei quali fu il \"Nordland\", composto da volontari Danesi e Norvegesi. Segu\u00ec il reggimento \"Westland\", composto da Olandesi e Fiamminghi. Le due nuove unit\u00e0 andarono a costituire, assieme al reggimento \"Germania\", il nucleo della nascente divisione SS Wiking Division. Migliaia di volontari iniziarono ad affluire presso i campi di addestramento di Sennheim, in Alsazia, costruiti appositamente per ospitare coscritti stranieri.\n1941 - Le Waffen SS nei Balcani.\nNella primavera del 1941 le Waffen-SS consistevano di quattro divisioni al completo (\"Das Reich, Totenkopf, Polizei e Wiking\") di un \"Kampfgruppe\" (il \"Nord\", successivamente trasformato in divisione) e di quattro brigate destinate a loro volta a diventare divisioni (\"Leibstandarte, 1\u00aa Brigata di Fanteria SS, 2\u00aa Brigata di Fanteria SS, Brigata di Cavalleria SS\").\nLa guerra in corso fra Italia e Grecia non accennava a concludersi, e nel marzo del 1941 a seguito del fallimento della controffensiva italiana di primavera, Hitler decise, nonostante la sua contrariet\u00e0 alle operazioni belliche nei balcani, di intervenire a sostegno dell'alleato, pianificando l'Operazione Marita. L'obiettivo era piegare in un primo momento la resistenza jugoslava, per poi dirigere le unit\u00e0 a sud in sostegno delle forze italiane operanti nel sud dell'Albania. L'intervento tedesco si concretizz\u00f2 il 6 aprile successivo, quando le truppe germaniche invasero la Grecia dalla Bulgaria. All'attacco presero parte anche le Waffen-SS. Il \"Reich\" venne inviato in Romania, mentre il \"Leibstandarte\" Fu schierato in Bulgaria. Quest'ultimo, aggregato al XL Panzer Corps, avanz\u00f2 speditamente fino a conquistare Prilep, mentre il \"Reich\" avanz\u00f2 celermente verso Belgrado, dove il 12 aprile accettava la resa della guarnigione cittadina ed occupava stabilmente la citt\u00e0. La resistenza dell'esercito jugoslavo dur\u00f2 ancora qualche giorno, dopodich\u00e9, sconfitti i nemici settentrionali, le truppe dell'asse si rivolsero a sud, per piegare definitivamente la resistenza greca.\nIl \"Leibstandarte\" entr\u00f2 per primo in contatto con gli alleati, precisamente con la \"6\u00aa Divisione Australiana\", che costrinse al ripiegamento nella Battaglia del Passo Klidi. Per 48 ore gli attaccanti lanciarono costanti offensive, raggiungendo la cresta strategica Quota 997 e costringendo gli australiani a ritirarsi in disordine. La vittoria, di notevole importanza strategica, valse alle Waffen-SS un formale riconoscimento da parte della Wehrmacht, che in un bollettino dell'OKW citava il \"Leibstandarte\" per il suo \"Indomito spirito offensivo\", ed affermava che \"Questa vittoria significa per il Leibstandarte una nuova imperitura pagina di onore nella sua storia\". Il \"Leibstandarte\" continu\u00f2 ad avanzare il 13 maggio, riuscendo a prendere il Passo Klisura, catturando circa 1000 prigionieri ed accusando la perdita di soli 6 morti e 9 feriti. Il giorno successivo la Brigata, guidata dal Comandante Kurt Meyer, prese Kastoria, dando il via alla ritirata generale del fronte settentrionale greco e catturando circa 11.000 prigionieri. Il 20 maggio le Waffen-SS tagliarono le vie di fuga dei reparti greci in ritirata, mettendo in crisi il piano di ripiegamento greco. Nella tarda serata dello stesso giorno il comando della \"Leibstandarte\" accettava la resa completa dell'Armata Greca di Epiro e Macedonia. In premio al valore dimostrato, si decise la riorganizzazione della Brigata in Divisione Motorizzata, ed il suo schieramento nell'Operazione Barbarossa. La scarsit\u00e0 di tempo necessario ad ampliare l'organico dell'unit\u00e0, tuttavia, non permise alla \"Leibstandarte\" di raggiungere gli effettivi previsti. Cos\u00ec, allo scoppio della guerra con l'Unione Sovietica, l'unit\u00e0 rimaneva poco pi\u00f9 che una brigata \"potenziata\".\n1941 - L'operazione Barbarossa.\nIl 22 giugno 1941 l'esercito tedesco varc\u00f2 i confini orientali, dando il via all'Operazione Barbarossa. Tutte le unit\u00e0 Waffen-SS vennero schierate e messe in movimento.\nLa SS Division Nord era posizionata nella Finlandia del Nord, come punta di diamante dell'ala pi\u00f9 settentrionale del fronte. La divisione funse da unit\u00e0 d'urto nell'Operazione Volpe d'argento, nei primi due giorni della quale le SS patirono circa 700 perdite. Nella successiva Battaglia di Salla le forze sovietiche asserragliate nella foresta riuscirono a mettere in serie difficolt\u00e0 la divisione tedesca, la quale dovette arrestare quasi subito la sua avanzata. Nel corso del 1941 la \"Nord\" avrebbe patito perdite notevoli, ed il suo ruolo strategico sarebbe andato via via ridimensionandosi fino all'inverno 1941-42.\nLe divisioni \"Totenkopf\" e \"Polizei\" furono assegnate al Gruppo di Armate Nord, con l'obiettivo di avanzare lungo l'asse del Baltico fino a Leningrado. La \"Das Reich\" venne messa agli ordini del Gruppo di Armate Centro, mentre le divisioni \"Wiking\" e \"Leibstandarte\" operarono nel Gruppo di Armate Sud, con il quale parteciparono alla conquista di Kiev. L'altissima volont\u00e0 combattiva delle unit\u00e0 SS fece guadagnare loro la fama di eccezionali combattenti. Tuttavia, proprio a causa della fanatica volont\u00e0 di combattere, le perdite accusate dal corpo nei primi mesi di guerra furono esorbitanti: i dati raccolti a fine ottobre 1941 parlavano di costi umani altissimi. Per quella data la \"Leibstandarte\" aveva perduto met\u00e0 della sua forza combattiva, mentre la \"Das Reich\" accusava perdite del 60% sugli effettivi. Il Reggimento \"Der F\u00fchrer\" non esisteva pi\u00f9, essendo ridotto a 35 effettivi in luogo dei registrati all'inizio della campagna. In totale le Waffen-SS avevano subito circa perdite.\n1942 - Prinz Eugen, Florian Geyer e le Panzergrenadier Divisionen.\nNel 1942 venne decretata la costituzione di altre due divisioni, la 7\u00aa Divisione da Montagna SS Prinz Eugen, formata da Volksdeutschen croati, serbi, ungheresi e romeni, e la 8\u00aa Divisione di Cavalleria SS Florian Geyer, il cui nerbo era la brigata di cavalleria SS. Le divisioni che si erano dissanguate sul fronte orientale nell'inverno 1941-42 (\"Leibstandarte, Das Reich e Totenkopf\") vennero inviate in Francia per essere riorganizzate come divisioni blindate. Nel loro organico venne inserito un intero reggimento corazzato, in luogo dell'abituale battaglione in dotazione alle Panzergrenadier Divisionen. Questo fece di loro delle vere e proprie Panzer-Division. Inoltre queste unit\u00e0 ottennero per prime una dotazione di 9 Panzer VI Tiger I cadauna.\n1943-1945 e la fine della guerra.\nLa forza delle \"Waffen-SS\", che nel settembre del 1942 era di uomini, nell'autunno del 1943 aveva raggiunto i uomini, di cui il 60 per cento non tedeschi. Durante gli ultimi anni di guerra le unit\u00e0 delle \"Waffen-SS\" giocarono un ruolo primario nella terza battaglia di Kharkov, nella battaglia di Kursk, nella battaglia di Normandia e la Sacca di Falaise, i combattimenti in Belgio e a Hurtgen, nella battaglia delle Ardenne, e nel 1945 nell'ultima grande offensiva tedesca presso le rive del lago Balaton in Ungheria (Operazione Fr\u00fchlingserwachen); venendo impiegate, come fossero dei pompieri, per accorrere a chiudere le brecce sul fronte tedesco ogni volta che occorreva. Diversi reparti della Waffen SS parteciparono alla battaglia di Berlino nell'aprile 1945.\nA fronte di questa indubbia capacit\u00e0 militare le truppe delle Waffen-SS furono inoltre accusate di numerosi crimini di guerra, come quelli di Oradour-sur-Glane, Marzabotto e di Malmedy. Proprio per questo le \"Waffen-SS\" vennero dichiarate organizzazione criminale al Processo di Norimberga. Il fanatismo politico dei membri delle \"Waffen-SS\" era tale che quando nel 1945 le truppe russe erano in procinto di occupare la villa di Prinz Albrechtstrasse, utilizzata come sede del capo delle SD Reinhard Heydrich, tutti i prigionieri politici ancora in vita furono radunati nel cortile della villa e fucilati.\nDelle persone rinviate a giudizio al Processo ai dottori per gli esperimenti su esseri umani eseguiti nei campi di concentramento nazisti, il 34,8% erano appartenenti alle Waffen-SS, cos\u00ec come lo erano il 50% dei giudicati colpevoli e il 71% dei condannati a morte.\nCaratteristiche.\nLe unit\u00e0 nelle quali furono inquadrate le Waffen-SS non furono mai integrate nella Wehrmacht, ma mantennero una spiccata autonomia, rimanendo pertanto dipendenti dal Reichsf\u00fchrer-SS Heinrich Himmler. Inizialmente aperto a soli tedeschi di \"provata discendenza ariana\", dal 1940 l'ingresso nell'organizzazione fu permesso dapprima anche a volontari non tedeschi di \"ascendenza\" germanica (Volksdeutschen), successivamente anche a tutti gli altri europei, che alla fine della guerra costituivano circa il 60% degli effettivi.\nMimetismi delle Waffen SS.\nLe Waffen SS furono la prima organizzazione militare a vestire uniformi mimetiche. Tali schemi mimetici vennero sviluppati dall'Hauptsturmf\u00fchrer Wim Brandt a partire dagli studi sulla luce attraverso gli alberi del professor Otto Schick.\nMentre l'esercito aveva inizialmente adottato lo \"zeltbahn\" (telo tenda) come solo indumento mimetico, nelle Waffen SS nacque l'idea di vestire direttamente i soldati con uniformi mimetiche. Nacquero cos\u00ec i primi coprielmetti, le maschere facciali e gli smock da vestire sopra l'uniforme da campo. In un primo tempo la distribuzione era limitata ai soli reparti esploranti, ma il successo ottenuto sul campo ne diffuse rapidamente l'utilizzo anche alle altre specialit\u00e0 delle Waffen SS. Nel 1943 la scarsit\u00e0 di materiale ed il crescente numero di divisioni port\u00f2 alla scelta di materiali sempre pi\u00f9 scadenti per loro fabbricazione, facendo loro perdere le propriet\u00e0 idrorepellenti ed antivento. Molti sono gli schemi mimetici sviluppati durante gli anni. Oggigiorno non se ne conoscono i nomi originali e questi vengono individuati da nomi convenzionali adottati dagli appassionati e dai rivenditori.\nIl \"Platanenmuster\" (platano) fu probabilmente il primo mimetismo mai sviluppato ed il primo mai usato insieme al \"Palmenmuster\"; la loro produzione cess\u00f2 dopo il 1942. Molto utilizzato fu il \"Blurred Edge\" (contorno sfumato) che venne usato dal 1939 al 1944 e sfruttato per produrre tutti i tipi di smock (M38, M40, M42) e coprielmetti. Indubbiamente il mimetismo pi\u00f9 famoso fu l\"Eichenlaubmuster\" (foglie di quercia) prodotto nelle sue due versioni (A e B) dal 1943 al 1945. Nel 1944 entr\u00f2 in servizio la DOT 44, prodotta, non pi\u00f9 come smock, ma come uniforme integrale pensata sia per il combattimento che come uniforme da fatica. La sua entrata in servizio port\u00f2 alla graduale sostituzione degli indumenti mimetici preesistenti. Nel 1945 una nuova mimetica, la \"Leibermuster\", avrebbe dovuto sostituire tutti i precedenti mimetismi sia delle SS che dell'esercito. Si trattava di una mimetica che faceva uso di uno speciale trattamento contro i primitivi visori all'infrarosso, ma venne prodotta solo in pochi esemplari. Oltre ai mimetismi sviluppati dalle SS, furono ampiamente utilizzate uniformi da campo prodotte con il materiale mimetico italiano requisito dopo l'8 settembre.\nLe divisioni.\nLe divisioni delle \"Waffen-SS\" erano tatticamente sotto il comando della \"Wehrmacht\" mentre altre unit\u00e0 come le \"Totenkopfstandarten\" erano sotto il comando del Quartier generale SS. Ci furono comunque durante il conflitto spostamenti di personale tra i due tipi di unit\u00e0.\nComplessivamente 38 divisioni furono attivamente impiegate in combattimento, cos\u00ec ripartire:\nLe \"Waffen-Grenadierdivisionen\" e le \"Waffen-Gebirgsdivisionen\" consistevano principalmente di volontari stranieri, e furono chiamate cos\u00ec da Heinrich Himmler per distinguerla da quelle composte da personale prettamente tedesco. Le \"Freiwilligen-Divisionen\" potevano essere costituite sia da persone di etnia tedesca che da volontari stranieri. Queste definizioni non vennero per\u00f2 strettamente osservate per tutta la durata del conflitto e in molti casi soldati non tedeschi fecero parte delle divisioni che avrebbero dovuto essere composte da personale tedesco.\nDivisioni SS ufficialmente costituite e numerate.\nDi seguito le divisioni delle \"Waffen-SS\" costituite dal 1939 al 1945:\nDivisioni SS numerate ma di breve esistenza.\nEra gi\u00e0 prevista la formazione di altre sette divisioni ed i loro nomi erano gi\u00e0 stati assegnati ma a seguito della disfatta e della capitolazione della Germania durarono poco, solo sulla carta.\nQuesta unit\u00e0 programmata si sarebbe dovuta costituire, verso la fine della seconda guerra mondiale, usando persone di stirpe ugro-finnica o appartenenti ai \"Schutzmannschaft\" (battaglioni di polizia ausiliaria) estoni e livoni.\nIl nome \"Kalevala\" fu scelto prendendo spunto da un poema epico di Elias L\u00f6nnrot scritto nella met\u00e0 dell'Ottocento.\nAltre divisioni SS.\nMentre, a seguito della disfatta e della capitolazione della Germania, ci furono altre divisioni che furono attivate ma non ebbero assegnate un numero:"}
{"id": "114203", "revid": "72396", "url": "https://it.wikipedia.org/wiki?curid=114203", "title": "Sinestesia (psicologia)", "text": " \nLa sinestesia \u00e8 un fenomeno sensoriale/percettivo, che indica una \"contaminazione\" dei sensi nella percezione. Il fenomeno neurologico della sinestesia si realizza quando stimolazioni provenienti da una via sensoriale o cognitiva inducono a delle esperienze, automatiche e involontarie, in un secondo percorso sensoriale o cognitivo.\nDescrizione generale del fenomeno.\nCon il termine \"sinestesia\" si fa riferimento a quelle situazioni in cui una stimolazione uditiva, olfattiva, tattile o visiva \u00e8 percepita come due eventi sensoriali distinti ma conviventi.\nNella sua forma pi\u00f9 blanda \u00e8 presente in molti individui, spesso dovuta al fatto che i nostri sensi, pur essendo autonomi, non agiscono in maniera del tutto distaccata dagli altri.\nPi\u00f9 indicativo di un'effettiva presenza di sinestesia \u00e8 il caso in cui il percepire uno stimolo (come ad esempio il suono) provoca una reazione netta e propria di un altro senso (ad esempio la vista). Per \"forma pura\" si intende la sinestesia che si manifesta automaticamente come fenomeno percettivo e non cognitivo. Il fenomeno \u00e8 involontario, ma una maggiore attenzione prestata dal soggetto pu\u00f2 evocarlo con maggiore consapevolezza, al punto che il sinestesico puro, vedendo i suoni e sentendo i colori, pu\u00f2 riuscire a trarre vantaggio da queste contaminazioni sensoriali; un compositore che sfruttava questa sua capacit\u00e0 fu Olivier Messiaen, cos\u00ec come il pittore Vasilij Vasil'evi\u010d Kandinskij, che affermava di poter sentire la voce dei colori, che per lui erano suoni, entit\u00e0 vive e lo spiega bene nel suo libro \"Lo spirituale nell\u2019arte\". Un altro sinestesico fu il pittore e musicista lituano, Mikalojus Konstantinas \u010ciurlionis. Il compositore russo Aleksandr Nikolaevi\u010d Skrjabin era particolarmente interessato agli effetti psicologici sul pubblico quando sperimentavano suoni e colori contemporaneamente. La sua teoria era che quando si percepiva il colore giusto con il suono corretto, si creava \"un potente risonatore psicologico per l'ascoltatore\". La sua opera sinestetica pi\u00f9 famosa, che viene eseguita ancora oggi, \u00e8 \"Prometeo: il poema del fuoco\" . Ma la lista degli artisti sinestesici \u00e8 molto lunga, infatti le ultime ricerche affermano che il fenomeno sinestesico interessi il 4% della popolazione e di questo 4% la maggior parte sono artisti. Un'altra caratteristica della sinestesia \u00e8 poi che si presenta a volte nelle persone mancine, o in concomitanza con altre caratteristiche come l'allochiria (confusione della mano destra con la sinistra), scarso senso dell'orientamento, dislessia, deficit dell'attenzione e, raramente, autismo.\nSpesso la contaminazione sensoriale avviene a direzione unica: ad esempio, se vedo una nota musicale come un colore, non \u00e8 detto che vedendo quel colore la mia mente evochi quella nota. Questa \u00e8 una delle caratteristiche della sinestesia percettiva, l'unidirezionalit\u00e0. Secondo lo storico Angelo Paratico il mancino Leonardo Da Vinci era affetto da sinestesia.\nEsperienze di tipo sinestetico possono essere indotte in maniera artificiale, mediante l'uso di sostanze allucinogene, sostanze stupefacenti come l'LSD, esperienze di deprivazione sensoriale, meditazione, ed in alcuni tipi di malattie che colpiscono la corteccia cerebrale. Questo tipo di sinestesia \u00e8 detta pseudosinestesia, in quanto \u00e8 indotta o non presente dalla nascita. La sinestesia acquisita sembra riguardare solo le forme di sinestesia percettiva, e non sono stati documentati casi di sinestesia concettuale acquisita.\nLe persone che hanno esperienze sinestesiche nella \"forma pura\" sono un numero relativamente ridotto. Studi recenti hanno mostrato una certa variabilit\u00e0:\nQueste esperienze sono quotidiane ed iniziano sin dall'infanzia. Molti sinestesici si sorprendono scoprendo che questa esperienza non \u00e8 provata da tutte le persone.\nL'esperienza sinestetica \u00e8 composta da due elementi:\nPer esempio, pu\u00f2 accadere che un sinestesico descriva il suono (inducer) del proprio bambino che piange come un colore giallo sgradevole (concurrent). La relazione tra un \"inducer\" e un \"concurrent\" \u00e8 sistematica, nel senso che a ogni \"inducer\" corrisponde un preciso \"concurrent\".\nGrossenbacher &amp; Lovelace (2001), distinguono due tipi di sinestesia a seconda che l\"'inducer\" sia percettivo o concettuale.\nSi utilizza intensivamente la sinestesia anche nella terminologia utilizzata nella degustazione o nell'analisi sensoriale.\nBasi genetiche della sinestesia.\nPurtroppo con le competenze scientifiche attuali non \u00e8 possibile identificare singoli loci genici che determinino con certezza questo fenomeno neurocognitivo. Il fenomeno \u00e8 pi\u00f9 probabilmente dovuto a un complesso meccanismo neurale e non a singole proteine codificate da parti di genoma. In ogni caso interessanti esperimenti di neuroimaging paiono confermare tale fenomeno. \nSinestesia: grafema-colore.\nRamachandran e i suoi collaboratori hanno notato che la forma pi\u00f9 comune di sinestesia \u00e8 quella \"grafema (lettera, numero) - colore\" e infatti i rispettivi centri cerebrali sono molto vicini tra loro.\nTecniche di neuroimmagini (es. risonanza magnetica funzionale) hanno permesso di individuare il \"centro del colore\" (es. Zeki &amp; Marini, 1998, \"Brain\"), l'area V4 nel giro fusiforme.\nL'area dei grafemi \u00e8 stata anch'essa individuata nel giro fusiforme, in particolare nell'emisfero sinistro vicino all'area V4.\nL'area si attiva sia in seguito alla presentazione di lettere sia in seguito alla presentazione di numeri.\nL'ipotesi di Ramachandran \u00e8 che ci sia una attivazione congiunta. La presentazione di un grafema fa attivare l'area dei grafemi, che fa attivare contemporaneamente anche l'area del colore, anche senza la presenza di uno stimolo. Questo \u00e8 dovuto ad un eccesso di connessioni tra le due aree, non presente in tutte le persone.\nEsisteranno delle regole che in seguito all'esperienza permetteranno di sviluppare connessioni particolari tra area dei grafemi e area del colore. Questo spiegherebbe perch\u00e9 ad un grafema viene sempre associato un certo colore.\nTuttavia, Grossenbacher sostiene che la sinestesia non sia dovuta alla presenza di un numero maggiore di connessioni neurali (le quali non sarebbero presenti nei non sinestesici); infatti, secondo lo studioso tale fenomeno percettivo \u00e8 imputabile al fatto che, nel cervello dei sinestesici, alcune connessioni neurali risultano ancora attive, mentre non vengono pi\u00f9 \"utilizzate\" in chi non sperimenta tale modo di percepire. Questo spiegherebbe il motivo per cui chi assume droghe psicoattive sia in grado di esperire una condizione di \"pseudo-sinestesia\", circoscritta esclusivamente al limite temporale in cui tali sostanze dispieghino il loro effetto, per poi tornare a non percepire sinestesicamente una volta terminato quest'ultimo. Secondo Grossenbacher \u00e8 molto improbabile, infatti, che si siano create nuove connessioni neurali durante l'assunzione di tali droghe; piuttosto, risulta pi\u00f9 probabile che vengano percorse \"strade\" neurali solitamente \"disattive\".\nInfluenza dell'attenzione sulla percezione.\nEsperimento di Ramachandran e Hubbard: caso della figura gerarchica (un 5 composto da tanti 3), se ai soggetti veniva chiesto di fare attenzione a livello globale (5) vedevano il colore rosso, se invece dovevano dirigere la loro attenzione a livello locale (3) vedevano verde.\nQuesto esperimento porta a concludere che l'attenzione influenza il manifestarsi del fenomeno sinestesico.\nSinestesici projector.\nNel caso di grafema-colore, il colore \u00e8 visto come una pellicola che ricopre il numero completamente. Un sinestesico testato da Dixon, riferiva di provare un'esperienza irritante se il numero era di un colore incongruente con quello del fotismo (l'effetto della sua sinestesia). Se per esempio il numero 5 gli evocava il colore rosso, ma in realt\u00e0 era scritto con il giallo.\nSinestesici associator.\nSempre nel caso di grafema-colore, il colore appare nella mente, e non sopra il numero. In genere, i sinestesici associator riferiscono che l'esperienza di vedere un numero con un colore non congruente con quello del fotismo, non \u00e8 un'esperienza per nulla disturbante. La percezione del colore \"reale\" del numero \u00e8 un'esperienza molto pi\u00f9 intensa del fotismo, per un sinestesico associator.\nI sinestesici projector sembrano una minoranza rispetto ai sinestesici associator (11 su 100, tra quelli intervistati da Dixon e collaboratori).\nTra i maggiori studiosi della sinestesia percettiva, Richard Cytowic, Ramachandran, E. Hubbard, Sean Day, Bulat Galeyev, Irina Vaneckina.\nRapporto con i canali del calcio.\nStudiando nel moscerino della frutta un gene coinvolto nell'elaborazione del dolore, alcuni ricercatori hanno creato il primo modello della sinestesia. Con la tecnica dell'interferenza a RNA hanno isolato 600 geni quali candidati a interessare possibili geni del dolore. Il primo ad essere analizzato pi\u00f9 in dettaglio \u00e8 stato quello che codifichi parte di un canale del calcio noto come \"alfa 2 delta 3\" (\u03b12\u03b43). Questi canali che regolano il passaggio di Ca2+ attraverso la membrana cellulare sono fondamentali per l'eccitabilit\u00e0 elettrica dei neuroni. Con questi canali interferiscono diversi antidolorifici.\nNei topi carenti di \u03b12\u03b43 si \u00e8 dimostrato che questo gene controlli la sensibilit\u00e0 al dolore provocato dal calore sia nella Drosophila sia nei mammiferi. Indagini condotte con la MRI hanno anche rivelato che \u03b12\u03b43 partecipi all'elaborazione del dolore termico a livello cerebrale. In assenza di \u03b12\u03b43 il segnale del dolore a genesi termica arriva al talamo, ma poi non prosegue verso i suoi centri corticali superiori. Le immagini di fMRI mostrano piuttosto un'attivazione crociata delle aree corticali per la visione, l'olfatto e l'udito. Questa sinestesia si osserva anche quando lo stimolo doloroso sia di natura tattile."}
{"id": "114206", "revid": "767487", "url": "https://it.wikipedia.org/wiki?curid=114206", "title": "Demineralizzazione", "text": "La demineralizzazione \u00e8 un processo chimico-fisico di trattamento, in genere dell'acqua, destinato all'eliminazione, totale (zero liquid discharge) o parziale, dei sali disciolti.\nGeneralit\u00e0.\nL'acqua, in quanto fluido comune e ad altissima capacit\u00e0 di trasporto di calore (il calore latente di vaporizzazione dell'acqua \u00e8 il pi\u00f9 alto conosciuto, con l'eccezione dell'ammoniaca) \u00e8 frequentemente utilizzata per la trasmissione dell'energia, in forma di calore.\nCi\u00f2 comporta la fornitura di energia termica all'acqua, ed eventualmente un cambiamento di stato fisico. In queste fasi, si pu\u00f2 avere separazione dei sali disciolti nell'acqua stessa, che quindi precipitano depositandosi sulle superfici di scambio.\nPoich\u00e9 depositi salini sulle superfici riducono lo scambio termico, ecco che sorge la necessit\u00e0 di evitare la precipitazione. Il metodo pi\u00f9 completo \u00e8 la rimozione dei sali disciolti prima del riscaldamento, ossia la demineralizzazione.\nLa demineralizzazione dell'acqua si pu\u00f2 ottenere con vari processi:\nNegli appunti che seguono, le reazioni sono descritte parte in forma ionica, parte in forma classica. Ci\u00f2 \u00e8 forse scorretto, ma ci pare pi\u00f9 comprensibile.\nDescrizione dei processi di demineralizzazione.\nDemineralizzazione per processo calcio-sodico.\nI sali pi\u00f9 dannosi ai processi termici sono quelli a bassa solubilit\u00e0 e quelli a solubilit\u00e0 inversa. Nella pratica, si parla soprattutto di sali di calcio e magnesio, e di sali degli acidi carbonico, solforoso e solforico. Per restare nei sali pi\u00f9 comuni, i cloruri e in genere gli alogenuri sono ben solubili, cos\u00ec come i nitrati e i fosfati, sia pure con eccezioni. Ecco che allora il problema di trattamento si riduce alla rimozione del calcio ed alla sua sostituzione con ioni metallici che diano sali pi\u00f9 solubili \u2013 tipicamente il sodio.\nIl processo calcio-sodico consiste quindi nei seguenti passi:\ndove Rm indica un atomo metallico, e Ra un radicale acido. Le reazioni pi\u00f9 comuni sono del tipo\nOtteniamo cos\u00ec la precipitazione del magnesio sotto forma di idrossido, poco solubile (mentre \u00e8 pi\u00f9 solubile il solfato). La reazione \u00e8 efficace anche su numerosi ioni metallici. La maggior parte del calcio precipita in forma di carbonato di calcio o solfato di calcio, poco solubili ed inerti.\nAvremo cos\u00ec sostituito gli ioni metallici con ioni di solo calcio. Se ora aggiungiamo alla soluzione del carbonato di sodio, o soda Solvay, avremo la seguente reazione:\nfacendo cos\u00ec precipitare la totalit\u00e0 (o quasi) del calcio in forma di carbonato.\nI vantaggi di questo tipo di trattamento stanno nell'insensibilit\u00e0 al tenore di sali disciolti, nella possibilit\u00e0 di precipitare anche altri ioni metallici, nella relativa semplicit\u00e0 del processo chimico. Lo svantaggio principale nella complicazione dell'impianto che richiede numerosi serbatoi, pompe e decantatori e nel volume degli scarichi, che sono costituiti da una torbida di sali di calcio e magnesio, inquinati da altri metalli, che non si presta bene a trattamenti successivi.\nDemineralizzatori per permeazione.\nLa demineralizzazione per permeazione viene ottenuta mediante separazione su membrane osmotiche semipermeabili. Le caratteristiche dell'acqua e del rigetto sono simili alla tipologia precedente. Le membrane per osmosi inversa non consentono il trattamento di fasi solide, pertanto per ottenere il recupero totale si ricorre a sistemi combinati zero liquid discharge.\nDemineralizzazione a scambio ionico.\nSi \u00e8 osservato che dei composti organici possono reagire selettivamente verso anioni e cationi, fissandoli a s\u00e9 stessi in sostituzione di un radicale, e quindi riprendere la forma originaria mediante un processo di sostituzione.\nQuesti composti, di varia natura, sono detti resine a scambio ionico e vengono utilizzati nella rimozione di ioni positivi e negativi da solventi di vario tipo. Hanno aspetto di sferette di diametro variabile tra il mezzo millimetro e i due millimetri.\nSi pu\u00f2 quindi concepire un sistema di rimozione dei sali che utilizzi queste resine.\nUn demineralizzatore a scambio ionico \u00e8 costituito da una o pi\u00f9 camere, riempite con uno o pi\u00f9 tipi di resine a scambio ionico, attraverso le quali passa il fluido da trattare. Considerando il caso (pi\u00f9 comune) dell'acqua, il demineralizzatore \u00e8 costituito da una prima camera, detta scambiatore cationico, in cui gli ioni metallici reagiscono con le resine, fissandosi a queste, e sono sostituiti da atomi di idrogeno, come ad esempio:\nSi ottiene cos\u00ec un'acqua fortemente acida, praticamente libera da ioni metallici. Si noti che lo scambiatore \u00e8 detto cationico in quanto nell'acqua rimangono anioni e ione H+\nSe nell'acqua di alimento sono presenti molti bicarbonati, si ha ad esempio la reazione seguente:\nPoich\u00e9 l'anidride carbonica pu\u00f2 essere separata con mezzi fisici, quando conveniente l'acqua proveniente dallo scambiatore cationico viene inviata ad una torre di separazione, in cui l'anidride carbonica viene separata in flusso d'aria in controcorrente.\nL'acqua proveniente dallo scambiatore cationico, eventualmente degasata, passa quindi nello scambiatore anionico, dove i radicali acidi sono scambiati con idrossili OH\u2212, e la reazione \u00e8 del tipo:\nE si sono quindi tolti anche i radicali acidi, ottenendo acqua pura.\nIn alcuni casi, le resine cationica ed anionica vengono mescolate, e il trattamento avviene in una camera unica. Questo tipo di apparecchi \u00e8 detto a letto misto, ed ha un'efficienza inferiore in termini di scambio di massa, ma assai superiore in termini di purezza finale; in impianti da una certa dimensione in su, si aggiunge un letto misto dopo il demineralizzatore classico.\nLe resine, cationiche ed anioniche, hanno un certo numero di radicali disponibili allo scambio; utilizzati questi, lo scambio cessa. \u00c8 per\u00f2 possibile ricostituire i radicali mediante un processo chimico detto rigenerazione.\nDopo un lavaggio in controcorrente per rimuovere sia eventuali solidi sospesi che polverino di resine macinatesi in fase di lavoro, la resina viene messa in contatto con una soluzione attiva:\nSi ottiene quindi, nel caso di uso di HCl e NaOH, un eluato composto da cloruri di metalli vari e sali vari di sodio, fortemente inquinante ma trattabile ad esempio per evaporazione.\nUn caso particolare di demineralizzazione (parziale) \u00e8 costituito dall'addolcimento.\nDemineralizzazione cromatografica.\n\u00c8 un caso particolare di demineralizzazione a scambio ionico, solitamente non applicato all'acqua ma a composti organici come i sughi zuccherini. Sfrutta lo stesso principio della preparazione dei campioni per cromatografia, in cui il tal quale viene passato su resine a scambio ionico che per\u00f2 trattengono il prodotto desiderato e lasciano passare l'indesiderato. La rigenerazione, costituita di solito da una diluizione con acqua demineralizzata restituisce un prodotto diluito ma privo di sali minerali; l'eluato, stavolta prodotto in modo continuo, \u00e8 una soluzione di sali vari che \u00e8 concentrabile in un evaporatore o separabile in un cristallizzatore. Il funzionamento \u00e8 in linea di principio simile a quello della demineralizzazione a scambio ionico, ma solitamente non vengono usati reagenti forti."}
{"id": "114208", "revid": "37401", "url": "https://it.wikipedia.org/wiki?curid=114208", "title": "Varrone", "text": ""}
{"id": "114212", "revid": "2036605", "url": "https://it.wikipedia.org/wiki?curid=114212", "title": "Battaglia del lago Regillo", "text": "La battaglia del Lago Regillo \u00e8 una delle prime leggendarie vittorie romane.\nL'anno in cui si svolse la battaglia non \u00e8 del tutto certo. In genere si situa nel 496 a.C., anche se per Tito Livio i dittatori furono creati nel consolato di Tito Ebuzio Helva e Gaio Veturio Gemino Cicurino, e quindi nel 499 a.C..\nAntefatto.\nSecondo la narrazione dello storico patavino Tito Livio in \"Ab Urbe condita libri\" , Tarquinio il Superbo, dopo essere stato cacciato da Roma, aveva cercato aiuto in varie citt\u00e0 vicine. Il principale sostegno gli venne da Porsenna, lucumone di Chiusi, che per\u00f2 ammirato dall'eroismo dei vari Orazio Coclite, Muzio Scevola e Clelia (la vergine fuggitiva restituita al re e rimandata da lui a casa) decise di interrompere i suoi attacchi a Roma e di liberarsi dell'alleanza con l'ormai anziano deposto re romano. Tarquinio e i suoi seguaci, che nel frattempo erano stati espropriati dei loro beni a Roma, dovettero trovare rifugio a Tusculum, governata dal genero di Tarquinio, il dittatore Ottavio Mamilio. Mamilio pass\u00f2 i successivi tre anni a preparare la guerra contro Roma, aizzando i Latini che, d'altra parte, erano gi\u00e0 predisposti per combattere i Romani.\nSempre Livio racconta: \nIl problema dei Romani non era la capacit\u00e0 bellica dei consoli, ma il fatto di essere sospettati di parteggiare per la fazione dei Tarquini, evidentemente ancora dotata di un certo seguito nella citt\u00e0.\nRoma per alcuni anni si era trovata in una condizione di \"guerra fredda\" con continue provocazioni da e verso i popoli confinanti e con continue chiamate alle armi che per\u00f2 sfociavano in taciti accordi fra le citt\u00e0. I Tarquini che avevano posto la loro base a Tuscolo, si stavano adoperando per riprendere le ostilit\u00e0 con un supporto militare organizzato.\nOttavio Mamilio si era attivato per formare una lega latina e per organizzare un esercito di dimensioni sufficienti da riuscire a vincere i potenti vicini. Livio racconta che, essendo consoli Tito Ebuzio Helva e Gaio Veturio Gemino Cicurino (secondo la cronologia varroniana era il 499 a.C.), fu assediata Fidene, conquistata Crustumerio e Preneste defezion\u00f2 dalla Lega Latina passando al campo avversario. La guerra con i Latini era diventata inevitabile.\nNell'anno 498 a.C. nella Selva Ferentina si tennero riunioni dove si form\u00f2 una alleanza detta Lega Latina. Trenta citt\u00e0 si unirono per scrollarsi il peso di Roma. L'anno successivo i Latini conquistarono la fortezza di Corbium.\nSia i Romani che i Latini provarono ad attirare le popolazioni limitrofe dalla propria parte inviando delle ambascerie, ma Etruschi, Volsci, Ernici e Rutuli, tutti rifiutarono di partecipare al prossimo conflitto alleandosi con una delle due parti in causa.\nInfine, nel 496 a.C., le formazioni della Lega e una coorte di fuoriusciti romani al seguito dei Tarquini iniziarono le operazioni belliche. Le forze latine assommavano a circa 40.000 fanti e 3.000 cavalieri.\nErano consoli Aulo Postumio Albo Regillense e Tito Verginio Tricosto Celiomontano quando Roma dovette fronteggiare una battaglia pi\u00f9 pericolosa delle altre; infatti dopo alcuni anni di combattimenti con i popoli vicini, i romani si trovarono davanti sul campo, assieme ai Tuscolani, Lucio Tarquinio e i fuoriusciti romani che vedevano l'ultima possibilit\u00e0 di vendicarsi e rientrare in patria da vincitori.\nA Roma si era venuti a conoscenza della minaccia, e cos\u00ec Aulo Postumio venne nominato dittatore dal collega console e vennero reclutati 24.000 fanti e 3.000 cavalieri, le usuali 4 legioni rinforzate dalle solite forze di cavalleria. Met\u00e0 delle legioni furono appostate fra Roma e Tuscolo, con una legione al comando di Postumio, e l'altra al comando di Verginio, per controllare i movimenti dei Latini, mentre le altre due rimanevano a Roma, una sotto il comando di Tito Ebuzio Helva, nominato magister equitum dal dittatore, e l'ultima sotto il comando di Aulo Sempronio Atratino.\nI Latini, visto l'esiguo numero di romani iniziarono lo spostamento verso le forze nemiche, contando anche sui rinforzi in arrivo da Anzio. Postumio, temendo che altri Volsci seguissero l'esempio di quelli di Anzio, fece venire da Roma il resto dell'esercito e dispose i suoi uomini fra il lago Regillo e il monte, in una strettoia pi\u00f9 facilmente difendibile. Entrambi gli eserciti attesero rinforzi e quando si sentirono sicuri, i Latini sferrarono l'attacco.\nLa battaglia.\nI Latini si disposero con Sesto Tarquinio che comandava l'ala sinistra dello schieramento dei fanti, Manlio la destra e Tito Tarquinio il centro dove erano schierati anche gli esuli romani, con la cavalleria, divisa in tre parti, ognuna dietro il corrispondente schieramento di fanti. Nel campo romano Tito Ebuzio comandava i soldati che si opponevano a quelli guidati da Manlio, Virgino quelli che si opponevano a quelli guidati da Sesto Tarquinio e Postumio comandava il centro dello schieramento.\nLa battaglia fu violentissima. Tarquinio il Superbo si scagli\u00f2 contro Postumio ma fu ferito a un fianco e ricondotto in salvo dai suoi; Ebuzio che comandava la cavalleria all'ala opposta, si scontr\u00f2 direttamente con Ottavio Mamilio ed entrambi rimasero feriti, Ebuzio al braccio, l'altro al petto, e dovettero ritirarsi dietro le prime linee. Mamilio, comunque ritorn\u00f2 a combattere guidando la coorte dei fuoriusciti assieme al figlio di Tarquinio. Marco Valerio, fratello di Valerio Publicola, scorto il giovane Tarquinio spron\u00f2 il cavallo e si gett\u00f2, lancia in resta, contro Tarquinio che si ritir\u00f2 fra i suoi. Valerio non desistette, fu ferito al fianco da un avversario e mor\u00ec poco dopo.\nQuell'ala cominci\u00f2 a mostrare segni di cedimento; Postumio diede ordine di trattare come nemici coloro che si fossero dati alla fuga. I romani stretti fra i nemici e la coorte delle guardie del corpo del dittatore, interruppero la fuga e ripresero il combattimento aiutati proprio da quella coorte. Uomini freschi annientarono i nemici gi\u00e0 stanchi, gli esuli furono quasi circondati. Mamilio vedendo il pericolo si fece seguire da alcuni manipoli tenuti di riserva e si gett\u00f2 nuovamente nella mischia. Il legato Tito Erminio lo vide, gli si lanci\u00f2 contro e lo uccise con un colpo; poi, colpito a sua volta, rientr\u00f2 fra i ranghi per morire mentre gli si prestavano le cure.\nLa battaglia era stata lunga e la fanteria romana era stanca, i nemici stavano prendendo il sopravvento. Postumio allora chiese ai cavalieri di scendere dai cavalli e aiutare i fanti nelle loro azioni. \nErano le fasi conclusive; i cavalieri romani risalirono sui loro destrieri e si diedero ad inseguire i nemici in fuga. La fanteria tenne dietro. Venne conquistato il campo latino.\nAlla battaglia partecip\u00f2 come soldato anche il giovane Gneo Marcio, futuro Coriolano perch\u00e9 conquistatore di Corioli, che si distinse per il proprio valore, tanto da meritare la Corona civica per aver salvato da solo in battaglia un altro cittadino romano.\nCastore e Polluce.\nSecondo la leggenda, oltre a questo rinforzo dei cavalieri Postumio chiese un aiuto divino ai Dioscuri, facendo voto di dedicare loro un tempio in cambio di un significativo aiuto. Si videro allora comparire due giovani guerrieri che nessuno dei Romani conosceva. Montati su cavalli bianchi si gettarono a combattere nelle prime file trascinando i Romani alla vittoria. Al termine della battaglia, per\u00f2, abbandonarono il campo. Sempre secondo la leggenda erano corsi a Roma a portare la notizia della vittoria, avevano lavato i cavalli alla fonte di Giuturna ed erano scomparsi.\nPostumio ed Ebuzio entrarono a Roma in trionfo; Postumio, devotamente, scioglier\u00e0 il voto innalzando presso la fonte Giuturna un tempio a Castore e Polluce. Il vecchio re Tarquinio terminer\u00e0 i suoi giorni alla corte di Aristodemo, tiranno di Cuma.\nConseguenze.\nLa sconfitta ferm\u00f2 definitivamente le velleit\u00e0 dei Latini che dovettero accettare la supremazia di Roma, che comunque da l\u00ec a pochi anni, nel 493 a.C. stipul\u00f2 un accordo di pace con le citt\u00e0 Latine, chiamato Foedus Cassianum, dal console romano Spurio Cassio Vecellino. Ma i Romani furono abbastanza saggi da non sfruttare troppo le popolazioni assoggettate, tanto che qualche anno dopo, verso il (462 a.C.), i tuscolani furono i pi\u00f9 fedeli alleati di Roma quando la citt\u00e0, stremata da una micidiale pestilenza, ne ricevette l'aiuto contro le popolazioni degli Equi e dei Volsci.\nCritica storica.\nLa battaglia del Lago Regillo \u00e8 una delle prime leggendarie vittorie romane. Leggendaria perch\u00e9 non si hanno riferimenti precisi (i documenti sembra siano stati perduti nell'incendio seguito all'invasione dei Galli di Brenno). Leggendaria perch\u00e9 il risultato della battaglia, inizialmente sfavorevole ai guerrieri dell'Urbe, si dice fosse deciso dall'apparizione dei mitologici Dioscuri: Castore e Polluce.\nLocalizzazione.\nLa localizzazione rimane ancora incerta: secondo un'ipotesi si trova nella piana fra Monte Porzio Catone e Finocchio, mentre secondo un'altra si trovava nel territorio di Monte Compatri."}
{"id": "114213", "revid": "62244", "url": "https://it.wikipedia.org/wiki?curid=114213", "title": "Krapfen", "text": "Il krapfen \u00e8 un dolce tipico tedesco (in Germania del nord conosciuto anche come Berliner Pfannkuchen o pi\u00f9 semplicemente Berliner), diffuso un po' in tutta l'Europa centrale (presente anche in Trentino-Alto Adige, Veneto e in parte in Friuli-Venezia Giulia, dove \u00e8 protetto come PAT), a forma di palla appiattita fatta di pasta lievitata dolce, nelle ricette tradizionali fritta, con una confettura di riempimento e di solito cosparso sopra con zucchero a velo o zucchero semolato (il riempimento viene iniettato con una grossa siringa da pasticciere appena la pastella \u00e8 fritta).\nEtimologia.\nLa parola \"krapfen\" deriva dall'antico tedesco \"krafo\" (gancio, artiglio), poi divenuto nella lingua gotica \"krappa \"e\" graffa \"nei dialetti napoletano e siciliano. Il nome fa riferimento a una ipotetica forma originale allungata del dolce. Esiste inoltre una tarda ipotesi, che farebbe derivare dal nome di \"C\u00e4cilie Krapf\", una pasticcera viennese che verso la fine del Seicento sostenne di aver inventato questi dolci., tuttavia l'uso del termine \"krapfen\" \u00e8 attestato, come riportato nel paragrafo sulla sua origine, fin dal 1485.\nIn Europa ha diversi nomi tra cui \"Berliner Pfannkuchen\" o \"Berliner Ballen\" in Germania, \"f\u00e1nk\" in Ungheria, \"bola de Berlim\" in Portogallo, \"berliininmunkki\" in Finlandia, \"\u05e1\u05d5\u05e4\u05d2\u05e0\u05d9\u05d4\" in Israele, \"kobliha\" nella Repubblica Ceca, \"\u0161i\u0161ka\" in Slovacchia, \"berlinesas\" in Messico, \"berlinerbolle\" in Norvegia, \"bola de fraile\" in Argentina, e \"bismark\" in Canada e parti degli Stati Uniti d'America, e \"p\u0105czek\" in Polonia.\nIn particolare in Austria e in Alto Adige viene solitamente chiamato \"Faschingskrapfen\", letteralmente \"krapfen del Carnevale\", perch\u00e9 tradizionalmente prodotto e consumato nel periodo del Carnevale. Questa denominazione viene data per differenziarlo dal \"krapfen alle castagne\" (\"Kirchtagkrapfen\") al quale ci si riferisce, in lingua tedesca, semplicemente come \"krapfen\". Nelle regioni ex-austriache del Trentino-Alto Adige, Veneto, e Friuli-Venezia Giulia fa parte della tradizione locale. In Italia esistono anche dolci simili con nomi di \"bomba\" o \"bombolone\", \"craffa\" o \"graffa\", \"raviola fritta\" e \"frate\".\nOrigine.\nPossibile origine ebraica.\nPresso le comunit\u00e0 ebraiche stanziate in Germania nel basso medioevo si preparava la \"sufganiyah\" (\"\u05e1\u05d5\u05e4\u05d2\u05e0\u05d9\u05d9\u05d4\", plurale \"sufganiyot\", \"\u05e1\u05d5\u05e4\u05d2\u05e0\u05d9\u05d4\"), un dolce tipico per festeggiare la festa del Chanukkah. Venivano cotte nell'olio in ricordo del miracolo dell'olio d\u2019oliva della Menorah del Tempio di Gerusalemme. Il \"Gef\u00fcllte Krapfen\" con una farcitura anche dolce appare per la prima volta in un incunabolo (il primo libro di ricette dopo la Bibbia di Gutenberg) pubblicato nel 1485 a Norimberga.\nIl \"Gef\u00fcllte Krapfen\"/\"Sufganiyah\" si distingue dal \"krapfen\" odierno dalle dimensioni leggermente pi\u00f9 ridotte e nel fatto che si utilizzava preparare due dischi rotondi di pasta che poi venivano sovrapposti. La preparazione del \"sufganiyah\" odierno \u00e8 invece del tutto identica al \"krapfen\", ovvero inserendo la farcitura con una siringa da pasticciere.\nPossibile origine rumena/persiana.\nIn Romania, dall'epoca della dominazione ottomana, \u00e8 attestata la presenza di un dolce tipico molto simile al krapfen, il \"gogoa\u0219\u0103\" (plurale \"gogo\u0219i\") in Ungheria noto come \"f\u00e1nk\", la cui radice deriva dal persiano \"\"gosh-e fil\" (persiano: \u06af\u064f\u0648\u0634 \u0641\u064a\u0644, letteralmente \"orecchie d'elefante\"\"), sebbene in area persiana-afgana esiste un dolce di pastella fritta con questo nome, ma dalla preparazione in comune solo nella fase iniziale.\nPossibile origine durante l'Impero romano.\nNel \"De re coquinaria\" attribuito a Marco Gavio Apicio, vissuto durante il dominio di Tiberio, \u00e8 presente una ricetta, l\"'aliter dulcia\", che per quanto lacunosa, pu\u00f2 ricordare molto vagamente quella del krapfen odierno. Vi sono tuttavia delle differenze sostanziali (es. si spargeva con miele e pepe anzich\u00e9 con zucchero a velo):\nLa \"tracta\" menzionata era un impasto di farina e acqua utilizzato nella cucina romana come legante, il mosto, chiamato mulso, era dolcificato con miele e presumibilmente fermentato, il pepe era molto usato presso la cucina patrizia e il miele sostituiva frequentemente l'odierno zucchero, poich\u00e9 la canna da zucchero fu introdotta in Spagna dagli arabi solo verso l'800 d.C..\nDescrizione.\n\u00c8 un dolce tipico del Carnevale a forma di palla schiacciata, confezionato con pasta lievitata e farcito con confettura (di solito di rosa canina, ma anche di prugne o albicocche), panna o crema bavarese (secondo la zona di produzione), e fritto nello strutto, quindi spolverato con zucchero, normale o a velo, per comodit\u00e0 di solito prima si frigge la pasta e poi con una siringa s'inietta il contenuto. La ricetta autentica fa appello a ingredienti essenziali: la farina, il lievito, il latte, le uova, lo zucchero, un pizzico di limone, un po' di sale, lo strutto (ma anche in Germania e in Austria ora \u00e8 ammesso il burro; usato anche l'olio di oliva che per\u00f2 si presta meno) e il ripieno di marmellata. Esistono tuttavia le varianti ripiene di crema, di cioccolato o marmellata di lamponi."}
{"id": "114214", "revid": "1652635", "url": "https://it.wikipedia.org/wiki?curid=114214", "title": "Georges Perec", "text": "Biografia.\nSuo padre Icek Peretz (1909-1940) e sua madre Cyrla Szulewicz (1913-1945), entrambi ebrei d'origine polacca, si sposano nel 1934. Georges nasce la sera di sabato 7 marzo 1936 in una clinica parigina e passa l'infanzia nella rue Vilin nel quartiere di Belleville di Parigi.\nNel 1941 un treno della Croce Rossa lo porta verso Villard-de-Lans dove passa il resto della guerra con parte della famiglia paterna (il padre muore in guerra nel 1940, mentre la madre, tre anni pi\u00f9 tardi, viene deportata e uccisa in un campo di concentramento, forse quello di Auschwitz). Torna a Parigi nel 1945 e viene adottato dalla sorella di suo padre, Esther Bienenfeld, e dal marito di quest'ultima.\nDal 1946 al 1954 compie i propri studi dapprima presso il liceo \"Claude Bernard\" e quindi al collegio \"Etampes\";\nnel 1954, dopo un corso preparatorio al Liceo Enrico IV, inizia presso la Sorbona gli studi di storia, che abbandona per\u00f2 velocemente. Comincia, nel 1949, la psicoterapia presso Fran\u00e7oise Dolto. Nel 1956 inizia la psicoanalisi con Michel de M'Uzan.\nDal 1958 al 1959 presta servizio militare come paracadutista a Pau (Pirenei francesi). Nel 1960 si sposa con Paulette P\u00e9tras e parte per Sfax (Tunisia) da dove torna l'anno seguente. Nel 1962 diventa \"documentalista\" (nel senso francese dato a questo termine: \"documentaliste\") in neurofisiologia presso il CNRS (\"Centre national de la recherche scientifique\"). Nel 1965 ottiene il Premio Renaudot per \"Le cose\" quindi, nel 1967, entra a far parte dell'OuLiPo divenendone ben presto figura di spicco: \"dell'Ou-Li-Po Perec era diventato il maggiore esponente, e si pu\u00f2 dire che almeno due terzi della produzione del gruppo erano opera sua\" (Italo Calvino, \"Ricordo di Georges Perec\", in \"Perec, gnomo e cabalista\", 1982).\nDal 1971 al 1975 \u00e8 in psicoanalisi da Pontalis. Nell'ottobre del 1974, per tre giorni consecutivi, siede ai tavolini di un caff\u00e8 di Place Saint-Sulpice osservando e annotando accuratamente tutto quello che gli passa davanti: questo esperimento \"etno-antropologico\" dar\u00e0 vita al libro \"Tentativo di esaurimento di un luogo parigino\".\nNel 1976 pubblica, settimanalmente, sul giornale \"Le Point\" una serie di parole crociate. Nel 1978 scrive \"La vita, istruzioni per l'uso\" e, in seguito al successo dell'opera, abbandona il posto al CNRS per dedicarsi completamente alla scrittura.\nPassa i seguenti sei anni della sua vita con la cineasta Catherine Binet.\nMuore di tumore ai polmoni il 3 marzo 1982 all'ospedale d'Ivry e viene sepolto nel famoso cimitero di P\u00e8re-Lachaise. Sono seguite numerose pubblicazioni postume di romanzi e di raccolte di scritti.\nLa vita, istruzioni per l'uso.\nIl libro pi\u00f9 noto di Perec \u00e8, probabilmente, \"La vita, istruzioni per l'uso\" (\"La vie mode d'emploi\", 1978) dedicato alla memoria di Queneau, in cui descrive metodicamente la vita degli abitanti di una casa parigina seguendo uno schema circolare (lo schema del cavaliere, ripreso dal movimento del cavallo nel gioco degli scacchi). Con questo libro ottenne il \"Prix M\u00e9dicis\".\nAltre opere.\nPerec era fanatico di elenchi, liste ed altre enumerazioni (in quest'ottica pu\u00f2 essere vista anche la produzione di \"parole crociate\" e giochi di logica per i settimanali \"Le Point\" e \"T\u00e9l\u00e9rama\"): questo denota da un lato organizzazione e semplicit\u00e0 di spirito, ma dall'altro anche un bisogno di rassicurazione. \nIn uno dei suoi elenchi, Perec ci d\u00e0 una chiave di lettura della sua produzione:\nLa dimensione autobiografica \u00e8 presente in tutte le opere di Perec: dall'autobiografia pura in \"W ou le souvenir d'enfance\" al romanzo autoreferenziante \"Un uomo che dorme\" (\"Un homme qui dort\", 1967):\nTra le opere di Perec che hanno conosciuto successo, \"Mi ricordo\" (\"Je me souviens\"), che \u00e8 ispirato a \"I remember\" di Joe Brainard. Brainard ne pubblic\u00f2 i primi frammenti nel 1970. Appartenente al genere del frammento, \u00e8 una lista di piccole cose poco note e talvolta dimenticate dalle persone di una generazione, la cui enumerazione finisce per creare una particolare \"climax\"; questo testo \u00e8 stato poi trasposto per il teatro da Sami Frey.\nTra i suoi \"esercizi di stile\" pi\u00f9 notevoli vi sono poi:\n Un esempio del procedimento ma in italiano \u00e8 stato fatto da Calvino (Italo Calvino, \"Piccolo sillabario illustrato - da Georges Perec\" in RR III - 1977) per la successione SA-SE-SI-SO-SU: \u00abPer convincere il proprietario d'un night-club a scritturarla, una spogliarellista lo assicura della propria efficacia nel provocare l'eccitazione degli spettatori: - Sa? Sessi isso su!\u00bb\nCuriosit\u00e0.\nL'asteroide numero 2817, scoperto nel 1982 (l'anno della morte dello scrittore), porta il nome di Perec.\nNell'episodio dei Simpson \"Indovina chi viene a criticare\" Marge informa Homer che sulla loro macchina da scrivere non funziona la lettera \"e\" e lui le risponde \"Non ci serve una stupida e!\". \u00c8 un chiaro riferimento all'opera \"La Disparition\" di Perec.\nNel brano \"L'Ultimo Metr\u00f2\" del gruppo italiano Targa Tenco 2015 per l'Opera Prima La Scapigliatura si cita Perec, per amor di rima (\"Mi ha detto Edwige Fenech che adora Georges Perec\")"}
{"id": "114215", "revid": "767487", "url": "https://it.wikipedia.org/wiki?curid=114215", "title": "Motel Connection", "text": "I Motel Connection sono stati un gruppo musicale italiano di musica elettronica. Sono nati a Torino nel gennaio 2000 grazie all'incontro tra Samuel (voce dei Subsonica), Pisti (dj house) e Pierfunk (ex-bassista dei Subsonica).\nBiografia.\nNel novembre del 2001 esce il primo lavoro firmato Motel Connection e cio\u00e8 la colonna sonora di \"Santa Maradona\", il lungometraggio di esordio di Marco Ponti. Con il singolo \"All Over\", \"Santa Maradona\" dei Mano Negra e \"Nuvole Rapide\" dei Subsonica la colonna sonora viene pubblicata dalla Mescal.\nNel novembre 2002 ancora la Mescal pubblica il primo vero e proprio album dei Motel Connection, intitolato \"Give Me a Good Reason to Wake up\", coprodotto con Marco Bertoni e Roberto Masi, contenente 2 nuovi brani e 8 remix di tracce della colonna sonora di \"Santa Maradona\". I\nNell'estate del 2003 esce il secondo singolo tratto da \"Give me a good reason to wake up\" intitolato \"The light of the morning\", seguito da un video di Alberto Colombo. A settembre arriva invece \"Lost\".\nI Motel Connection collaborano nuovamente con il regista Marco Ponti e realizzano la colonna sonora \"A/R Andata + Ritorno\" per l'omonimo film che viene pubblicata sempre dalla Mescal nell'aprile del 2004, e contiene anche un secondo CD con canzoni di artisti torinesi emergenti. Il singolo estratto \u00e8 \"Queen of Sugar\".\nIl 29 aprile 2005 esce per la EMI il singolo \"My Darkside\", anticipazione del nuovo corso artistico del progetto Motel Connection.\nIl 3 novembre 2006 viene pubblicato il nuovo album di studio dal titolo \"Do I Have a Life?\" sempre coprodotto con Marco Bertoni, disponibile anche in una versione speciale con DVD. Il singolo che ha anticipato l'uscita dell'album \u00e8 \"Nothing more\".\nI Motel Connection hanno partecipato, tra le altre cose, a numerosi concerti \"free-enter\" in tutta Italia. Hanno riscontrato grande successo ai concerti del Lazzaretto di Bergamo, tenutosi a luglio 2009 \nIl 5 marzo 2010 \u00e8 uscito l'album \"H.E.R.O.I.N.\", anticipato dall'omonimo singolo.. Successivamente hanno preso parte all'MTV Days 2010. L'anno successivo la casa editrice Edizioni Ambiente, nella collana VerdeNero, ha pubblicato il fumetto H.E.R.O.I.N. - La strada dei supereroi, tratto dall'album omonimo, autori gli stessi Motel Connection con Mauro Garofalo.\nIl 6 novembre 2010, in occasione di Paratissima, si esibiscono gratis a Torino in un \"vertical stage\" ove ogni componente del gruppo occupa un diverso balcone di un condominio sito nel quartiere di San Salvario.\nIl 18 maggio 2012 si esibiscono in un concerto gratuito insieme ai 99 Posse.\nNel 2011 la band \u00e8 in pausa di progettazione per l'uscita del nuovo album prevista nel 2013.\nIl 9 aprile 2013 viene pubblicato il nuovo album Vivace anticipato dal singolo \"Midnight Sun\".\nIl 18 luglio di quello stesso anno hanno suonato allo stadio Meazza di Milano per aprire la tappa milanese del \"Delta Machine Tour\" dei Depeche Mode.\nIl 20 luglio del 2013 si esibirono allo stadio Olimpico di Roma per aprire la tappa romana del \"Delta Machine Tour\" dei Depeche Mode.\nSempre nel 2013 lanciano We(R)evolution tour, il primo live tour al mondo che cerca, stimola e promuove nuove start up in alcune universit\u00e0 italiane."}
{"id": "114217", "revid": "88740", "url": "https://it.wikipedia.org/wiki?curid=114217", "title": "Valle dei Re", "text": "La Valle dei Re \u00e8 un'area geografica dell'Egitto, di rilevante importanza archeologica, situata nei pressi dell'antica Tebe (\"Waset\", o \"Uaset\", per gli Egizi), l'odierna Luxor, il cui accesso \u00e8 a meno di 3\u00a0km dalla riva occidentale del Nilo.\nPer circa 500 anni, a partire dalla XVIII sino alla XX dinastia, ovvero dal 1552 a.C. al 1069 a.C., fu scelta quale sede delle sepolture dei sovrani del Nuovo Regno d'Egitto..\nLa valle, il cui nome originale, in lingua egizia, era \"Ta-sekhet-ma'at\" (\"il Grande Campo\"), era anche indicata come \"ta-int\", semplicemente \"la Valle\". \u00c8 oggi anche conosciuta, in arabo, come \"w\u0101d\u012b B\u012bb\u0101n al-Mul\u016bk\" () ovvero \"la valle delle porte dei re\" e nelle sue tombe sono infatti sepolti i sovrani del Paese appartenenti alle dinastie sopra indicate, mentre alle regine, alle consorti reali e ai principi di casa regnante era destinata un'altra area alquanto vicina: la cosiddetta Valle delle Regine (\"Ta-Set-Neferu\").\nIl nome della necropoli, in caratteri geroglifici, era il seguente:\nG41-G1-Aa1:D21-O1-O29:Y1-A50-s-Z4:Y1-G7-N35-C11-Z2:N35M4-M4-M4-t:Z2:N35-O29:O1*O1-G7-S34-U28-s-D2:Z1-R14-t:t-N23*Z1:N35-R19-t:O49-G7\"La grande e regale necropoli dei milioni di anni del faraone, vita, forza, salute, nell'ovest di Waset\".\nAspetti morfologici e geografici.\nLa valle copre un'estensione di circa 0,7\u00a0km\u00b2 ed \u00e8 costituita da uno wadi scavato da antichi fiumi e dalle piogge che erosero il calcare.\nDi fatto \u00e8 costituita, topograficamente, da due rami separati: mentre il ramo principale, orientale, ospita la maggior parte delle tombe reali oggi note, il ramo occidentale pi\u00f9 ampio, e noto come \"west valley\" (\"valle ovest\"), ospita oggi un numero molto ridotto di sepolture.\nIn origine, l'elezione di questo particolare wadi (vallone), quale luogo di sepoltura regale deriv\u00f2, molto verosimilmente, da differenti fattori di carattere morfologico-geografico oltre che di sicurezza e religiosi. Una prima motivazione fu di ordine strettamente pratico: la pietra calcarea di cui \u00e8 costituita la valle \u00e8 infatti facilmente scavabile e lavorabile, il che consentiva anche la possibilit\u00e0 altrettanto semplice di ottenere pareti abbastanza lisce su cui poter realizzare rilievi e dipingere.\nDal punto di vista della sicurezza, la valle presenta un solo accesso, il che ne consentiva il facile presidio a cura di sentinelle che venivano poste sui crinali che la sovrastano.\nNon \u00e8 da ritenere di scarsa importanza la relativa vicinanza con il Nilo, il che consentiva l'agevole approdo e il raggiungimento della localit\u00e0 da parte delle processioni funerarie dei re, nonch\u00e9 il facile trasporto delle molteplici, e spesso molto pesanti, suppellettili funerarie.\nStruttura geologica.\nLa Valle dei Re \u00e8 geologicamente strutturata in tre strati principali:\nUn chiaro esempio della differenziazione morfologica del suolo \u00e8 data dalla tomba KV17, di Seti I, in cui la parte superiore della camera funeraria fu scavata nello strato di calcare tebano, mentre la parte inferiore nella roccia scistosa.\nTali differenti formazioni rocciose furono grandemente influenzate, nel tardo periodo Terziario, dall'erosione causata dal Nilo e dai suoi pi\u00f9 piccoli affluenti e tributari durante un periodo di violente piogge agli inizi del Pleistocene. Purtroppo le condizioni che diedero luogo alla nascita della Valle dei Re potrebbero essere causa anche della sua distruzione giacch\u00e9 la roccia calcarea, relativamente tenera da lavorare, \u00e8 altrettanto facilmente suscettibile di modificazioni dovute a infiltrazioni d'acqua piovana che, bench\u00e9 scarsa nella zona, pu\u00f2 talvolta divenire a carattere addirittura torrentizio a causa di forti piogge nelle aree desertiche circostanti.\nIn origine, con la XVIII dinastia, si incominci\u00f2 a scavare le tombe nelle \"pareti della valle\" o sfruttando il \"letto\" di antiche cascate; in questo caso, proprio tale caratteristica ha fatto s\u00ec che le loro entrate siano state ricoperte, nel corso dei millenni, da detriti trascinati in basso dalle piogge.\nDalla fine della XVIII, e poi durante la XIX dinastia, al contrario, le tombe vennero invece scavate nel letto della valle, insinuandosi nel sottosuolo; per tale caratteristica, di fatto, sono le tombe che hanno maggiormente sofferto nel corso dei millenni per le infiltrazioni di acqua piovana.\nLe tombe della XX dinastia, infine, vennero scavate all'interno delle pareti della valle, a livello del suolo, sotto speroni di roccia pi\u00f9 compatta, e sono quelle che meno hanno sofferto per le infiltrazioni d'acqua.\nA causa anche di movimenti tellurici intervenuti nei millenni, la valle \u00e8 attraversata da fenditure geologiche la pi\u00f9 larga della quali, nota come \"la faglia della Valle dei Re\", corre con andamento nord-sud lungo il lato ovest della valle e fraziona il terreno in differenti aree una delle quali comprende il rilievo che sovrasta la tomba di Ramses III. In alcuni punti, nel corso dei millenni, la faglia ha causato lo spostamento del terreno anche di 30 m.\nAspetti religiosi: Mertseger.\nA fattori di ordine pratico per la scelta della Valle, se ne sommarono altri di carattere religioso; la dea Hathor, connessa all'idea di rinascita dei faraoni defunti, era infatti la protettrice dell'area montuosa tebana e la Valle era inoltre sovrastata da una montagna sacra, l'antica \"Dehenet\" (\"La fronte\"), che era il regno della dea Meret-Seger, ovvero \"Colei che ama il silenzio\". Solo dalla Valle, inoltre, e solo da questa prospettiva, la cima richiama nettamente la forma di una piramide.\nTuttavia, il termine \"Valle\", come sopra accennato, potrebbe essere considerato fuorviante giacch\u00e9 si tratta in realt\u00e0 di due vallate confluenti, una occidentale che ospita, a oggi, solo 4 sepolture, e una orientale ove sono state scoperte altre 61 tombe, per un totale di 65, non considerando altri scavi (i cosiddetti \"pozzi\") impiegati nell'antichit\u00e0 quali sepolture minori, o di animali, o come depositi di materiale di risulta o di suppellettili utilizzate per le cerimonie funebri officiate nella Valle\nQuanto alla sicurezza, che doveva essere garantita dall'unico accesso e dalle sentinelle disposte sui crinali che sovrastano la valle, questa di fatto venne violata gi\u00e0 in tempi storici talch\u00e9 tutte le tombe a oggi note vennero depredate. Alcune di tali intrusioni avvennero, quasi certamente, per opera o comunque con la complicit\u00e0, degli stessi guardiani. In ogni caso, tuttavia, i responsabili della Valle, e i sacerdoti che curavano il culto dei singoli sovrani ivi sepolti, provvidero a rimettere in ordine per quanto possibile le tombe saccheggiate, richiudendole e apponendo nuovamente il sigillo della necropoli.\nArchitettura delle tombe.\nDa un punto di vista strettamente architettonico, \u00e8 possibile rilevare differenze tra le tombe, a seconda della dinastia di appartenenza.\nLa Valle infatti ospita, come detto, sepolture appartenenti alle dinastie XVIII, XIX, e XX; preliminarmente, a fattor comune, si evidenzia la sequenza secondo uno schema logico che prevede quattro passaggi architettonici che si sviluppano indipendentemente dalla struttura planimetrica: a un'entrata segue, infatti, un \"santuario in cui riposano gli dei dell'est e dell'ovest\"; poco oltre si apre una \"sala dell'attesa\", quindi una prima sala colonnata detta anche \"sala del carro\" cui segue la camera funeraria (o \"seconda sala colonnata\"), detta anche \"sala dell'oro\", che ospita il sarcofago.\nXVIII dinastia.\nLa tomba si sviluppa verso il basso, mediante il ricorso a scale intagliate della roccia.\nDal punto di vista planimetrico (vedi rappresentazione schematica), le tombe della XVIII dinastia si sviluppano secondo un asse \"piegato\" o \"a gomito\", riprendendo di fatto la struttura dei passaggi esistenti nelle precedenti sepolture piramidali del Medio Regno. Tale andamento faceva riferimento al percorso contorto e pericoloso che, secondo i testi sacri, il sole deve percorrere con la barca solare nel suo viaggio notturno per poter risorgere al mattino; allo stesso modo il faraone defunto sarebbe risorto nel mondo ultraterreno. Non \u00e8 da escludersi, tuttavia, che le prime tombe di questa dinastia siano state strutturate in tal modo cos\u00ec da adattarsi all'andamento delle rocce in cui erano scavate, seguendo linee naturali pi\u00f9 facili da lavorare.\nL'entrata \u00e8 generalmente preceduta da una scala, cui segue un corridoio in discesa che sfocia nel \"Santuario in cui gli d\u00e8i dell'est e dell'ovest riposano\". Si tratta sostanzialmente di due nicchie scavate nelle pareti opposte, verosimilmente con una funzione pratica: dato il peso delle suppellettili e specialmente del sarcofago, in fase di trasporto all'interno della tomba qui si procedeva a una prima sosta di effettivo riposo.\nAltri locali che forse rivestivano la medesima utilit\u00e0 pratica (oltre che rituale) erano la \"Sala dell'Attesa\" ove peraltro si procedeva a organizzare la volta che il sarcofago avrebbe dovuto compiere per poter incominciare discesa verso la camera funeraria, e la \"prima sala colonnata\".\nNella \"sala dell'oro\", infine, il sarcofago \u00e8 posto con andamento ortogonale rispetto al corridoio di accesso alla camera funeraria.\n\u00c8 interessante rilevare che, almeno per le prime tombe di questa dinastia, la camera funeraria ha gli spigoli angolari arrotondati, riproducendo cos\u00ec, in pianta, la figura del cartiglio.\nXIX dinastia.\nCon le tombe della XIX dinastia si assiste a una rettifica del percorso contorto precedente, ma ancora entrata e camera funeraria sono disallineate (vedi schema) e ancora il raggiungimento della camera funeraria avviene mediante scale talvolta molto ripide.\nAl contrario di quanto avveniva con quelli della precedente XVIII dinastia, le cui entrate erano sigillate con pietrame, gli accessi alle tombe vengono preclusi con porte in legno per consentire, unitamente al servizio di sicurezza che presidiava la valle da intrusioni estranee, pi\u00f9 agevoli e frequenti ispezioni da parte dei funzionari preposti.\nIn alcuni casi, nella prima sala colonnata si apriva un'ulteriore camera laterale (non riportata nello schema) che, talvolta rifinita completamente, doveva servire quale falsa camera sepolcrale nel tentativo di scoraggiare eventuali saccheggiatori.\nAnche in queste sepolture il sarcofago \u00e8 posizionato ortogonalmente rispetto al corridoio di entrata.\nXX dinastia.\nCon la XX dinastia si giunge alla definitiva semplificazione della struttura tombale in chiave prettamente pratica: la sepoltura si apre infatti a livello del suolo, anche se il percorso \u00e8 pur sempre in discesa, ma vengono eliminate le scale e i corridoi vengono allargati. Entrata e Camera funeraria sono posizionate sullo stesso asse e sul medesimo asse viene posizionato anche il sarcofago.\nA riprova della valenza eminentemente pratica delle nicchie esistenti nel \"Santuario in cui gli dei dell'est e dell'ovest riposano\" delle precedenti dinastie, nelle tombe della XX queste spariscono. Compare, tuttavia, un pozzo lungo il corridoio di accesso il cui scopo, oltre che di garantire un'ulteriore relativa sicurezza in pi\u00f9, era principalmente quello di raccogliere l'acqua piovana evitando cos\u00ec l'allagamento della tomba.\n\u00c8 evidente, nel complesso delle modifiche intervenute con questa dinastia, l'intento pratico che tendeva a garantire risparmio di risorse vuoi per la realizzazione materiale del sito, vuoi per le operazioni di sepoltura in senso stretto.\nI testi sacri.\nNon tutte le tombe della Valle presentano rilievi o dipinti parietali, tuttavia, quando questi compaiono, si tratta nella maggior parte dei casi di testi sacri che entrano, dalla XVIII dinastia, a far parte del corredo stesso delle sepolture regali e che debbono accompagnare il defunto nel suo viaggio nella Duat, l'aldil\u00e0, per consentirgli di vivere ancora nel mondo ultraterreno. I testi si concretizzano, generalmente, in raccolte di formule, o detti, o racconti incentrati sul viaggio notturno del Dio sole (nelle sue diverse manifestazioni) e della sua lotta con le forze del male (tra cui il serpente Apopi) che tentano, nottetempo, di fermarlo per non farlo risorgere al mattino. Normalmente indicati con il titolo di \"Libro\" sono, di norma, riportati in rilievi parietali, ma anche a decorazione dei sarcofagi o pi\u00f9 raramente, per ovvi motivi di fragilit\u00e0 del supporto, trascritti su papiro.\nTabella \"A\": distribuzione testi sacri.\nLa tabella \"A\", a doppia entrata, riporta nella colonna \"titolare\" il sovrano per cui la tomba venne realizzata; in corrispondenza di ciascuna tomba, sulle righe, contrassegnata con una \"X\", la presenza dei singoli testi sacri (libri), completi o in capitoli, contenuti in ciascuna tomba. Tale tabella, cronologica per dinastia e per assunzione del trono da parte dei singoli re, consente, peraltro, di analizzare l'evoluzione nell'uso dei testi sacri il cui impiego in ambito funerario ebbe inizio con la XVIII dinastia che si limit\u00f2, in gran parte, alla sola Amduat (noto anche come \"Libro di ci\u00f2 che \u00e8 nell'aldil\u00e0\", o \"Libro della Camera Nascosta\"), per poi evolversi fino alla XX con la nascita del Libro della Terra.\nPosizione e numerazione delle tombe.\nIl sistema di numerazione delle tombe.\nSono, attualmente, 65 le sepolture scoperte nella Valle, tutte catalogate con la sigla \"KV\" (King's Valley) seguita da numeri progressivi da 1 a 65.\nLa numerazione, tuttavia non ha nulla a che vedere con la progressione sul trono dei titolari; nel 1827, infatti, l'egittologo inglese John Gardner Wilkinson numer\u00f2 le tombe gi\u00e0 scoperte da 1 a 22 seguendo l'ordine geografico da nord a sud. Solo da tale data in poi, ovvero dalla KV23, il numero corrisponde all'ordine di scoperta.\nIn alcuni casi la numerazione di alcune tombe della valle ovest \u00e8 preceduta dalla sigla \"WV\", ovvero West Valley, ma \u00e8 bene tener presente che la numerazione fa comunque riferimento alla Valle dei Re e, a titolo di esempio, la tomba WV23 di Ay, corrisponde, di fatto, alla KV23.\nElenco delle tombe.\nHoward Carter ebbe a sottolineare che, nonostante l'affascinante storia della Valle, questa nulla avrebbe da offrire in s\u00e9, a un ulteriore approfondimento tematico, poich\u00e9 la sua importanza non \u00e8 intrinseca, ma deriva proprio dal suo contenuto.\nIn tal senso, tenendo presente quanto sopra detto sulla numerazione delle tombe incominciata da Wilkinson, la Valle dei Re ospita:\nCome sopra evidenziato, i proprietari di alcuni ipogei sono stati identificati anche per mezzo dei depositi di fondazione. Questi erano delle fosse che raccoglievano varie offerte e oggetti sacri che venivano sotterrati nel terreno prescelto per la costruzione di una tomba o di un tempio. Ci\u00f2 avveniva alla presenza del faraone, dei sacerdoti e delle maestranze durante la cerimonia sacra che individuava la scelta del sito.\nTabella \"C\": XVIII-XIX-XX dinastia.\nIpotizzando che tutti i re delle dinastie XVIII-XIX-XX siano stati sepolti nella Valle dei Re, si riporta l'elenco dei sovrani delle dinastie con l'annotazione delle tombe (ove note):\nIl villaggio operaio.\nUn'area tanto vasta, cos\u00ec importante nel panorama politico-religioso dell'antico Egitto e il cui impiego durer\u00e0 per circa 5 secoli, aveva necessariamente bisogno di maestranze specializzate e dedicate a tempo pieno alla progettazione, allo scavo delle tombe, nonch\u00e9 alla loro decorazione e sicurezza.\nA sud est, poco discosto dalla Valle e da questa separato solo da un crinale, esisteva perci\u00f2 un insediamento abitativo che ospitava gli operai, gli artigiani e gli artisti, che lavoravano alla realizzazione e alla manutenzione delle tombe della valle, ed erano noti come \"i servi del Luogo della Verit\u00e0\".\nSi tratta del villaggio di Deir el-Medina, uno dei tre villaggi destinati agli operai egizi di cui si ha notizia.\nIl luogo in cui sorge il villaggio, di cui si hanno per\u00f2 notizie fin dall'XI dinastia, \u00e8 relativamente lontano dal Nilo ed \u00e8 circondato da mura, verosimilmente con intento difensivo, ma forse maggiormente con intento restrittivo della libert\u00e0 degli operai, i quali erano tuttavia, per ogni altro aspetto, liberi e regolarmente salariati.\nIl villaggio comprendeva abitazioni per le maestranze e per i funzionari; la popolazione, di media, non super\u00f2 mai le cento-centocinquanta unit\u00e0 in un ambiente decisamente cosmopolita, cosmopolitismo peraltro confermato dalla presenza di 16 templi di altrettante divinit\u00e0, non tutte del pantheon egizio, tra cui Osiride, Hathor, Ptah, Mertseger, i re divinizzati Amenofi I (cui si dovrebbe la scelta della Valle per la sepolture regali e verosimilmente la fondazione del villaggio) e Ramses II, e la regina Ahmose Nefertari, madre di Amenofi II.\nGli operai, suddivisi in due squadre di 60 unit\u00e0, lavoravano nella Valle, che raggiungevano seguendo un sentiero che ancora oggi \u00e8 percorribile e sul quale erano peraltro posizionate le sentinelle che proteggevano le sepolture, per una \"settimana\" lavorativa di dieci giorni cui seguiva un periodo di riposo di due giorni.\nLa Valle nella storia dell'archeologia.\nLa passione per l'antico Egitto ha sempre spinto curiosi e appassionati a visitare la Valle dei Re, fin dall'antichit\u00e0 e ancor prima che l'avventura archeologica incominciasse con il suo corredo di scoperte.\nGreci e Romani.\nDopo il declino della Valle quale luogo di sepoltura dei re delle dinastie XVIII, XIX e XX, del luogo si perse anche il ricordo. Si ricomincia a trattare della valle nel I secolo a.C. con i greco-macedoni qui giunti al seguito di Alessandro Magno. Dal III secolo a.C. al II secolo d.C. l'Egitto fu meta di curiosi e appassionati, tra i quali l'Imperatore Adriano nel 130. I primi studiosi della Valle, tanto da lasciare vere e proprie guide, sono da indicarsi negli scrittori greci Diodoro Siculo (che visit\u00f2 l'Egitto tra il 60 a.C. e il 56 a.C.) e Strabone (tra il 25 e il 24 a.C.). Entrambi indicarono, basandosi tuttavia sui racconti di sacerdoti egizi, un numero di tombe compreso tra 47 (Diodoro) e 40 (Strabone).\nSe si escludono alcune migliaia di graffiti coevi alla realizzazione delle tombe, circa 2000 sono quelli oggi noti in greco e latino, lasciati dai primi visitatori della Valle; altri sono stati rinvenuti in fenicio, cipriota, licio, nonch\u00e9 altre lingue e in copto. Dalle date rilevabili e in base ai testi, \u00e8 stato possibile valutare che il periodo invernale, da gennaio ad aprile, era quello di maggior affluenza nella Valle (24 testi), mentre i meno frequentati erano l'autunno, da settembre a dicembre (11 graffiti datati) e l'estate, da maggio ad agosto (10 graffiti).\nIl graffito pi\u00f9 antico, individuato nella tomba KV1 di Ramses VII, risalirebbe al 278 a.C., mentre il pi\u00f9 recente reca la firma di \"Orion\", governatore dell'Alto Egitto, e risale al 537 d.C..\nLa tomba maggiormente soggetta a graffiti \u00e8 la KV9 di Ramses VI che ne ospita circa un migliaio. Tra questi uno in greco che assegna la tomba a Memnone, eroe morto durante l'assedio di Troia.\nTabella \"D\": distribuzione dei graffiti greco-romani.\nQuanto alla distribuzione dei graffiti all'interno delle tombe si veda la tabella:\nI primi viaggiatori (1595-1792).\nDopo il periodo greco-romano, la Valle dei Re cadde nuovamente nell'oblio fatto salvo per comunit\u00e0 cristiano-copte che occuparono le tombe pi\u00f9 facilmente raggiungibili trasformandole, oltre che in abitazioni, in chiese.\nL'interesse per l'Egitto in questo periodo si incentr\u00f2 sul Basso Egitto, a nord del paese, e anche questo contribu\u00ec a far dimenticare l'esistenza della Valle dei Re fino a che il cartografo fiammingo Abraham Ortelius, in una sua mappa del 1595, non identific\u00f2 Luxor con l'omerica \"Tebe dalle cento porte\".\nPrimo viaggiatore che raggiunse \"il luogo delle mummie chiamato Biban el Melouc\" fu il padre cappuccino Charles-Fran\u00e7ois d'Orl\u00e9ans, che vi giunse nel 1668 assieme al confratello Protais. Nel 1708 fu la volta di Padre Claude Sicard, capo delle missione gesuitica a Il Cairo, nel pi\u00f9 ampio quadro di un viaggio in Egitto che dur\u00f2 fino al 1726. \u00c8 noto che padre Sicard avesse localizzato 10 tombe, ma non esiste riscontro giacch\u00e9 le carte relative a questa tappa del suo viaggio sono andate perse.\nLa prima pubblicazione organica sulla Valle, e un primo tentativo di classificazione delle tombe con lettere dell'alfabeto, si deve a un inglese, Richard Pococke (successivamente vescovo di Meath, in Irlanda), che visit\u00f2 il Paese negli anni '30 del '700, e pubblic\u00f2 nel 1742 \"Osservazioni sull'Egitto\" in cui precis\u00f2 di aver visitato 15 tombe. A ricordo della sua missione nella Valle, egli lasci\u00f2 un graffito il 16 settembre 1739 di cui oggi non si ha pi\u00f9 traccia, ma che venne notato da un altro viaggiatore inglese, Sir William Richard Hamilton.\nNel 1768, James Bruce visit\u00f2 la Valle e nel 1790 descrisse dettagliatamente la tomba KV11 di Ramses III tanto che tale sepoltura \u00e8 oggi nota anche come \"tomba Bruce\" o \"tomba delle arpiste\".\nI resoconti di viaggio dell'esploratore inglese William George Browne, che giunse nella Valle nel 1792 appaiono importanti poich\u00e9 sono i primi a testimoniare un interesse nelle ricerche da parte delle popolazioni locali; si testimonia, infatti che: \"da circa trent'anni\" il figlio dello Sceicco Hamam sta eseguendo ricerche \"con la speranza di trovare tesori\".\nAntiquari, mercanti e sapienti (1672 - 1820).\nIl rinnovato interesse per l'antico Egitto fece nascere sempre pi\u00f9 una sorta di mania di collezionismo che spinse molti nobili e sovrani a sovvenzionare spedizioni alla ricerca di tesori o di semplici oggetti con cui arricchire la propria collezione privata. La prima spedizione di tal genere si deve al tedesco Padre Johann Michael Vansleb che nel 1672, per ordine di re Luigi XIV di Francia, raggiunse la valle per cercarvi \"manoscritti, antiche monete, statue, bassorilievi di buona fattura per la raccolta di Sua Maest\u00e0\". La spedizione si risolse, sotto il profilo strettamente archeologico e di rinvenimento di tesori, in maniera negativa, ma apr\u00ec di certo la strada alle successive.\nSolo nel 1693 il console francese Beno\u00eet de Maillet sugger\u00ec di fare viaggi in Egitto e nella Valle dei Re non solo per collezionare valori ma anche per studiare le tombe.\nNapoleone.\nNel 1798 Napoleone Bonaparte tent\u00f2 l'avventura egiziana per assicurare alla Francia un passaggio verso le ricchezze dell'India attraverso Suez. Della sua Armata facevano parte anche 139 \"Savants\" (ovvero \"sapienti\") il cui ruolo era, pur se alle dipendenze di un esercito in pieno assetto di guerra, quello di studiare ogni possibile aspetto geografico, storico, antropologico, del paese moderno, ma anche di quello antico. Tra tali saggi, ma in questo caso non facente parte del gruppo, figurava il barone Vivant Denon che nel 1802 pubblic\u00f2 \"Voyages dans le Basse et la Haute Egypt\", un resoconto che contribu\u00ec ancor di pi\u00f9 a scatenare la passione europea, e non solo, per l'antico Egitto.\nSe la spedizione militare si risolse in un disastro per Napoleone, quella antropologico-culturale degli studiosi, seppure ridotti di un terzo per perdite varie, prosegu\u00ec nella sua attivit\u00e0 di studio e il 25 gennaio 1799 raggiunse Tebe e la Valle dei Re.\nGli studiosi \u2014 che nel frattempo avevano fondato l'\"Institut d'\u00c9gypte\" \u2014 si appassionarono alla Valle e a due di essi, Jean-Baptiste Prosper Jollois ed \u00c9douard de Villiers du Terrage, venne dato espresso incarico di mappare la valle e studiarla, tracciando planimetrie delle tombe e riportando disegni dei rilievi. La cartografia conseguente fu una delle pi\u00f9 esatte, da quella \"primitiva\" di Pococke di circa 60 anni prima, e riport\u00f2 l'ubicazione esatta di 16 tombe. Analogamente furono perfetti, e oggi unico ricordo in molti casi, i disegni dei rilievi tombali e delle pitture.\nIl lavoro di Jollois e de Villiers conflu\u00ec poi nell'opera monumentale, voluta dallo stesso Napoleone, della \"Description de l'\u00c9gypte\" che venne pubblicata tra il 1809 e il 1822 in 19 volumi.\nDrovetti, Salt e Belzoni.\nDell'Armata Napoleonica, che era entrata in Egitto nel 1798, faceva parte anche il colonnello Bernardino Drovetti, piemontese di nascita, comandante di squadrone degli ussari piemontesi. A partire dal 1803, e nei successivi trent'anni, svolse attivit\u00e0 diplomatiche in Egitto, dapprima come incaricato d'affari e poi come console generale francese.\nGrande collezionista di oggetti antichi, a partire dal 1816 intraprese un viaggio nel Paese che lo port\u00f2 fino alla seconda cataratta del Nilo.\nAvvalendosi, peraltro, della collaborazione dell'italiano Giovanni Battista Belzoni, esegu\u00ec inoltre scavi nell'area tebana, e segnatamente nella Valle dei Re, ricorrendo anche, come era d'uso in quei tempi, a metodi drastici, ivi compreso l'uso della dinamite, per ottenere i risultati desiderati.\nLa sua prima collezione di materiale egittologico, costituita da circa ottomila pezzi, venne venduta nel gennaio 1824, per la cifra di 400.000 lire, a Carlo Felice, re di Sardegna; fu questo l'embrione del Museo Egizio di Torino.\nDurante l'assenza del Drovetti, nel 1816, era intanto giunto in Egitto Henry Salt, console generale britannico e, a sua volta, appassionato collezionista di reperti egizi. La rivalit\u00e0 tra i due consoli generali divenne cos\u00ec aspra che Sir Fredrick Henniker ebbe a scrivere: \u00abUna linea di demarcazione \u00e8 stata tracciata attraverso ogni tempio e quegli edifici, che avevano superato gli attacchi dei barbari, non resisteranno alla speculazione della cupidigia civilizzata dei virtuosi e degli antiquari\u00bb.\nLa tensione tra i due consoli si acu\u00ec ulteriormente quanto, nel 1817, Giovanni Battista Belzoni pass\u00f2 alle dipendenze di Salt e cominci\u00f2, inoltre, a ottenere ottimi risultati nella Valle dei Re. Tra gli altri lavori che Salt commission\u00f2 a Belzoni, il trasporto dalla tomba Bruce, di Ramses III (KV11) fino al Nilo, e quindi in Francia dove sarebbe entrata a far parte prima della collezione privata del Re Luigi XVIII e poi di quella del Louvre, il sarcofago del Re.\nI rapporti tra Belzoni e Salt, tuttavia, per\u00f2 ben presto si deteriorarono anche perch\u00e9 il console britannico si rifiut\u00f2 di dare il giusto risalto alla figura dell'italiano per le sue effettive scoperte tra cui otto nuove tombe. Tra queste particolare merito spetta al Belzoni per la scoperta della KV17 di Seti I, detta anche \"la Cappella Sistina egiziana\" per le sue bellissime pitture parietali, oggi nota, appunto, come \"tomba Belzoni\".\nInterrotta la collaborazione con Salt, Belzoni prosegu\u00ec per un certo periodo a lavorare nella Valle e, dalla KV17 di Seti I, trasse il sarcofago di alabastro translucido che port\u00f2 a Londra e offr\u00ec, per 2.000 sterline, al British Museum che rifiut\u00f2 suscitando le ire dell'opinione pubblica per il mancato acquisto. Il sarcofago venne poi acquistato, nel 1824, dall'architetto britannico John Soane che lo install\u00f2 nella \"cripta\" della sua casa di Londra, in Lincoln's Inn Fields, ove ancora oggi si trova.\nI \"dilettanti\".\nAccanto ai ricercatori di tesori, o agli studiosi e \"sapienti\", sono di certo da annoverare i \"dilettanti\" senza, comunque, voler dare a tale termine un valore dispregiativo, giacch\u00e9 in alcuni casi proprio l'opera di non professionisti ancora oggi perdura. Sono questi, del resto, gli anni in cui, con la decifrazione dei geroglifici da parte di Jean-Fran\u00e7ois Champollion, nasce l'egittologia e proprio i dilettanti cui si fa riferimento, saranno poi considerati i padri di questa nuova branca dell'archeologia.\nIn questo senso, particolarmente importante fu l'opera di John Gardner Wilkinson, annoverato oggi tra i padri dell'egittologia; destinato alla carriera militare, di fatto, la sua passione per l'antico Egitto lo port\u00f2 nel Paese per lungo tempo e a lui, specialmente appassionato di epigrafia e di rilievi tombali, si deve tra l'altro il sistema di numerazione delle tombe della Valle ancor oggi utilizzato e che egli assegn\u00f2, dipingendo materialmente i numeri all'ingresso, alle sepolture all'epoca note, da 1 a 21. A queste vanno aggiunte quattro altre tombe gi\u00e0 note nella \"West Valley\" che, all'epoca, Wilkinson classific\u00f2 a parte da 1 a 4, ma che oggi vengono indicate con la numerazione progressiva della Valle (da KV22 a KV25, ma note anche come WV22 a WV25).\nAltro \"dilettante\" che ha tuttavia lasciato il suo indelebile ricordo nella storia della Valle dei Re fu James Burton che comp\u00ec numerosi scavi e il cui impegno contribu\u00ec anche alla salvaguardia di alcune delle tombe pi\u00f9 importanti come, ad esempio, la KV17, la \"Tomba Belzoni\", di Seti I. Egli provvide infatti alla costruzione di piccole dighe innanzi all'ingresso e allo svuotamento del pozzo esistente all'inizio della tomba, che era stato riempito da Belzoni per consentire un pi\u00f9 agevole svolgersi dei lavori all'interno del sepolcro e che, come nell'antichit\u00e0, riacquist\u00f2 perci\u00f2 il proprio compito di raccolta delle acque piovane le quali, altrimenti, avrebbero invaso la tomba.\nA Burton si deve inoltre l'inizio dei lavori di svuotamento della KV20 di Hatshepsut che, sospesi per timore di esalazioni venefiche, venne poi completato, oltre 80 anni dopo, da Howard Carter per conto di Theodore Davis. Burton, inoltre, strisciando in un cunicolo strettissimo, penetr\u00f2 nella KV5 senza per\u00f2 spingersi oltre e non identificandola, perci\u00f2, come quella dei figli di Ramses II e la pi\u00f9 grande a oggi scoperta nella Valle. Anche Burton, cos\u00ec come Wilkinson, assegn\u00f2 un riferimento alle tombe conosciute, ma nel suo caso prefer\u00ec ricorrere a lettere dell'alfabeto. Il lavoro svolto da Burton non fu mai pubblicato; dopo la sua morte, venne tuttavia raccolto in 63 volumi, oggi al British Museum.\nNel decennio 1820-1830 la Valle dei Re vide un altro appassionato frequentatore: il ricchissimo antiquario Robert Hay, lontano cugino di Burton, che install\u00f2 la sua base all'interno della tomba di Ramses IV (KV2) non disdegnando di utilizzare quale \"stanza per gli ospiti\" la tomba KV9 di Ramses VI, nonch\u00e9 altre sepolture per l'alloggiamento del suo seguito. Anche il suo lavoro, come quello di Burton, venne raccolto postumo in 49 volumi oggi alla British Library. A lui si deve inoltre un terzo sistema di catalogazione delle tombe della Valle semplicemente numerate in ordine progressivo in funzione delle sue visite.\nLe grandi spedizioni (1828 - 1840).\nL'importanza della ricerca \"sul campo\" sotto il profilo storico artistico spinse i governi a coinvolgersi nelle spedizioni, fornendo alle stesse una valenza ben diversa che non fosse esclusivamente il profitto o la ricerca privata e inorganica di oggetti e \"tesori\" svincolati dal contesto.\nRosellini e Champollion.\nLa prima grande spedizione di tale genere pu\u00f2 senz'altro identificarsi in quella che Ippolito Rosellini, professore di lingue orientali all'Universit\u00e0 di Pisa, intraprese nel 1828 con il finanziamento del Granduca di Toscana. Del corpo di spedizione facevano parte, oltre lo stesso Rosellini, 12 tra architetti e artisti nonch\u00e9 Jean-Fran\u00e7ois Champollion, il decifratore della Stele di Rosetta e dei geroglifici.\nLa missione approd\u00f2 a Luxor nel marzo del 1829, dopo tre mesi in Nubia, e si accamp\u00f2, come era usanza all'epoca, nella tomba di Ramses VI (KV9). Nella Valle dei Re la spedizione sost\u00f2 per due mesi, copiando e studiando i geroglifici, cosicch\u00e9 Champollion pot\u00e9 dimostrare l'esattezza della sua scoperta.\nLa squadra di Rosellini e Champollion visit\u00f2 16 tombe della Valle principale da cui ricopi\u00f2 tutti i rilievi e i dipinti che sarebbero poi confluiti, nel 1832, nell'opera di Rosellini \"I Monumenti dell'Egitto e della Nubia\", in nove volumi, in cui appaiono disegni ricchi del colore che all'epoca doveva essere ancora ben visibile sulle pareti delle tombe. Nel 1845 venne pubblicato, postumo, il \"Monuments de l'Egypte e de la Nubie\" di Champollion.\nKarl Richard Lepsius.\nNel 1842 giunse in Egitto, organizzata da Federico Guglielmo IV di Prussia e capeggiata dall'archeologo tedesco Karl Richard Lepsius, una spedizione che soggiorn\u00f2 nel paese per quattro anni (sino al 1845). La missione, di fatto, si proponeva due obiettivi: la salvaguardia dei monumenti e la raccolta di antichit\u00e0 per uno studio sistematico e organico dell'antico Egitto; Lepsius invi\u00f2 in patria oltre quindicimila pezzi e gli esiti del lavoro vennero pubblicati, tra il 1849 e il 1859, in 12 volumi complessivamente denominati \"Denkm\u00e4ler aus Aegypten und Aethiopien\" (traduzione: \"Monumenti dall'Egitto e dall'Etiopia\").\nNella Valle dei Re, ove la spedizione si stanzi\u00f2 dall'ottobre del 1844 al febbraio 1845, furono mappate e rilevate 25 tombe (21 nella valle principale e 4 nella \"West Valley\"), seguendo la numerazione proposta da Wilkinson; vennero inoltre eseguite scientificamente operazioni di svuotamento delle tombe KV7 di Ramses II, KV8 di Merenptah e KV20 di Hatshepsut; per tale approccio scientifico, Lepsius viene oggi considerato il padre della moderna egittologia.\nLa modernizzazione (1844-1899).\nCon la seconda met\u00e0 dell'Ottocento l'egittologia assunse piena valenza scientifica e si punt\u00f2 alla difesa del territorio e del suo contenuto archeologico per uno studio sistematico dell'antica civilt\u00e0 egizia. Non pi\u00f9 quindi solo demolizioni brutali di tombe alla ricerca di tesori sepolti, o razzie di oggetti e mummie, ma esame approfondito del contesto in cui determinati oggetti si trovavano, catalogazione dei medesimi, studio sistematico per giungere alla possibile ricostruzione della realt\u00e0 antica.\nPrimo egittologo non professionista (era infatti laureato in legge) a basarsi su metodi scientifici di ricerca, fu lo scozzese Alexander Henry Rhind che nel 1855 esegu\u00ec scavi sistematici nella Valle dei Re senza esito.\nAuguste Mariette.\nIn tale nuovo approccio egittologico deve inquadrarsi anche la figura del francese Auguste Mariette, inviato nel 1850 in Egitto dal Louvre con il preciso scopo di reperire antichi papiri copti. Lo scopo principale della sua missione non venne raggiunto, ma altre scoperte, tra cui il Serapeo, ovvero il luogo di sepoltura dei sacri tori Api, furono alla base di quel che in seguito divenne il Museo Egizio.\nRientrato in Francia, torn\u00f2 infatti in Egitto nel 1857 divenendo, nel 1858, il primo direttore del Museo di Bulaq da cui deriver\u00e0, nel 1902, il Museo Egizio del Cairo. A lui, e al suo successore Gaston Maspero, subentrato alla sua morte nella direzione del museo, si deve anche l'istituzione dell\"'Egyptian Antiquities Service\" (il Servizio egiziano delle antichit\u00e0 archeologiche).\nLef\u00e9bure e Loret.\nCon l'assunzione della direzione del museo e del servizio delle antichit\u00e0 egizie da parte di Gaston Maspero, l'incarico di direttore della missione archeologica francese venne assunto, nel 1881, da Eug\u00e8ne Lef\u00e9bure.\nNel gennaio 1883 raggiunse la Valle dei Re, install\u00f2 il proprio campo base nella tomba KV2 di Ramses IV, e ad aprile dello stesso anno aveva gi\u00e0 copiato, per intero, tutti i geroglifici della tomba KV17 di Seti I. Nel giro di quattro anni pubblic\u00f2 due volumi dal titolo \"Les hypog\u00e9es royaux de Th\u00e8bes\" contenenti, tra l'altro, le prime planimetrie di 8 tombe non ancora numerate.\nA Maspero, nel 1886, subentr\u00f2, quale direttore del servizio delle antichit\u00e0, Eug\u00e8ne Gr\u00e9baut cui successe, nel 1892, Jacques de Morgan che resse l'incarico fino al 1897, quando fu a sua volta sostituito da Victor Loret.\nLoret oper\u00f2 nella Valle dei Re dal 1898 al 1899 aggiungendo 16 tombe alla cartografia locale di cui solo cinque gi\u00e0 note dall'antichit\u00e0. Sfortunatamente, il materiale documentale lasciato da Loret \u00e8 molto scarso e si \u00e8 in possesso solo dei rapporti preliminari delle due tombe di Amenofi II (KV35) e di Thutmose III (KV34). Solo a partire dagli anni settanta del XX secolo, inoltre, si \u00e8 a conoscenza di una planimetria di Loret, scoperta al Brooklyn Museum, con annotazioni di Charles Edwin Wilbour.\nI grandi scopritori (1900 - 1922).\nCon il nuovo secolo e l'ormai assestata cultura egittologica, la Valle dei Re vedr\u00e0 intensificarsi ancora pi\u00f9 l'attivit\u00e0 di scavo, da cui scaturiranno alcune delle pi\u00f9 importanti scoperte archeologiche, a cura ancora di \"avventurieri\" a caccia prevalentemente di fama e tesori nascosti, ma anche, tra gli altri, di colui che nel mondo rappresenta forse il prototipo dell'archeologo \"scientifico\": Howard Carter.\nHoward Carter (1900-1904).\nNel 1899 Gaston Maspero, dopo un intervallo di 13 anni, torn\u00f2 al suo incarico di direttore del servizio delle antichit\u00e0. Se \u00e8 pur vero che l'attivit\u00e0 di Victor Loret era stata prodiga di scoperte, fu proprio Maspero, o pi\u00f9 esattamente il giovane archeologo da lui protetto, Howard Carter, che diede il massimo impulso alla ricerca archeologica egiziana e della Valle in particolare. Nel 1899 Carter, che aveva 25 anni e gi\u00e0 vantava quasi otto anni di esperienza di scavo, venne nominato capo ispettore delle antichit\u00e0 dell'Alto Egitto. Il suo primo ritrovamento nella Valle avvenne nell'inverno del 1900: si trattava della tomba KV42, originariamente incominciata per la Regina Hatshepsut-Meryetre (moglie di Thutmose III), poi destinata al nobile Sennefer, \"sindaco\" dell'antica Tebe durante la XVIII Dinastia. Alcuni oggetti di questa tomba, ma non la tomba stessa, erano stati rinvenuti precedentemente durante gli scavi di Loret.\nProseguendo nei suoi scavi nella Valle, nel gennaio 1901 Carter scopr\u00ec la KV44 contenente sette differenti corpi, verosimilmente appartenenti a una famiglia nobile della XXII Dinastia.\nNel 1903 Carter port\u00f2 a compimento l'immane lavoro di svuotamento di quella che, con i suoi oltre 200 m, \u00e8 la tomba pi\u00f9 lunga della Valle, la KV20 della Regina/Re Hatshepsut.\nL'approccio scientifico di Carter derivava anche dal convincimento che pi\u00f9 importante che scoprire nuovi tesori nascosti, fosse il preservare e restaurare quanto era gi\u00e0 stato scoperto. Nella campagna 1901-1902 si dedic\u00f2, perci\u00f2, alla conservazione e restauro delle strutture tombali, nonch\u00e9 delle suppellettili, dei sepolcri di Amenofi II (KV35), Ramses I (KV16), Ramses III (KV11), Ramses VI (KV9), Ramses IX (KV6), impegnando somme considerevoli ottenute da donatori tra i quali l'avvocato americano Theodore Davis, l'industriale chimico Robert Mond e una non meglio nota \"Mrs. Goff\".\nUna delle innovazioni che va senz'altro a merito dell'ispettore Carter fu l'illuminazione con luce elettrica, nel 1903, di sei delle tombe pi\u00f9 note con installazione del generatore nella tomba KV18 (incompiuta e prevista, forse, per Ramses X).\nTabella \"H\": illuminazione delle tombe 1903.\nNel 1903-1904 Carter prosegu\u00ec nello svuotamento dai detriti della KV8 di Merenptah e nella salvaguardia della KV15 di Seti II.\nAlla fine del 1904, ultimato il suo periodo come capo ispettore delle antichit\u00e0 dell'Alto Egitto, Carter, visti anche i positivi risultati conseguiti, venne trasferito, con il medesimo incarico, nel Basso Egitto.\nTheodore Davis.\nAppartenente pi\u00f9 alla categoria degli \"avventurieri\" che a quella degli egittologi fu il finanziere e avvocato statunitense Theodore Davis. Fin dal 1889 questi navigava lungo il Nilo, ma la passione per lo scavo archeologico lo colp\u00ec solo molto pi\u00f9 tardi, nel 1902/3.\nBench\u00e9 a lui si debbano molte delle scoperte pi\u00f9 importanti della Valle dei Re, tuttavia non si pu\u00f2 tacere che i suoi metodi di ricerca, scavo, documentazione e conservazione siano stati quanto meno superficiali.\nVerosimilmente la passione per l'archeologia gli venne suggerita dallo stesso Carter che a lui si appoggi\u00f2, viste le risorse economiche di cui disponeva, per essere sovvenzionato nelle sue attivit\u00e0 di scavo nella Valle. Grazie alle sovvenzioni di Davis, Carter scopr\u00ec, nel gennaio 1903, la tomba di Thutmose IV, KV43; successivamente, nel febbraio 1903, Carter pose mano allo sgombero della KV20 di Hatshepsut che dur\u00f2 fino al febbraio 1904 quando, destinato ad altro incarico, Carter lasci\u00f2 la Valle.\nLe sovvenzioni di Davis, tuttavia, continuarono con il suo successore, James Edward Quibell, che nel 1905 scopr\u00ec la KV46 di Yuya e Tuia. Le interferenze di Davis nei lavori di scavo divennero tuttavia cos\u00ec pressanti che Quibell se ne lament\u00f2 con Maspero, temendo i danni che potevano essere causati alla Valle. Maspero, dal suo canto, si dimostr\u00f2 alquanto debole in questo caso e, poco tempo dopo la scoperta della KV46, Quibell venne sostituito nell'incarico di capo ispettore da Arthur Weigall, consentendo a Davis di acquisire un potere sempre pi\u00f9 ingestibile.\nFu cos\u00ec che Davis dapprima si limit\u00f2 a contribuire economicamente per poi giungere all'idea di divenire a sua volta archeologo.\nSe il valore di un archeologo si misurasse in numero di scoperte, sicuramente Davis meriterebbe uno dei primi posti, ma non si pu\u00f2 tacere che i metodi utilizzati, la scarsa esperienza, l'arroganza pi\u00f9 volte dimostrata solo mitigata dall'affiancamento di valenti archeologi professionisti, siano stati alla base di risultati concreti di molto inferiori a quanto il valore delle scoperte avrebbe lasciato sperare.\nAvendo Davis deciso di intraprendere in proprio l'attivit\u00e0 di scavo, Arthur Weigall riusc\u00ec diplomaticamente a convincerlo a farsi affiancare da un archeologo professionista. Fu cos\u00ec che nel 1905, Davis si fece dapprima affiancare da un giovane archeologo, Edward Russell Ayrton. Questi, che di certo aveva metodo nella ricerca e ben conosceva il giusto criterio di scavo, sotto la continua pressione di Davis si dedic\u00f2 a parecchi siti, abbandonandoli poi, per disposizione dello stesso Davis, senza poter approfondire le sue ricerche.\nLe scoperte forse pi\u00f9 famose di Ayrton e Davis in questo periodo si devono ritenere una piccola coppa in \"faience\" iscritta con il prenome (Titolatura reale dell'antico Egitto) di Tutankhamon: \"Neb-Kheperu-Ra\", che conferm\u00f2 agli archeologi l'effettiva esistenza di un re di tal nome, e un ostrakon con la rappresentazione dell'estinto elefante siriano dalle caratteristiche piccole orecchie.\nNel 1905 Ayrton, sotto lo stretto controllo di Davis, incominci\u00f2 l'esame sistematico di tutte le colline della Valle dei Re, effettuando cos\u00ec numerose scoperte; oltre a una grande quantit\u00e0 di oggetti, tra cui una scatola in faience con il nome di Horemheb, scopr\u00ec la tomba di Siptah (KV47, nonch\u00e9 la KV48 di Amenepimet visir sotto Amenofi II; la KV49) forse dello scriba Butehamon; la KV50, la KV51, la KV52 contenenti animali mummificati.\nNel 1906 provvide allo svuotamento della KV19 di Montuherkhepeshef; fu quindi la volta della KV53 e, ancora una volta, Davis e Ayrton sfiorarono Tutankhamon quando scoprirono il pozzo KV54, che conteneva oggetti e residui dei materiali di imbalsamazione di quel sovrano. In tale occasione Davis dichiar\u00f2 che quella era certamente la tomba di Tutankhamon e che era inutile perci\u00f2 proseguire in quella ricerca.\nAncora al 1906 risale la scoperta della KV55 che Davis caparbiamente volle assegnare alla regina Tiy. Non esiste purtroppo documentazione dello scavo e, quando esiste, \u00e8 stata compilata \"a posteriori\", molto dopo i lavori, riportando contraddizioni tra differenti versioni; la tomba venne svuotata con grave danno per le suppellettili, che erano gi\u00e0 gravemente danneggiate per le infiltrazioni piovane succedutesi nei millenni.\nNel gennaio 1908 Ayrton port\u00f2 alla luce la KV56, una semplice tomba appartenente forse a un figlio di Seti II, in cui vennero rinvenuti svariati oggetti di gioielleria in oro, tanto che la tomba \u00e8 anche nota come \"Tomba d'Oro\", e argento.\nNel febbraio dello stesso 1908 fu la volta della KV57 di Horemheb, dopo di che Ayrton interruppe la collaborazione con Davis.\nDavis sostitu\u00ec immediatamente Ayrton con Ernest Harold Jones, archeologo non professionista (era in realt\u00e0 un disegnatore), che nella campagna 1908/9, complet\u00f2 lo svuotamento di alcune tombe gi\u00e0 note e scopr\u00ec la KV58 contenente alcune suppellettili e frammenti di foglia d'oro provenienti dalla tomba KV23 di Ay.\nNel 1910 Jones, minato dalla tubercolosi (morir\u00e0 l'anno successivo), lasci\u00f2 la Valle e venne sostituito da Harry Burton, fotografo. Nel 1912 Burton svuot\u00f2 la KV3, mentre nel 1913/1914 si dedic\u00f2 allo svuotamento della KV7 di Ramses II, ma dovette sospendere il lavoro a causa dei depositi alluvionali presenti nella tomba, che si erano pietrificati nel corso dei millenni.\nNel 1912, intanto, Davis aveva dichiarato: \"temo che la Valle delle Tombe sia ormai esaurita\".\nCarnarvon - Carter (1915-1922).\nCarter, che intanto aveva lasciato nel 1905 l'incarico di capo ispettore del Basso Egitto, ritorn\u00f2 nella Valle dei Re nel 1914 essendo stato assunto quale esperto archeologo da Lord Carnarvon.\nLe ricerche, e le scoperte, di Davis si erano specialmente indirizzate nella parte \"visibile\" della Valle dei Re; Carter, pi\u00f9 esperto, riteneva invece che, considerati i depositi alluvionali accumulatisi nel corso dei millenni, molto fosse ancora da scoprire scavando e raggiungendo lo strato \"0\", ovvero quello che doveva effettivamente essere il piano di calpestio all'epoca in cui le sepolture erano state eseguite. L'archeologo britannico era inoltre convinto che la tomba KV54, al contrario di quanto supposto da Davis, non fosse l'effettiva sepoltura del Re fanciullo Tutankhamon, ma che questa fosse ancora da scoprire.\nNel 1912, inoltre, aveva acquistato da un antiquario locale, per conto del suo finanziatore tre placche da bracciali che ne recavano i titoli regali e che erano stati dichiaratamente rinvenuti nei pressi della tomba di Amenofi III (KV22).\nNel 1915 perci\u00f2, sovvenzionato da Lord Carnarvon, che nel frattempo aveva ottenuto una concessione di scavo nella Valle dei Re, Carter riprese le operazioni di svuotamento della KV22, rinvenendo ulteriori tracce del giovane sovrano in un deposito funerario nei pressi della tomba. L'interesse di Carnarvon si fece maggiore e Carter incominci\u00f2 nuovi lavori di scavo interrotti, tuttavia, dallo scoppio della prima guerra mondiale.\nAlla ripresa degli scavi, nel 1917, Carter rinvenne nei pressi della tomba di Ramses VI (KV9) dozzine di ostraka e una serie di elenchi del materiale che era stato sepolto con il VI dei Ramses, nonch\u00e9 alcuni vasi di unguenti da imbalsamazione usati per Merenptah tanto che ebbe a dichiarare: \"stiamo scavando in aree mai toccate e non sappiamo cosa possa esserci\".\nEssendo tuttavia interesse primario di Lord Carnarvon il reperimento di materiale per la sua collezione privata, questi giunse alla decisione di ritirare la concessione per la campagna 1921-1922. Appreso la decisione di Carnarvon, Carter lo raggiunse in Inghilterra (nell'ottobre 1922) e gli propose di mantenere la concessione ancora un altro anno, offrendosi di pagare le spese di tasca propria.\nOttenuto il benestare del finanziatore, Carter rientr\u00f2 alla Valle dei Re alla fine di ottobre del 1922, spostando il cantiere di scavo proprio nel triangolo prospiciente la tomba di Ramses VI.\nIl 4 novembre 1922, scavando sotto i resti di alcune antiche capanne che gli operai avevano costruito quale riparo durante i lavori di realizzazione della sovrastante tomba di Ramses VI, venne scoperto il primo gradino di una scala che adduceva alla tomba, pressoch\u00e9 intatta, di un oscuro Faraone della XVIII Dinastia, neppure riportato nelle liste reali: Tutankhamon. La tomba venne classificata con la sigla KV62 e fu l'ultima scoperta nella Valle almeno fino al febbraio 2006.\nTabelle di compendio.\nPer completezza dell'argomento, alcune vicende inerenti la storia della Valle possono essere compendiate in tabelle; cos\u00ec, qui di seguito,si riportano quelle relative ai pozzi segnalati nella Valle, ma di cui spesso si sono perse le tracce, o le pi\u00f9 note azioni di ruberia subite da alcune delle principali tombe.\nTabella \"K\" dei Pozzi.\nLa superficie della Valle dei Re \u00e8 butterata da altri scavi, oltre le tombe, che costituivano o semplici pozzi/magazzino o inizi di tombe mai proseguite che, per minor importanza o per palese insussistenza di ulteriore sviluppo archeologico, non hanno dato luogo a scavi specifici. Data la scarsa rilevanza questi, salvo un paio di casi, sono stati generalmente indicati con la sigla KV (WV se ubicati nella West Valley) seguita da lettera dell'alfabeto; nella stragrande maggioranza dei casi, inoltre, pur conoscendone l'esistenza, non sono stati rilevati n\u00e9 mappati o se ne sono addirittura perse le tracce. \nFurti nella Valle.\nLe tombe egizie, in genere, e quelle della Valle dei re in particolare, furono oggetto di ruberie. Dall'esame archeologico, nonch\u00e9 da riscontri dei papiri giudiziari relativi a procedimenti contro ladri e complici (talvolta anche nell'entourage degli stessi addetti alla tutela della Valle), \u00e8 possibile concentrare gli episodi sostanzialmente in due specifici periodi:\nNumerosi sono i testi, su papiro, relativi a indagini o procedimenti contro ladri i pi\u00f9 importanti dei quali sono compendiati nella tabella \"L\".\nWN A: la tomba di Inhapi e DB320.\nApparentemente slegate dall'argomento di questa voce possono apparire i complessi tombali DB320 e WN A; il primo posizionato nella valle di Deir el-Bahari e il secondo costituito dalla tomba rupestre molto verosimilmente della regina Ahmose-Inhapi, sposa del re Seqenenra Ta'o. WN A (localmente conosciuta come \"Bab el-Muallaq\", ovvero \"la tomba sospesa\") di fatto, all'atto della scoperta (avvenuta nel 1931/32), conteneva mummie di et\u00e0 romana. Tali siti acquistano, tuttavia, particolare importanza nella storia della Valle dei Re l\u00e0 ove si consideri che DB320 divenne il ricovero di oltre 50 mummie di re, regine e funzionari qui traslate da altre tombe, e WN A (a poco pi\u00f9 di 750 m da DB320) venne quasi sicuramente utilizzata come deposito \"provvisorio\" prima dello spostamento di altri corpi in sepolture successive. Lo studio di etichette, graffiti e iscrizioni all'interno, o nei pressi, delle tombe, o dei vari \"magazzini\", come DB320 e WN A, o come la KV35, consentono di seguire gli spostamenti dei vari corpi fino alla loro destinazione finale.\nTabella \"N\": spostamenti delle mummie reali.\n[X = sepoltura corretta; ==&gt;x = spostamento; ==&gt;O = posizione finale]"}
{"id": "114218", "revid": "287204", "url": "https://it.wikipedia.org/wiki?curid=114218", "title": "Addolcimento", "text": "Laddolcimento \u00e8 un processo di rimozione parziale di solidi disciolti in un solvente, allo scopo di ridurre la durezza della soluzione.\nPu\u00f2 essere considerato un caso particolare di demineralizzazione.\nAvendo constatato che la maggior parte delle incrostazioni delle superfici a contatto con acqua avente sali disciolti avvengono a causa di sali di ioni metallici bivalenti, e in particolare calcio e magnesio, si \u00e8 pensato che in molti casi si possa limitare il processo di demineralizzazione alla rimozione di tali ioni.\nCi\u00f2 pu\u00f2 essere fatto per via fisico-chimica trattando il solvente (solitamente acqua) con opportuni reagenti (Ca(OH)2 e Na2CO3) o, pi\u00f9 frequentemente, mediante l'impiego di resine a scambio ionico.\nLe resine a scambio ionico usate in questi casi sono resine cationiche, che funzionano tramite reazioni del tipo:\nSe ad esempio lo ione metallico Rm \u00e8 costituito da sodio Na, otterremo solfato di sodio, solubile, al posto del solfato di calcio, quasi insolubile.\nLa rigenerazione quindi viene fatta, invece che con un acido forte, con un sale sodico di acido forte, quasi sempre NaCl, in soluzione satura e l'eluato, nel caso illustrato, sar\u00e0 costituito da CaCl2, relativamente inerte."}
{"id": "114222", "revid": "110157", "url": "https://it.wikipedia.org/wiki?curid=114222", "title": "Solfato di calcio", "text": "Il solfato di calcio \u00e8 un composto inorganico con formula CaSO4 e relativi idrati. Sotto forma di formula_1anidrite (la forma anidra), \u00e8 usato come essiccante. Un particolare idrato \u00e8 meglio conosciuto come gesso di Parigi, e un altro si trova naturalmente come gesso minerale; ha molti usi nell'industria. Tutte le forme sono solidi bianchi scarsamente solubili in acqua. Il solfato di calcio provoca una durezza permanente nell'acqua. Nel mosto l'aggiunta di solfato di calcio serve a diminuire il pH del prodotto finito.\nStati di idratazione e strutture cristallografiche.\nIl composto esiste in tre livelli di idratazione corrispondenti a diverse strutture cristallografiche e a diversi minerali presenti in natura:\nUsi.\nL'uso principale del solfato di calcio \u00e8 quello di produrre gesso di Parigi e stucco. Queste applicazioni sfruttano il fatto che il solfato di calcio, polverizzato e calcinato, forma una pasta modellabile dopo idratazione e si indurisce come solfato di calcio cristallino diidrato. \u00c8 anche conveniente che il solfato di calcio sia scarsamente solubile in acqua e non si dissolva facilmente a contatto con l'acqua dopo la sua solidificazione.\nReazioni di idratazione e disidratazione.\nCon un attento riscaldamento, il gesso si converte nel minerale parzialmente disidratato chiamato bassanite o gesso di Parigi. Questo materiale ha la formula &lt;chem&gt;CaSO4 \\cdot (nH2O)&lt;/chem&gt;, dove formula_4. Temperature comprese tra 100 e 150 \u00b0C sono necessarie per allontanare l'acqua all'interno della sua struttura. I valori esatti della temperatura e del tempo dipendono dall'umidit\u00e0 ambientale. Temperature fino a 170 \u00b0C sono utilizzate nella calcinazione industriale, ma a queste temperature inizia a formarsi formula_1anidrite. L'energia termica fornita al gesso in questo momento (il calore di idratazione) tende ad andare a eliminare l'acqua (sotto forma di vapore acqueo) piuttosto che aumentare la temperatura del minerale, che sale lentamente fino a quando l'acqua non scompare; a questo punto aumenta pi\u00f9 rapidamente. L'equazione per la disidratazione parziale \u00e8:\nLa propriet\u00e0 endotermica di questa reazione \u00e8 rilevante per le prestazioni del cartongesso, conferendo resistenza al fuoco a strutture residenziali e di altro tipo. In caso di incendio, la struttura dietro un foglio di cartongesso rimarr\u00e0 relativamente fresca poich\u00e9 l'acqua viene persa dal gesso, prevenendo cos\u00ec (o sostanzialmente ritardando) danni all'intelaiatura (attraverso la combustione di elementi in legno o la perdita di resistenza dell'acciaio alle alte temperature) e conseguente crollo strutturale; ma a temperature pi\u00f9 elevate il solfato di calcio rilascer\u00e0 ossigeno e agir\u00e0 come agente ossidante: questa propriet\u00e0 \u00e8 utilizzata nell'alluminotermia. A differenza della maggior parte dei minerali, che quando reidratati formano semplicemente paste liquide o semiliquide, o rimangono polverosi, il gesso calcinato ha una propriet\u00e0 insolita: se miscelato con acqua a temperature normali (ambiente), ritorna rapidamente alla forma diidrata preferita:\nQuesta reazione \u00e8 esotermica ed \u00e8 responsabile della facilit\u00e0 con cui il gesso pu\u00f2 essere colato in varie forme tra cui fogli (per cartongesso), bastoncini (per gesso da lavagna) e stampi (per immobilizzare ossa rotte o per colate di metallo). Mescolato con polimeri, \u00e8 stato utilizzato come cemento per la riparazione ossea. Piccole quantit\u00e0 di gesso calcinato vengono aggiunte alla terra per creare strutture resistenti direttamente dalla terra colata, un'alternativa all'adobe (che perde la sua forza quando \u00e8 bagnato). Le condizioni di disidratazione possono essere modificate per regolare la porosit\u00e0 dell'emiidrato, dando luogo ai cosiddetti \u03b1- e \u03b2-emiidrati (pi\u00f9 o meno chimicamente identici).\nCon il riscaldamento a 180 \u00b0C, viene prodotta la forma quasi priva di acqua, chiamata formula_1anidrite (&lt;chem&gt;CaSO4 \\cdot nH2O&lt;/chem&gt; dove formula_7 va da formula_8 a formula_9). La formula_1anidrite reagisce lentamente con l'acqua per tornare allo stato diidrato, una propriet\u00e0 sfruttata in alcuni disseccanti commerciali. Per riscaldamento sopra i 250 \u00b0C si forma la forma completamente anidra chiamata formula_3anidrite o anidrite \"naturale\". L'anidrite naturale non reagisce con l'acqua, anche su tempi geologici, a meno che non sia macinata molto finemente.\nLa composizione variabile dell'emiidrato e della formula_1anidrite, e la loro facile interconversione, \u00e8 dovuta alle loro strutture cristalline quasi identiche contenenti \"canali\" che possono ospitare quantit\u00e0 variabili di acqua o altre piccole molecole come il metanolo.\nIndustria alimentare.\nGli idrati di solfato di calcio sono usati come coagulanti in prodotti come il tofu.\nPer la Food and Drug Administration, \u00e8 consentito l'uso nel formaggio e nei prodotti a base di formaggio, farine di cereali, prodotti da forno, dolci surgelati, dolcificanti artificiali per gelatine e conserve e alcune caramelle.\n\u00c8 noto nella serie di numeri E come E516 e la FAO lo conosce come agente rassodante, agente di trattamento della farina, sequestrante e agente lievitante.\nOdontoiatria.\nIl solfato di calcio ha una lunga storia di utilizzo in odontoiatria. \u00c8 stato utilizzato nella rigenerazione ossea come materiale da innesto e legante/estensore per innesto e come barriera nella rigenerazione guidata dei tessuti. \u00c8 un materiale insolitamente biocompatibile e viene completamente riassorbito dopo l'impianto. Non evoca una risposta significativa dell'ospite e crea un ambiente ricco di calcio nell'area dell'impianto.\nAltri usi.\nQuando viene venduto allo stato anidro come essiccante con un agente indicatore di colore sotto il nome di \"drierite\", appare blu (anidro) o rosa (idrato) a causa dell'impregnazione con cloruro di cobalto(II), che funge da indicatore di umidit\u00e0.\nFino agli anni '70 si producevano quantit\u00e0 commerciali di acido solforico a Whitehaven da solfato di calcio anidro. Dopo essere stato miscelato con shale o marna e tostato, il solfato libera anidride solforosa gassosa, un precursore nella produzione di acido solforico; la reazione produce anche silicato di calcio, una fase minerale essenziale nella produzione di clinker di cemento.\nProduzione e occorrenza.\nLe principali fonti di solfato di calcio sono il gesso e l'anidrite presenti in natura, che si trovano in molte localit\u00e0 del mondo come evaporiti. Questi possono essere estratti da cave a cielo aperto o da miniere profonde. La produzione mondiale di gesso naturale \u00e8 di circa 127 milioni di tonnellate all'anno.\nOltre che dalle fonti naturali, il solfato di calcio viene prodotto come sottoprodotto in numerosi processi:\nNella produzione di acido fluoridrico, il fluoruro di calcio viene trattato con acido solforico, facendo precipitare il solfato di calcio.\nQuesti processi di precipitazione tendono a concentrare elementi radioattivi nel solfato di calcio prodotto. Questo problema \u00e8 particolare con il sottoprodotto fosfato, poich\u00e9 i minerali di fosfato contengono naturalmente uranio e i suoi prodotti di decadimento come il radio-226, piombo-210 e polonio-210.\nIl solfato di calcio \u00e8 anche un componente comune dei depositi di incrostazione negli scambiatori di calore industriali, perch\u00e9 la sua solubilit\u00e0 diminuisce con l'aumentare della temperatura.\nSolubilit\u00e0 retrograda.\nLa dissoluzione delle diverse fasi cristalline del solfato di calcio in acqua \u00e8 esotermica e rilascia calore (diminuzione dell'entalpia: \u0394H &lt; 0). Come immediata conseguenza, per procedere, la reazione di dissoluzione ha bisogno di dissipare questo calore che pu\u00f2 essere considerato come un prodotto della reazione. Se il sistema \u00e8 raffreddato, l'equilibrio di dissoluzione evolver\u00e0 verso destra secondo il principio di Le Chatelier e il solfato di calcio si dissolver\u00e0 pi\u00f9 facilmente. Cos\u00ec la solubilit\u00e0 del solfato di calcio aumenta al diminuire della temperatura e viceversa. Se la temperatura del sistema aumenta, il calore di reazione non pu\u00f2 dissiparsi e l'equilibrio regredisce verso sinistra secondo il principio di Le Ch\u00e2telier; la solubilit\u00e0 del solfato di calcio diminuisce all'aumentare della temperatura. Questo comportamento di solubilit\u00e0 controintuitivo \u00e8 chiamato \"solubilit\u00e0 retrograda\". \u00c8 meno comune rispetto alla maggior parte dei sali la cui reazione di dissoluzione \u00e8 endotermica (cio\u00e8 la reazione consuma calore; aumento di entalpia: \u0394H &gt; 0) e la cui solubilit\u00e0 aumenta con la temperatura. Anche un altro composto del calcio, l'idrossido di calcio (Ca(OH)2, portlandite) mostra una solubilit\u00e0 retrograda per lo stesso motivo termodinamico, ossia perch\u00e9 anche la sua reazione di dissoluzione \u00e8 esotermica e cede calore. Quindi, per sciogliere la quantit\u00e0 massima di solfato di calcio o idrossido di calcio in acqua, \u00e8 necessario raffreddare la soluzione vicino al punto di congelamento invece di aumentarne la temperatura.\nLa solubilit\u00e0 retrograda del solfato di calcio \u00e8 anche responsabile della sua precipitazione nella zona pi\u00f9 calda degli impianti di riscaldamento e del suo contributo alla formazione di incrostazioni nelle caldaie insieme alla precipitazione del carbonato di calcio la cui solubilit\u00e0 diminuisce anche quando l'anidride carbonica si degassifica dall'acqua calda o pu\u00f2 fuoriuscire fuori dal sistema.\nPresenza extra terrestre.\nI risultati del 2011 del rover Opportunity sul pianeta Marte mostrano una forma di solfato di calcio in una vena sulla superficie. Le immagini suggeriscono che il minerale sia gesso."}
{"id": "114224", "revid": "538762", "url": "https://it.wikipedia.org/wiki?curid=114224", "title": "Arrampicata in artificiale", "text": ""}
{"id": "114226", "revid": "2217068", "url": "https://it.wikipedia.org/wiki?curid=114226", "title": "Digital Playground", "text": "La Digital Playground \u00e8 una casa di produzione statunitense di film pornografici con sede nella San Fernando Valley in California.\n\u00c8 parte del gruppo Mindgeek.\nStoria.\nFondata nel 1993 da Joone, Digital Playground ha ottenuto 79 premi per i risultati ottenuti nelle vendite e per gli sforzi volti allo sviluppo di nuove tecnologie interattive; controlla il 40% del mercato americano della pornografia..\nLa societ\u00e0 \u00e8 presieduta da Samantha Lewis, una delle poche donne che ha raggiunto una posizione dirigenziale in una industria tipicamente maschile.\nPanorama.\nJoone si occupa della parte relativa alle tecnologie interattive e della regia: ha creato la serie \"Virtual Sex\", che ha rivoluzionato l'industria pornografica ed ha ricevuto il premio AVN Awards per la miglior serie interattiva; \"Island Fever\" \u00e8 stato l'unico film hard ad aver mai vinto il premio Empire Awards per il DVD pi\u00f9 venduto, rimanendo per ben due anni in vetta alle classifiche americane, mentre \"Island Fever 3\" \u00e8 stato il primo film per adulti ad essere completamente filmato e distribuito su HD DVD, vincendo il premio AVN per la miglior produzione ad alta definizione del 2004.\nLa notevole qualit\u00e0 delle produzioni Digital Playground ha permesso alla societ\u00e0 di allargare il mercato anche alle donne, riducendo lo scarto tra industria cinematografica e pornografica..\nHanno un contratto esclusivo con Digital Playground Tera Patrick, Jesse Jane, Devon, Stoya, Teagan Presley e Riley Steele. Dal 2015 al 2017 \u00e8 andato in onda DP Star, una sfida tra attrici per eleggere la migliore stella che si sarebbe aggiudicata un premio in denaro, oltre ad un contratto esclusivo. Vincitrici delle edizioni sono rispettivamente Eva Lovia, Aria Alexander e Adriana Checkik. "}
{"id": "114228", "revid": "1516566", "url": "https://it.wikipedia.org/wiki?curid=114228", "title": "Asigliano Vercellese", "text": "Asigliano Vercellese (\"Asijan\" in piemontese) \u00e8 un comune italiano di abitanti della provincia di Vercelli in Piemonte.\nGeografia fisica.\nIl territorio comunale \u00e8 pianeggiante e la sua quota varia di poco, tra i 131 a nord e i 118 a est, verso Pezzana.\nEsso \u00e8 attraversato in senso ovest-est dal torrente Bona che nel suo tratto pi\u00f9 a monte fa anche da confine per alcuni km tra Asigliano e Desana.\nLa popolazione \u00e8 concentrata attorno al centro comunale mentre nei dintorni sorgono varie cascine isolate.\nStoria.\nIl paese risale all'epoca romana \"Fundus Acilianus\", dal nome romano del proprietario del fondo Acilius. Sia un diploma di Carlo il Grosso dell'881 a favore del vescovo di Vercelli, Liutvardo, che un'atti del vescovo Ingone (961-977) menziona per la prima volta l'esistenza della localit\u00e0. Il possesso del feudo al vescovo di Vercelli fu suggellato nel 1152 dall'imperatore Federico Barbarossa e nel 1191 da Enrico VI.\nNel 1181 il vescovo Guala Bondoni invest\u00ec del feudo i suoi nipoti Giordano, Pietro e Ardizzone Bondoni. Successivamente pass\u00f2 agli Avogadro e nel 1304 il vescovo Raniero Avogadro di Pezzana invest\u00ec la famiglia Avogadro di San Giorgio. Nel 1335 il paese fu concesso ai Visconti e nel 1427 ai Savoia, anche se l'effettiva sottomissione avvenne nel 1429 venendo a far parte del capitanato di Santhi\u00e0.\nNel 1436 una terribile pestilenza flagell\u00f2 il \"paese\" che, secondo la tradizione, fu salvato dall'intervento di (san Vittore), invocato a gran voce dal popolo. Da quel giorno il miracolo viene ricordato con una festa nella seconda domenica di maggio, durante la quale i buoi vengono fatti esibire in una breve ma suggestiva \"corsa\" a carattere \"votivo\".\nNel 1536 il paese fu saccheggiato dalle truppe imperiali a causa della ribellione della popolazione al Duca di Savoia Carlo III. Solo nel 1545 il duca perdon\u00f2 gli asiglianesi.\nNel 1619 il duca Carlo Emanuele I di Savoia concesse il feudo a Paolo Camillo Cavalca di Parma, mentre nel 1650 pass\u00f2 a Giovanni Francesco appartenente al ramo delle Donne del Consortile dei signori di Buronzo.\nNel 1650 il feudo pass\u00f2 a Giovanni Francesco del ramo delle Donne del consortile dei signori di Buronzo. La famiglia prese allora il nome di Buronzo di Asigliano.\nSociet\u00e0.\nTradizioni e folclore.\nLa popolazione di questo paese \u00e8 devota a san Vittore, celebrato ogni anno con la tradizionale corsa dei buoi. La corsa \u00e8 documentata dal 1658 ed \u00e8 simile a quella che si tiene da un'epoca ancora pi\u00f9 antica a Caresana. La manifestazione \u00e8 molto popolare e attira molta folla.\nEconomia.\nL'attivit\u00e0 prevalente \u00e8 l'agricoltura, con la coltivazione del riso.\nInfrastrutture e trasporti.\nLa stazione di Asigliano, attivata nel 1857 lungo l'allora ferrovia Vercelli-Casale-Valenza, venne trasformata in fermata negli anni novanta quando il servizio era ormai da tempo configurato come linea Vercelli-Casale Monferrato, per vedere infine sospeso completamente il traffico nel 2013.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "114229", "revid": "1745361", "url": "https://it.wikipedia.org/wiki?curid=114229", "title": "Paflagonia", "text": "La Paflagonia \u00e8 un'antica regione costiera dell'Anatolia centro-settentrionale, bagnata a nord dal Mar Nero e situata tra la Bitinia a ovest, il Ponto a est e la Galazia a sud. Secondo Strabone, il fiume Partenio costituiva il confine occidentale della regione, mentre il fiume \"Halys\" (l'odierno K\u0131z\u0131l\u0131rmak) ne costituiva quello orientale.\nAmbiente fisico e risorse naturali.\nLa maggior parte della Paflagonia \u00e8 montuosa, ma contiene valli fertili e produce in abbondanza nocciole e frutta, in particolare prugne, ciliegie e pere. Le montagne sono rivestite da dense foreste che forniscono grandi quantit\u00e0 di legname. Per questo le sue coste furono occupate da colonizzatori greci fin dai tempi pi\u00f9 antichi. L'esempio pi\u00f9 illustre \u00e8 la ricca citt\u00e0 di Sinope, fondata intorno al 630 a.C. da Mileto. Amastris (oggi Amasra), qualche chilometro a est del fiume Partenio, divenne importante durante il governo dei re macedoni; mentre Amisus (l'odierna Samsun), una colonia di Sinope situata poco a est del fiume \"Halys\" (e quindi non strettamente in Paflagonia secondo i confini definiti da Strabone), crebbe fino a divenire una rivale della sua citt\u00e0 madre.\nLe citt\u00e0.\nLe pi\u00f9 importanti citt\u00e0 dell'interno erano Gangra - anticamente la capitale dei re paflagoni, in seguito chiamata Germanicopoli, situata vicino al confine con la Galazia - e Pompeiopoli, nella valle del fiume \"Amnias\", vicino a ricche miniere di un minerale chiamato \"sandarake\" da Strabone (arsenico rosso o solfuro di arsenico, cio\u00e8 realgar od orpimento), ampiamente esportato da Sinope. Altre citt\u00e0 importanti furono Ionopoli e Amastri.\nIl popolo e la lingua.\nAl tempo degli Ittiti, la regione fu abitata dai Palaici, soprattutto nella citt\u00e0 di Pala. ; sembra piuttosto che fossero legati al popolo della regione vicina, la Cappadocia, che apparteneva al ramo anatolico degli Indoeuropei. , sembra che la loro lingua, il palaico fosse caratteristica; la linguistica contemporanea la riconosce come appartenente alle lingue anatoliche indoeuropee.\nSecondo Omero, i Paflagoni intervennero come alleati di Priamo nella guerra di Troia, al comando di Pilemene, che rimase ucciso in combattimento. Altri autori affermano che dopo la caduta della citt\u00e0 asiatica i Paflagoni superstiti seguirono Antenore nell'esilio, giungendo con lui nell'Italia settentrionale: erano quelli che in seguito si sarebbero chiamati Veneti (a tal proposito va detto che in origine i Paflagoni erano noti anche come Eneti).\nStoria.\nIl regno.\nSebbene i Paflagoni non abbiano mai giocato un ruolo importante nella storia, sono stati una delle pi\u00f9 antiche nazioni anatoliche (Iliade, II. 850-855). Sono menzionati da Erodoto tra i popoli conquistati dal re lidio Creso.\nSuccessivamente pass\u00f2 a far parte dell'Impero achemenide (546 a.C.); nel 480 a.C. i Paflagoni inviarono un grosso contingente per l'esercito di Serse I. Senofonte dice che erano governati da un proprio principe, senza alcun legame con i satrapi vicini: la loro libert\u00e0 era forse dovuta alla natura del loro paese, con le sue alte catene montuose e i valichi difficoltosi. Sembra che tutti questi governanti avessero portato il nome \"Pilemene\" per rivendicare una discendenza dal capotrib\u00f9 il cui nome compare nell'Iliade in qualit\u00e0 di comandante dei Paflagoni, alleati di Troia.\nL'et\u00e0 ellenistica.\nLa Paflagonia fu conquistata da Alessandro Magno (334 a.C.) e dopo la sua morte fu assegnata a Eumene di Cardia, insieme alla Cappadocia e alla Misia. Continu\u00f2 comunque a essere governata da principi indigeni fino a quando fu assorbita dal potere usurpatore del Ponto: i governanti di quella dinastia divennero signori della maggior parte della Paflagonia gi\u00e0 durante il regno di Mitridate I (302-266 a.C.), ma la citt\u00e0 di Sinope non cadde sotto il loro controllo fino al regno di Farnace I (182 a.C.). Da allora, l'intera provincia fu annessa al Regno del Ponto fino alla caduta di Mitridate VI (65 a.C.).\nL'et\u00e0 romana.\nPompeo un\u00ec le regioni costiere della Paflagonia e la maggior parte del Ponto nella provincia romana della Bitinia, ma lasci\u00f2 l'interno del paese ai principi locali, fino a che la dinastia si estinse e l'intero paese fu annesso all'Impero romano. Il nome della Paflagonia fu comunque mantenuto e ricordato dai geografi, anche se i suoi confini non sono stabiliti con certezza da Claudio Tolomeo. La Paflagonia fu poi eretta a provincia autonoma da Diocleziano attorno al 295 d.C.\nL'et\u00e0 bizantina.\nNel 395 quando l'Impero romano si divise, la Paflagonia entr\u00f2 a far parte dell'Impero romano d'Oriente. Nel 614 i Persiani che avevano preso oramai il controllo di tutte le terre orientali dell'impero, conquistarono anche la Paflagonia, ma fu poi riconquistata nel 622 da Eraclio I che and\u00f2 a sconfiggere i Persiani in Armenia. Con la riforma delle province quindi l'avvento dei \"themata\" fatta da Eraclio nella prima met\u00e0 del VII secolo, la Paflagonia entr\u00f2 a far parte del \"thema\" di Bucellarion. Nel 674 gli Arabi invasero tutta l'Asia Minore tra cui la Paflagonia, ma la ripersero nel 678 con la sconfitta nell'assedio di Costantinopoli. Vista la forza del thema di Bucellarion per sventare i rischi di ribellione la regione fu smembrata, nacque cos\u00ec anche il thema della Paphlagonia con capoluogo Amastri.\nA seguito della battaglia di Manzicerta (1071) dove l'imperatore bizantino Romano IV Diogene fu sconfitto e catturato dai Turchi selgiuchidi, quasi tutta l'Asia Minore cadde, la Paflagonia cadde nel 1075. Tra il 1110 e il 1117 il basileus Alessio I Comneno riconquist\u00f2 molti territori ai turchi, tra i quali la Paflagonia.\nNel 1204 mentre i crociati assediavano Costantinopoli, Alessio I di Trebisonda e suo fratello Davide I Comneno con l'aiuto del Regno di Georgia fondarono l'Impero di Trebisonda nel Ponto, con capitale Trebisonda, che velocemente si estese fino alla Paflagonia, conquistata da Davide che ne divenne il governatore. Ma intorno al 1210 la Paflagonia fu quasi del tutto conquistata da Teodoro I Lascaris, imperatore di Nicea, il resto nel 1212 fu conquistata dal Sultanato d'Iconio. Nel 1261 il generale niceano Alessio Strategopulo riconquist\u00f2 Costantinopoli, l'imperatore Michele VIII Paleologo poteva cos\u00ec porre sul suo capo la corona dei basileis, senza che nessuno potesse pi\u00f9 contestargliela. Alla fine del XIII secolo, durante il regno di Andronico II Paleologo i Turchi ottomani strapparono la Paflagonia all'Impero bizantino, fu cos\u00ec annessa all'Impero ottomano."}
{"id": "114231", "revid": "838137", "url": "https://it.wikipedia.org/wiki?curid=114231", "title": "XVIII dinastia egizia", "text": "La XVIII dinastia (1543-1292 a.C.), nella storia dell'antico Egitto, \u00e8 la prima dinastia del cosiddetto Nuovo Regno, protagonista della cacciata finale degli Hyksos. Essa copre un arco di tempo di circa 250 anni, durante il XVI, XV e XIV secolo a.C.\nStoria.\nIn questo periodo l\u2019Egitto raggiunge il massimo splendore nelle arti e l\u2019apice della sua estensione territoriale. Nella capitale Tebe si sviluppa il culto del dio Amon; viene innalzato il gigantesco tempio di Karnak e Tebe divenne una citt\u00e0 talmente potente da non avere rivali. L'Egitto riceve tributi da tutti i popoli confinanti. La stabilit\u00e0 raggiunta permette una successione dei sovrani molto regolare, da padre in figlio, con l'importante eccezione di Hatshepsut, la regina-faraone. Il paese \u00e8 per\u00f2 percorso da uno scisma religioso quando il faraone Akenaton proclama Aton il dio sole unico dio, abbandona Tebe e sposta la capitale ad Amarna. Quando Akenaton muore, il giovane faraone Tutankaton cambia nome in Tutankamon e ristabilisce velocemente il culto di Amon, ma muore a soli 18 anni. Per tradizione i faraoni sposavano le loro sorelle; recenti studi medico-legali sulle mummie della XVIII dinastia hanno accertato che l'endogamia degli avi e dei genitori provoc\u00f2 dei danni genetici a Tutankamon, che aveva un piede equino e doveva camminare con l'aiuto di un bastone. Anche gli ultimi due faraoni Ay e Horemheb dovettero, per succedere al trono, sposare la sorella-vedova di Tutankhamon, Ankhesenamon.\nCronologia.\nLa sequenza dei sovrani \u00e8 abbastanza ben conosciuta, ma presenta ancora alcune incertezze per la fase di transizione tra Akhenaton e Tutankhamon. I vari annali disponibili (Manetone, Papiro dei Re e Tavola di Abido), non consentono infatti di risolvere tutti i dubbi sui vari faraoni e sulla durata dei loro regni. La cronologia di Manetone, cos\u00ec come pervenutaci dai referenti Giuseppe Flavio, Giulio Sesto Africano e Eusebio di Cesarea non consente di individuare con certezza tutti i sovrani e presenta spesso anni di regno che non trovano un avallo nelle testimonianze archeologiche. Il Papiro dei Re \u00e8 mancante proprio della parte relativa alla dinastia, mentre la Lista di Abido, che per altro non presenta le durate di regno, non elenca alcuni sovrani, considerati non degni dai faraoni della XIX dinastia (Hatshepsut e i faraoni da Akhenaton ad Ay, implicati nell'eresia del dio Aton).\nLa cronologia della dinastia \u00e8 stata ricostruita sostanzialmente sulla base della datazione assoluta astronomica per Amenhotep I e considerando le durate di regno dei vari sovrani ottenute da un'analisi dei dati di Manetone e delle testimonianze archeologiche. La data d'incoronazione di Amenhotep I \u00e8 stata ricavata dalla segnalazione della levata eliaca di Sirio contenuta nel Papiro Ebers. Essa presenta per\u00f2 sia una indeterminazione legata al metodo di calcolo, sia quella di 20 anni connessa all'ipotesi che la levata eliaca di Sirio sia stata osservata, contrariamente alla norma, nella nuova capitale Waset / Tebe invece della citt\u00e0 di Menphy / Eliopoli. Sulla base di queste indeterminazioni si arriva a stimare l'inizio della dinastia nel 1581 \u00b1 4 o 1561 \u00b1 4.\nQueste date d'inizio della dinastia hanno subito per\u00f2 alcune modifiche a causa di evidenti errori di calcolo nella datazione d'incoronazione di Amenhotep I. Alla decurtazione di 20 anni si \u00e8 aggiunta una nuova uguale decurtazione di ulteriori 20 anni e si \u00e8 a volte confusa la data dell'evento astronomico con quello dell'incoronazione.\nLa fine della cronologia sembra databile al 1321 a.C., grazie a una nuova datazione assoluta che consente, con buona probabilit\u00e0, di datare l'inizio della XIX dinastia egizia.\nNel prospetto seguente si presenta pertanto sia la doppia cronologia ottenuta tramite la regolare applicazione del metodo astronomico sia quella presentata da Franco Cimmino e altri (doppia decurtazione di 20 anni), segnalata con un'indeterminazione di \u00b1 30."}
{"id": "114232", "revid": "1652635", "url": "https://it.wikipedia.org/wiki?curid=114232", "title": "Ierapoli", "text": "Ierapoli (anche Gerapoli o, seguendo il nome greco antico, Hierapolis) \u00e8 una citt\u00e0 ellenistico-romana della Frigia. Dominava la valle del fiume Lico sulla strada che collegava l'Anatolia al mar Mediterraneo. Le rovine si trovano nell'odierna localit\u00e0 di Pamukkale (\"castello di cotone\"), situata nella provincia di Denizli, in Turchia, e famosa per le sue sorgenti calde, che formano concrezioni calcaree. Ierapoli di Frigia non \u00e8 da confondersi con Ierapoli Bambice, in Siria, o con Ierapoli Castabala, in Cilicia.\nIerapoli di Frigia . Le maggiori attrazioni turistiche sono rappresentate dalle concrezioni calcaree, dalle calde acque termali che sgorgano in mezzo alle rovine, e il patrimonio architettonico della citt\u00e0 antica: un teatro romano molto ben conservato, una vasta necropoli e il \"martyrion\" dell'apostolo Filippo, il cui complesso occupa per intero la collina che sovrasta la citt\u00e0.\nNel sito archeologico opera dal 1957 la \"missione archeologica italiana di Hierapolis di Frigia\" (MAIER).\nStoria.\nImportante citt\u00e0 ellenistico-romana della Frigia, Ierapoli dominava la valle del fiume Lykos, lungo un percorso che univa l'Anatolia interna al Mediterraneo.\nLe recenti attivit\u00e0 di scavo hanno permesso di riconoscere l'impianto urbano di Ierapoli, riferibile probabilmente ad et\u00e0 ellenistica, con un asse principale nord-sud, la grande \"plateia\" (strada principale), lungo la quale si sviluppa un reticolo stradale ortogonale che divide la citt\u00e0 in isolati regolari, piuttosto allungati. All\u00b4interno di questo impianto si disponevano gli edifici pubblici e le case. Nella parte nord della citt\u00e0, lungo la strada che portava verso Tripoli, cominciarono a formarsi, tra il II e il I secolo a.C., i primi nuclei della necropoli, che si svilupper\u00e0 in et\u00e0 imperiale, con tombe a fossa ed edifici funerari.\nL'assetto monumentale della citt\u00e0 meglio riconoscibile \u00e8 quello che si cre\u00f2 dopo il rovinoso terremoto del 60 d.C., tra la fine del I ed il III secolo. \u00c8 a questo periodo, infatti, che si pu\u00f2 far risalire la costruzione o la trasformazione di molti monumenti quali l'agor\u00e0 commerciale, la porta di Frontino, due grandi ninfei pubblici, e il grandioso teatro.\nLa crescita della citt\u00e0 sub\u00ec un brusco arresto nel corso del IV secolo a causa di un violento terremoto che distrusse estese aree come quella dell'agor\u00e0 commerciale.\nCon la costruzione delle mura di fortificazione bizantine, alla fine del IV secolo, la parte nord della citt\u00e0, compresa l'agor\u00e0 commerciale, fu esclusa dal perimetro urbano ed utilizzata come cava di materiale da costruzione da utilizzare nel reimpiego. Ierapoli diviene in questa fase un importante centro della cristianit\u00e0 e lungo l'asse viario principale furono costruite una chiesa extraurbana (Terme-chiesa), la cattedrale con il battistero, la basilica a pilastri e, sulla collina orientale, il \"martyrion\" di San Filippo apostolo.\nAlla fine del VI secolo, un altro terremoto provoc\u00f2 il crollo della maggior parte degli edifici ierapolitani, comprese le mura bizantine.\nScoperte recenti.\nDal 1957, ad opera del Prof. Paolo Verzone, del Politecnico di Torino, sono stati ingaggiati scavi archeologici su tutta la vasta area dove erano gi\u00e0 visibili emergenze. Nei primi trent'anni di scavi furono individuati tutti i pi\u00f9 importanti punti nevralgici dell'antica citt\u00e0: il perimetro delle mura e la monumentale Porta di Frontino; le terme; il teatro; il tempio di Apollo con l'accesso al Plutonion, ovvero una grotta, da cui escono velenosissimi vapori sulfurei, che gli antichi consideravano l'ingresso degli Inferi, dimora del dio Plutone; le terme; l'area dell'agor\u00e0; alcune chiese fra le quali il martyrion di San Filippo. Con la scomparsa del Prof. Paolo Verzone, la missione archeologica \u00e8 stata guidata fino alle soglie del nuovo millennio dalla Prof.ssa Daria Ferrero De Bernardi, sempre del Politecnico di Torino, sotto la cui direzione hanno visto il restauro tutti i monumenti gi\u00e0 individuati, compresa l'estesissima necropoli, in cui oper\u00f2 la Prof.ssa Donatelle Ronchetta, del medesimo ateneo.\nGli scavi del sito di Ierapoli successivi al 2010 hanno portato ad alcune importanti scoperte, riportate anche dai mass media.\nLa tomba dell'apostolo Filippo.\nUn sigillo in bronzo del VI secolo conservato al Virginia Museum of Fine Arts di Richmond (USA) rappresenta l'apostolo Filippo e il suo \"Martyrion\", ma anche una chiesa totalmente sconosciuta sino al 2011 e delle scalinate che salgono la collina. Gli scavi hanno successivamente condotto alla scoperta di scalinate processionali nei pressi del \"Martyrion\", una chiesa scomparsa nel V secolo e al centro della chiesa una tomba a sacello di epoca romana. Nei pressi fontane, vasche termali e alloggi per i pellegrini."}
{"id": "114234", "revid": "1833487", "url": "https://it.wikipedia.org/wiki?curid=114234", "title": "Fragaria vesca", "text": "La fragola di bosco (Fragaria vesca ) \u00e8 una pianta erbacea della famiglia delle rosacee. Spontanea nei sottoboschi italiani, \u00e8 coltivata per i suoi frutti: piccole fragole dal profumo molto intenso. Si distingue dalle variet\u00e0 ibride coltivate di Fragaria per il fatto che il frutto \u00e8 piccolo e morbido (da cui il nome \"vesca\" che in latino significa molle). Secondo alcune fonti, il nome \"fragaria\" \u00e8 indoeuropeo ed \u00e8 connesso al sanscrito \"ghra\", il cui significato \u00e8 \"fragranza\".\nMorfologia.\nLe foglie riunite alla base in piccoli ciuffi, sono trifoglie e dentellate. I piccoli fiori bianchi da 4 a 6 petali fioriscono in tutto il periodo da aprile a luglio, talvolta le piante rifioriscono nuovamente in autunno. Il frutto \u00e8 in realt\u00e0 un falso-frutto, che sorregge i frutti propriamente detti acheni che sono i semini di cui \u00e8 cosparsa la superficie.\nHabitat.\nSottobosco, boschi radi, scarpate. Si trova quasi in tutta Europa.\nColtivazione.\nPreferisce un suolo fresco, piuttosto acido ed un'esposizione soleggiata o di mezz'ombra.\nLa riproduzione avviene per moltiplicazione vegetativa agamica.\nI frutti possono esser raccolti non prima di 8 mesi dall'impianto. Inoltre sono di difficile conservazione e devono essere consumati o lavorati rapidamente.\nUsi.\nCome erba medicinale la fragola di bosco pu\u00f2 essere impiegata per alleviare disturbi gastrointestinali.\nI principi attivi contenuti nella pianta sono olii essenziali, tannino e flavone.\nContiene buone dosi di vitamina C, di iodio, di ferro, di calcio, di fosforo. Da non sottovalutare la presenza, nel frutto, di acido salicilico. Le sono attribuite propriet\u00e0 depurative e diuretiche. \u00c8 indicata nelle infiammazioni del cavo orale.\nCuriosit\u00e0.\nI frutti della \"Fragaria vesca\" sono normalmente di colore rosso, ma sull' si trovano facilmente delle piante che producono frutti completamente bianchi.\nCon cosa pu\u00f2 essere confusa.\nAd uno sguardo superficiale pu\u00f2 essere confusa impunemente (in quanto non tossica) con la \"falsa fragola\" inodore ed insapore, oltre che diversa per dettagli morfologici e di portamento."}
{"id": "114239", "revid": "125153957", "url": "https://it.wikipedia.org/wiki?curid=114239", "title": "Didattica", "text": " \nLa didattica (dal greco \"\u03b4\u03b9\u03b4\u03ac\u03c3\u03ba\u03c9\", cio\u00e8 \"insegnare\"), indica la teoria e la pratica dell'insegnamento. Si pu\u00f2 dividere in didattica generale, che riguarda i criteri e le caratteristiche generali della pratica educativa, e in didattica speciale che riguarda invece i singoli insegnamenti o le diverse caratteristiche (et\u00e0, capacit\u00e0 specifiche, ambiente) dei soggetti dell'apprendimento.\nStoria.\nEt\u00e0 antica.\nIl termine didattica affonda le sue origini nel greco did\u00e0skein, che sta ad indicare l'acquisizione della pratica dell'insegnamento e del mostrare.\nDurante l'et\u00e0 ellenistica il poema didascalico si poneva come obiettivo quello di istruire le persone attraverso la narrazione; un esempio \u00e8 il poema di Esiodo \"Le opere e i giorni\".\nPer quanto concerne invece il latino tardo, possiamo trovare il termine didascalicus che significa \u201cfatto ammaestrare\u201d; \u00e8 solo per\u00f2 nel 1554 che troviamo per la prima volta il termine \"didactique\" come aggettivo.\nCon Socrate si afferma il metodo del dialogo (maieutica) grazie al quale si aiuta il discepolo a far emergere conoscenze che ha gi\u00e0 dentro di s\u00e9. Tutto ci\u00f2 verr\u00e0 applicato successivamente nell'Accademia Platonica.\nDal Medioevo al XIX secolo.\nPer quanto riguarda invece le scuole del primo Medioevo, esse si ponevano come obiettivo l'istruzione cristiana dei monaci e dei chierici. Le lezioni erano caratterizzate dalla lettura da parte del maestro di testi, mentre l'alunno doveva ascoltare e memorizzare.\nNel Seicento, una figura di notevole influenza \u00e8 Comenio. Quest'ultimo, convinto che l'educazione fosse uno dei principali strumenti in grado di garantire la pacifica convivenza tra gli uomini, introdusse grandi cambiamenti e innovazioni nell'insegnamento, gettando le basi della didattica moderna. Cerc\u00f2 infatti di sviluppare una formazione completa della persona e, per garantire un'istruzione a tutti, cerc\u00f2 di collegare le scuola a un'organizzazione centrale e distribuita meglio sul territorio; cerc\u00f2 anche di guidare i maestri alla conoscenza della didattica e si impegn\u00f2 per sviluppare specifiche strategie didattiche ed educative. \nDopo Comenio, Locke concepisce la mente come una tabula rasa e solo l'esperienza \u00e8 in grado di riempirla di nozioni; nella sua opera \"Pensieri sull'educazione\" si occupa della formazione del gentleman e d\u00e0 particolare importanza alle discipline, alla motivazione e alla curiosit\u00e0 nel bambino.\nNel Settecento Rousseau sposta l'attenzione sul soggetto che \u00e8 destinatario dell'insegnamento. Nell\"'Emilio\" parla della necessit\u00e0 di ricorrere ad una metodologia basata su un'educazione che cerchi di eliminare tutte le cattive influenze date dalle circostanze. Il maestro in questo caso vede ridefinito il suo ruolo poich\u00e9 diventa in grado di motivare, stimolare la curiosit\u00e0, rispettando allo stesso tempo i bisogni e i tempi del soggetto. Nonostante questo suo pensiero innovatore, Rousseau non \u00e8 in grado di influenzare la pratica educativa del tempo basata su regole e sanzioni.\nEt\u00e0 contemporanea.\nPer quanto riguarda la pedagogia dei primi del Novecento, una figura di particolare importanza \u00e8 Piaget, che studia lo sviluppo cognitivo del bambino.\nUna figura influente dell'Attivismo \u00e8 quella di Dewey, il quale getta le basi per la sperimentazione di diverse esperienze educative in cui si d\u00e0 grande importanza all'educando ed alla sua individualit\u00e0. La scuola attiva infatti mette il bambino al centro di qualsiasi interesse, dando quindi spazio ad un suo \"laissez faire\".\nNel 1954 Skinner diede vita all'istruzione programmata. Skinner \u00e8 il pi\u00f9 importante esponente del Comportamentismo; l'autore sostiene infatti che si pu\u00f2 studiare solo il comportamento esterno. Egli afferma inoltre che \u00e8 necessario applicare i principi conoscitivi dell'apprendimento (tra cui il rinforzo positivo) alla didattica nei suoi diversi modi d'uso. \nDi notevole rilievo sono anche i contributi teorici che derivano dalla Gestalt (Wertheimer, Koffka e Kohler) che sostiene che i soggetti non reagiscono solo ad un insieme di dettagli distinti, ma ad una complessa struttura di stimoli. Da quest'ultima corrente di pensiero derivano poi tutta una serie di studi sulle caratteristiche percettive e strutturali che influenzeranno anche il problem solving, il pensiero creativo e tutte le ricerche sulle dinamiche e sul clima di gruppo.\nPer quanto concerne invece il piano della psicologia clinica e della personalit\u00e0, fondamentale \u00e8 stato il contributo di Rogers, Maslow, Shannon, Weaver e la Scuola di Palo Alto (Bateson, Watzlawick) la quale elabora cinque assiomi delle comunicazioni. \nNel Sessantotto assumono una grande importanza diversi apporti culturali come quello della Scuola di Francoforte (Marcuse, Adorno, Horkheimer) che sosteneva metodologie antiautoritarie e dava particolare importanza alla funzione ideologica della formazione, e il condizionamento in quest'ultima dei fattori socioculturali, come ad esempio il linguaggio. \nDurante gli anni Settanta, il cognitivismo si afferma sempre di pi\u00f9 arricchendosi di nuove connotazioni. Si avverte anche la necessit\u00e0 di creare nuovi modelli e teorie sulla mente e sull'intelligenza; basta ricordare infatti Gardner con la sua teoria delle intelligenze multiple.\nFondamentale \u00e8 anche ricordare quella corrente di pensiero chiamata oggi Costruttivismo. Quest'ultima sposta l'interesse dall'allestimento curricolare e dalla sua organizzazione lineare-sequenziale, all'allestimento di comunit\u00e0 ed ambienti per l'apprendimento. All'interno del Costruttivismo si sviluppano a sua volta diversi filoni di pensiero, tra cui l'indirizzo socioculturale di derivazione vygotskijana per cui l'apprendimento si genera come processo di interazione ossia un percorso che va dall'esterno verso l'interno o, in altre parole, dai processi sociali all'individuo. L'interazione rappresenta inoltre la premessa per dare vita al pensiero e da cui ha origine anche il linguaggio.\nPer quanto concerne invece gli anni Novanta, si sviluppano le reti telematiche e il cyberspazio che permettono di dar via ad una riflessione teorica che si pone come obiettivo l'elaborazione di nuovi modelli di produzione del sapere, creando per\u00f2 allo stesso tempo delle criticit\u00e0 che riguardano il settore della formazione. Da un punto di vista Internet ha infatti permesso la creazione di nuovi spazi di interazione e comunicazione che hanno dato origine ad un'intelligenza collettiva, ma dall'altro si sono prodotte nuove forme di esclusione tra chi riesce a trarre vantaggi da questa nuova forma di comunicazione e chi no.\nUn sistema di insegnamento attraverso il computer, con lo stesso comportamento di un insegnante reale prende il nome di Intelligent Tutoring System.\nDescrizione.\nLa didattica \u00e8 la scienza della comunicazione e della relazione educativa. L'oggetto specifico della didattica \u00e8 lo studio della pratica d'insegnamento, l'organizzazione razionale dei metodi e delle azioni tese all'ottenimento di un efficace progetto educativo. La strategia didattica concerne in che modo si debba insegnare, dando uno scopo all'insegnamento; chi insegna (docente) avr\u00e0 la capacit\u00e0 di trasmettere in modo esatto il proprio messaggio, facilitando l'apprendimento dell'allievo (discente). Come \u00e8 possibile questo? \u00c8 possibile grazie ad un processo di educazione autogestito, poich\u00e9 educare significa far venir fuori se stessi ed il docente ha il compito di far comprendere al discente di essere se stesso attraverso il \"non fare\", quindi a scoprirsi, a mostrarsi cos\u00ec come si \u00e8, manifestando la propria autenticit\u00e0. L'educatore non ostacoler\u00e0 il processo di maturazione autogestita del discente (auto-insegnamento) poich\u00e9, sar\u00e0 il primo ad essere autentico con i suoi alunni.\nScopo della teoria didattica \u00e8:\nIn teoria e in pratica esistono varie didattiche a seconda delle discipline oggetto d'insegnamento, dell'et\u00e0 del discente, del contesto educazionale, e cos\u00ec via. Vi \u00e8, ad esempio, una \"didattica del maestro\" diversa dalla \"didattica del professore\". A livello pi\u00f9 pratico ed in parte meno consapevole, vi \u00e8 un'azione didattica anche da parte di coloro che insegnano un determinato saper fare, un mestiere, un'arte, o un compito anche semplice, ma il termine didattica \u00e8 per lo pi\u00f9 riferito ad un'azione consapevole, intenzionale, pianificata e fondata su un apparato teorico pedagogico o filosofico.\nLa didattica quindi anche come arte della semplificazione e della relazione, ma anche metodo consapevole della sperimentazione e della ricerca educativa.\nIn essa \u00e8 presente il rapporto insegnante-allievo, per cui molti parlano del processo di insegnamento/apprendimento come di un processo unico, anche se al suo interno si possono rilevare vari aspetti. Se, in quanto teoria, la didattica riceve i contributi di tutte le scienze educative e dello sviluppo delle scienze specifiche oggetto di insegnamento, in quanto pratica implica l'esperienza e l'intervento umano. Essa implica il rapporto vivo tra due persone in quanto tali, quindi, irriducibili al ruolo astratto di discente e docente poich\u00e9 in realt\u00e0, entrambe le persone coinvolte insegnano e imparano contemporaneamente. La didattica comprende sia l'ambito scolastico, dove di norma opera il docente, sia l'ambito extrascolastico. Ogni situazione in cui si organizzano azioni finalizzate intenzionalmente all'apprendimento \u00e8 una situazione didattica. Un tempo si riteneva che il campo della didattica fosse limitato esclusivamente all'ambito scolastico; oggi invece ogni ambiente necessita di un'azione formativa, finalizzata al controllo dei cambiamenti e delle trasformazioni: ogni momento della vita umana \u00e8 toccato dall'apprendimento continuo, e necessita di azioni didattiche continue.\nLe diverse strategie didattiche riguardano il modo in cui si deve insegnare e con che metodi, dando uno scopo all'insegnamento: chi insegna (docente) dovr\u00e0 avere la capacit\u00e0 di trasmettere il proprio messaggio, facilitando l'apprendimento all'allievo (discente). Le diverse strategie della didattica si avvalgono di procedure che integrano metodi qualitativi e quantitativi; adottano strumenti di osservazione, valutazione, misurazione, narrazione, descrizione, con una pluralit\u00e0 di metodi, dalle procedure classiche a quelle sperimentali.\nQuello che si pu\u00f2 apprendere con la didattica sono nozioni e conoscenze (know what), capacit\u00e0 e abilit\u00e0 (know how), significati e valori (know why).\nLa \"didattica\" non solo tiene conto dell'inseparabile interazione fra insegnamento ed apprendimento, ma anche, pi\u00f9 in generale, del contesto educativo e, quindi, degli strumenti che possono favorirne l'organizzazione in direzione di una facilitazione dei processi di apprendimento.\nAlcuni pedagogisti (fra i quali, Andrea Canevaro, Paolo Zanelli, Vittorio Severi, Giampietro Lippi, che si rifanno, direttamente o indirettamente, alla pedagogia istituzionale), in questa direzione, hanno posto, in particolare, attenzione all'organizzazione del contesto educativo, elaborando anche specifici strumenti per la sua organizzazione (strumenti organizzatori del contesto educativo), fra i quali lo sfondo integratore, che si \u00e8 diffuso in Italia, soprattutto, nell'ambito dei nidi e delle scuole d'infanzia.\nTra i temi che la ricerca sulla didattica affronta vi sono: \nLa didattica generale si suddivide in varie didattiche disciplinari, come la didattica della matematica o delle scienze, la glottodidattica (o didattica delle lingue), la didattica della storia e della geografia.\nStrategie didattiche.\nEsistono varie didattiche a seconda delle discipline oggetto d'insegnamento, dell'et\u00e0 del discente e del contesto educazionale. Ogni strategia ha i suoi punti di forza e va scelta in base all'intervento didattico che si intende realizzare, non esiste a priori uno stile ottimale per l'istruzione.\nUna variabile importante \u00e8 l'et\u00e0 dei soggetti coinvolti: all'et\u00e0 si lega la capacit\u00e0 di autocontrollo e le capacit\u00e0 cognitive; approcci basati sulla cooperazione, sull'autovalutazione, sul dialogo e sulla condivisione delle esperienze danno valore ai soggetti adulti. Offrire ambienti troppo aperti, che lasciano molta libert\u00e0 di scelta a soggetti molto giovani, pu\u00f2 essere dispersivo e non produttivo.\nConsiderando l'andamento del tempo, rimane pi\u00f9 funzionale nel contesto scolastico partire da una maggiore direttivit\u00e0 verso una sempre maggiore autonomia, man mano che crescono e si affermano le capacit\u00e0 di autoregolazione nel rispetto del conseguimento degli scopi stabiliti per un certo gruppo classe.\nTipi di strategie.\nSono diverse le formulazioni su cui la didattica pu\u00f2 focalizzare l'attenzione: oggetto, in cui vi \u00e8 trasmissione di contenuti nell'insegnamento; soggetto, dove invece si guarda al rapporto tra due persone; intenzioni, che motivano l'insegnante; e organizzazione, in cui \u00e8 fondamentale il contesto, dove emergono le caratteristiche particolari delle diverse organizzazioni in cui si pratica l'insegnamento.\nPossono esserci istituzioni formali (come la scuola), informali e non-formali, ma nonostante le diverse modalit\u00e0 \u00e8 sempre insegnamento.\nScelta delle strategie.\nLa didattica fa utilizzo di diverse strategie, che entrano a far parte a loro volta dei modelli di istruzione. Classificare queste categorie non \u00e8 semplice, ma si pu\u00f2 cercare di raccoglierle in base a diversi criteri: basarsi sul ruolo del docente, su sostegni quali tutor, supporti tecnologici.\nLe strategie pi\u00f9 classiche sono (elencante da quelle pi\u00f9 centrate sul docente a quelle centrate sul discente):"}
{"id": "114242", "revid": "287204", "url": "https://it.wikipedia.org/wiki?curid=114242", "title": "Alpe d'Huez", "text": "L'Alpe d'Huez (pronuncia [l\u203fal.p\u0259 d\u203f\u0265\u025bz]) \u00e8 una localit\u00e0 sciistica delle Alpi francesi (1.850 metri / 3.300 metri s.l.m), nel dipartimento dell'Is\u00e8re. Fa parte del massiccio delle Grandes Rousses, sopra l'Oisans ed \u00e8 raggiungibile da Grenoble mediante la Route nationale 91, che si svolge lungo la valle della Romanche, passando attraverso i comuni di Livet-et-Gavet e di Le Bourg-d'Oisans, e quindi per il Col de Sarenne.\n\u00c8 famosa come sede di arrivo di tappa del Tour de France, ma anche per ospitare, all'interno della chiesa di Notre-Dame des Neiges, un particolare organo a canne progettato da Jean Guillou.\nStoria.\nSin dal medioevo, dalla fine dell'XI\u00b0 al XIV\u00b0 secolo, ad est dell'attuale cittadina de l'alpe, era presente un insediamento conosciuto col nome di Brandes. Questo era un villaggio minerario composto da circa 80 case, un castello, una chiesa parrocchiale con un cimitero annesso. Gli abitanti erano prevalentemente minatori e fonditori occupati nell'estrazione di argento nelle vicine miniere per conto del delfino conte di Vienne. Il sito \u00e8 riconosciuto monumento storico in Francia in quanto, conservato nella sua interezza, lo rende un luogo unico in Europa. Oggetto ininterrottamente sin dal 1977 di scavi e studi si \u00e8 potuto constatare come l'opera estrattiva si estendesse da Gua (valle della Sarenne) fino al Lago Bianco (massiccio del Rousses)\nNel 1871 il botanico Gaston Bonnier nel piccolo paesino di L'Alpe d'Huez d\u00e0 inizio al suo studio sulla flora di Francia.\nLa stazione sciistica si sviluppa a partire dal 1920 mentre nel 1936 ha luogo l'inaugurazione del primo impianto di risalita per sciatori a opera dell'ingegnere meccanico Jean Pomagalski creatore della societa Poma.\nEconomia.\nFestival Internazionale del Film.\nOgni anno nel mese di gennaio si svolge il festival internazionale del film commedia\nAltiporto Henri Giraud.\nCostruito per le olimpiadi invernali di Grenoble del 1968 e intitolato in memoria del famoso pilota pioniere del volo di montagna Henri Giraud il 15 aprile 2000. L'altiporto AHZ-\"Henri Giraud\" situato \u00e0 1,9\u00a0km a est-nord-est dell'abitato \u00e8 utilizzato dagli elicotteri della sicurezza civile francese SAF e dai club e scuole di volo del Delfinato.\nCultura locale e patrimonio.\nLa chiesa di Notre-Dame des Neiges.\nCostruita su progetto di Jean Marol tra il 1968 e il 1970 come luogo di culto cattolico ideata come una struttura protesa verso un fulcro centrale formato da una struttura cilindrica in cemento\nNella seconda met\u00e0 degli anni 1970, essendo parroco Jaap Reuten, fu presa la decisione di dotare l'edificio di un organo a canne; per la realizzazione di quest'ultimo venne scelto l'organaro tedesco Detlef Kleuker, il progetto fonico venne affidato a Jean Guillou, organista titolare della chiesa di Sant'Eustachio a Parigi, che aveva gi\u00e0 collaborato nel 1974 con Kleuker mentre quello architettonico a Jean Marol. L'organo venne quindi costruito nel 1978 e chiamato da Guillou \"Christophe-Rapha\u00ebl\": Organo unico al mondo prende la forma di una mano protesa verso il cielo. In seguito alla costruzione dello strumento, si \u00e8 costituita l'associazione \"Association Notre-Dame des neiges - Orgues et Montagnes\" che ha il compito di valorizzarlo organizzando concerti e corsi di organo, flauto di Pan e canto\nSport.\nSci.\nLa stazione sciistica dell'Alpe d'Huez \u00e8 nata nel 1936 ed \u00e8 uno dei comprensori pi\u00f9 grandi della Francia con 249 chilometri di piste e un dislivello di 2230 metri (dal Pic du Lac Blanc 3330 metri a Oz a 1100 metri) e gli 87 impianti di risalita del comprensorio Grandes Rousses:\nAll'Alpe di Huez ci sono 123 piste di cui 39 verdi, 31 blu, 36 rosse e 17 nere con 2 snowparks, un boardercross ed un half-pipe. La neve \u00e8 garantita da 840 cannoni che coprono 64 chilometri di piste.\nAll'Alpe d'Huez c'\u00e8 una pista nera lunga 18 chilometri che parte da 3300 metri d'altitudine fino ad arrivare 1500 metri: Sarenne. \u00c8 la pi\u00f9 lunga pista nera del mondo.\nTour de France.\nLa salita che porta all'Alpe presenta circa 1100 metri di dislivello (da 740 a 1850 metri) su 14\u00a0km di sviluppo, con una pendenza media vicina all'8%.\nIl primo ad aggiudicarsi l'arrivo dell'Alpe d'Huez fu Fausto Coppi, nel Tour del 1952 di cui vinse anche la classifica finale. Negli anni successivi molti campioni hanno conquistato questo prestigioso traguardo. Tra gli italiani spiccano le due vittorie consecutive di Gianni Bugno, nel 1990 e 1991, le due di Marco Pantani, nel 1995 e 1997 e quelle singole di Roberto Conti nel 1994 e Giuseppe Guerini nel 1999.\nLa strada che sale all'Alpe d'Huez ha 21 tornanti. Ad ogni tornante c'\u00e8 una targa a ricordo di uno dei vincitori della tappa del \"Tour\". Nel 2002, dopo aver completato i 21 tornanti, gli organizzatori hanno dovuto ricominciare dal primo, dove a fianco della targa dedicata a Fausto Coppi ne \u00e8 stata posta un'altra per Lance Armstrong.\nL'Alpe d'Huez \u00e8 anche chiamata \"Dutch Mountain\", per le 8 vittorie olandesi nelle prime 14 tappe. Gli italiani hanno ottenuto 7 vittorie, 3 gli statunitensi, una dal ciclista basco Iban Mayo e la recente vittoria del lussemburghese Fr\u00e4nk Schleck che aveva lasciato alle spalle nell'ultimo chilometro Damiano Cunego.\nNel 2008 l'Alpe d'Huez ha ospitato le fasi finali della 17\u00aa tappa de La Grande Boucle il 23 luglio vinta dallo spagnolo Carlos Sastre. Lo scalatore di Madrid partito all'inizio dell'ascesa, arriva al traguardo dell'Alpe d'Huez conquistando la maglia gialla che apparteneva al suo compagno di squadra Fr\u00e4nk Schleck. Nel 2011 la vittoria va al francese Pierre Rolland, che al termine della tappa conquista la maglia bianca di leader della classifica dei giovani. Nel 2013 si aggiudica la vittoria di tappa, nella centesima edizione della corsa, il francese Christophe Riblon. Nel 2015 \u00e8 Thibaut Pinot ad aggiudicarsi la vetta e vincendo la Ventesima tappa del 102\u00ba Tour De France, seguito da Nairo Quintana all'attacco di Chris Froome che sarebbe arrivato a Parigi in Giallo\nTempi di ascesa.\nDal 1994 al 1997 i tempi sono stati registrati a 14,5 chilometri dalla fine. Dal 1999 il photo-finish veniva utilizzato a 14 chilometri dalla fine. Altre volte i tempi sono stati registrati da 13,8 chilometri, il punto di inizio dell'ascesa. Altri tempi sono stati presi dall'incrocio stradale a Le Bourg-d'Oisans a 700 metri dall'inizio della salita.\nQueste variazioni di cronometraggio hanno portato ad un dibattito in corso. Il tempo pi\u00f9 veloce di Marco Pantani \u00e8 37'35 \", citato dalla rivista Procycling e da World Cycling Productions. Nella biografia di Marco Pantani, Matt Rendell osserva i suoi tempi: 1994 - 38'00 \" ; 1995 - 38'04 \"; 1997 - 37'35\".\nAltre fonti descrivono i tempi di Pantani dal 1994, '95 e '97 come i pi\u00f9 veloci, con i tempi aggiustati a 13,8 chilometri dal traguardo.\nQueste fonti rilasciano che il record di Pantani \u00e8 36'40 \" fatto nel 1995; secondo, terzo e quarto pi\u00f9 veloci sono Pantani nel 1997 (36'45 \"), Pantani nel 1994 (37'15\") e Jan Ullrich nel 1997 (37'30 \"). Lance Armstrong \u00e8 quinto con il tempo ottenuto nel 2004 (37'36\") evidenziando come gli anni novanta hanno visto salite pi\u00f9 veloci rispetto alle altre epoche.\n13,8 chilometri:\nGemellaggi.\nL'Alpe d'Huez \u00e8 gemellata con:\nDal 2005 "}
{"id": "114243", "revid": "9282", "url": "https://it.wikipedia.org/wiki?curid=114243", "title": "Arci", "text": ""}
{"id": "114245", "revid": "767487", "url": "https://it.wikipedia.org/wiki?curid=114245", "title": "La voce della Luna", "text": "La voce della Luna \u00e8 un film del 1990 co-scritto e diretto da Federico Fellini, e interpretato da Roberto Benigni e Paolo Villaggio\nLa pellicola, ultima regia di Fellini, \u00e8 ispirata al romanzo \"Il poema dei lunatici\" (1987) di Ermanno Cavazzoni.\n\u00c8 stato presentato fuori concorso al 43\u00ba Festival di Cannes.\nTrama.\nIl prefetto Gonnella, paranoico che vede complotti ovunque, \u00e8 uno dei tanti personaggi che lo svagato sognatore Ivo Salvini intercetta nella Pianura Padana, inseguendo sogni ed ascoltando la voce della Luna che sale dai pozzi. Ivo \u00e8 un ragazzo ingenuo e poetico, psicologicamente disturbato. Innamorato di Aldina, cerca in ogni modo di avvicinarla con la complicit\u00e0 della sorella Susy. Aldina lo respinge e, quando lo scopre ad osservarla nella sua camera mentre lei dorme, gli tira dietro una scarpa, che Ivo porta con s\u00e9 nelle sue peregrinazioni notturne.\nDurante la festa della Gnoccata, Ivo svuota un piatto di gnocchi sulla testa di un corteggiatore di Aldina e poi fugge inseguito dai compaesani. Incontra Gonnella, che lo coinvolge nelle sue paranoie e lo porta in un \"rave\" dove, sostiene, si sta organizzando un complotto ai suoi danni. Ivo prova la scarpa di Aldina a diverse ragazze concludendo: \"siete tutte Aldina\". Alla fine della serata Ivo incontra sua sorella con il marito, che lo riporta a casa.\nQuando, infine, i paesani catturano \"una fetta di Luna\" e organizzano per l'occasione una festa con annessa tavola rotonda televisiva, la realt\u00e0 dei sogni viene infranta. Infine Ivo, in dialogo con la Luna, sollecita il silenzio degli umani per poterne udire la voce.\nProduzione.\nRiprese.\nLa fabbrica abbandonata \u00e8 oggi il multisala \"Cineland\" a Ostia mentre il paesino romagnolo \u00e8 un set ricostruito presso gli ex Stabilimenti Cinematografici Pontini di Castel Romano al km 23,650 della Via Pontina.\nManifesti e locandine.\nLa realizzazione dei manifesti e delle locandine del film fu affidata al disegnatore Milo Manara, amico e collaboratore di Fellini."}
{"id": "114252", "revid": "921573", "url": "https://it.wikipedia.org/wiki?curid=114252", "title": "Alexis Bledel", "text": "Conosciuta per aver interpretato il ruolo di Rory Gilmore nella serie televisiva \"Una mamma per amica\", nel 2017 si \u00e8 aggiudicata un Premio Emmy per la sua partecipazione nell'acclamata serie televisiva \"The Handmaid's Tale\".\nBiografia.\nPrimi anni.\nKimberly Alexis Bledel \u00e8 nata in Texas da Martin Bledel, argentino di nascita, ma di origini danesi e americane, e Nanette, statunitense, vissuta a lungo in Messico. Parla lo spagnolo come lingua madre e l'inglese come seconda lingua, imparata a scuola.\nGi\u00e0 all'et\u00e0 di 8 anni, sotto la spinta dei genitori, inizia a recitare in teatro perch\u00e9 troppo timida. Partecipa cos\u00ec alle produzioni locali di \"Our Town\" e \"Il mago di Oz\" prima di essere scoperta in un centro commerciale da un talent scout che le offre un lavoro come modella. \u00c8 stata in particolare la modella di riferimento del brand Onyx. Frequenta la St. Agnes Academy a Houston, il Page Parkes Center for Modeling and Acting e per un anno la Tisch School of the Arts della New York University. Poco prima di entrare nel cast di \"Una mamma per amica\" , gir\u00f2 uno spot sociale televisivo contro l'alcolismo.\nCarriera.\nDebutt\u00f2 in TV nel 2000 con la serie televisiva della Warner Bros. \"Una mamma per amica\" in cui interpreta il ruolo di Rory Gilmore, la brillante ma timida figlia adolescente concepita a 16 anni da una madre single, Lorelai Gilmore (interpretata da Lauren Graham), con la quale vive un rapporto di grande simbiosi. Durante le prime stagioni, Rory frequenta le scuole superiori e vive con la madre nella pittoresca citt\u00e0 di Stars Hollow; in seguito frequenta l'Universit\u00e0 di Yale e si trasferisce nel dormitorio del college. Dato che odia il caff\u00e8, ma il suo personaggio Rory Gilmore ne \u00e9 schiava, durante le riprese della serie TV, l'attrice si faceva riempire le tazze di coca cola.\nNel 2002 viene votata come una delle \"25 celebrit\u00e0 pi\u00f9 sexy sotto i 25 anni\" su \"Teen People\". Nel 2003 appare nel ruolo di protagonista nel video del singolo \"She's Gonna Break Soon\" dei Less Than Jake. Il singolo \u00e8 arrivato alla posizione numero 39 delle classifica del Regno Unito. Nel 2005 ha partecipato al film \"4 amiche e un paio di jeans\" basato sull'omonimo libro di Ann Brashares. interpreta il ruolo di Lena Kaligaris, una talentuosa artista che grazie a dei jeans riesce a preservare l'amicizia con le sue tre migliori amiche.\nNel 2005 ha fatto un'apparizione nel ruolo di Becky, una prostituta, nel film \"Sin City\" per il quale ha detto: \"Becky \u00e8 una vera e propria prostituta professionista. Ha con s\u00e9 una pistola ed \u00e8 una ragazza tosta con tutti\". Nonostante il suo aspetto \"da dura\", Becky d\u00e0 l'impressione di essere una ragazza insicura, a causa della sua giovane et\u00e0 e della forte relazione con la madre, cui tiene segreta la vera professione che esercita. \"Sin City\" \u00e8 girato completamente in bianco e nero, ma con alcuni sprazzi di colore che evidenziano ogni tanto un singolo particolare, come un vestito rosso, del sangue o un intero personaggio giallo. Nel caso di Becky, solo gli occhi, di un intenso azzurro, sono rimasti colorati: il regista Robert Rodriguez ha affermato di aver trovato i suoi occhi \"cos\u00ec straordinari da doverli mantenere blu nel film\".\nNell'estate 2007 ha girato \"4 amiche e un paio di jeans 2\". Nel 2009 recita in \"Laureata... e adesso?\", che narra di una giovane laureata costretta a tornare a vivere nella casa d'infanzia con la sua eccentrica famiglia mentre sta cercando un lavoro, il ragazzo giusto e alcune dritte per la sua vita. Nel 2013 recita nei film \"Botte di fortuna\" e \"The Letters\". Nel 2012 partecipa alla serie televisiva \"Mad Men\". Nel 2013 i bookmakers la danno tra le favorite per il ruolo di protagonista femminile del film \"Cinquanta sfumature di grigio\", tratto dall'omonimo romanzo, best seller in tutto il mondo, ma il ruolo and\u00f2 poi a Dakota Johnson.\nNel 2015 \u00e8 nel cast di \"Jenny's Wedding\" la pellicola, diretta da Mary Agnes Donoghue, parla di una coppia gay in cui Jenny non ha mai raccontato della sua omosessualit\u00e0 alla propria famiglia, ma quando decide di sposarsi con la sua ragazza, ha un confronto con i suoi genitori. \nNel 2016 torna ad interpretare il ruolo di Rory Gilmore nella serie \"Una mamma per amica - Di nuovo insieme\". \nNel 2017 ha un ruolo nella serie TV di Hulu, \"The Handmaid's Tale\" per cui vince un Emmy nella categoria \"Best Guest Drama\" nello stesso anno.\nVita privata.\nBledel ha avuto una relazione dal 2002 al 2006 con Milo Ventimiglia, conosciuto sul set di Una mamma per amica.\nNel giugno 2014 ha sposato l'attore Vincent Kartheiser, conosciuto sul set della serie televisiva \"Mad Men\". La coppia ha un figlio, nato nell'ottobre 2015.\nRiconoscimenti.\nFamily Television Awards\nPremio Emmy\nDoppiatrici italiane.\nNelle versioni in italiano dei suoi film, Alexis Bledel \u00e8 stata doppiata da:"}
{"id": "114253", "revid": "712828", "url": "https://it.wikipedia.org/wiki?curid=114253", "title": "Palpatine", "text": "Sheev Palpatine, noto anche col suo nome Sith di Darth Sidious o Lord Sidious e dopo la proclamazione dell'Impero Galattico, come l'Imperatore, \u00e8 un personaggio immaginario e principale antagonista della saga fantascientifica di \"Guerre stellari\", ed \u00e8 interpretato da Ian McDiarmid. Compare nelle vesti del tirannico Imperatore della galassia nella trilogia originale e nella serie animata \"Star Wars Rebels\", mentre come cancelliere della Repubblica nella trilogia prequel, nel film d'animazione \"\" e nell'.\nInizialmente senatore carismatico di Naboo, in realt\u00e0 Palpatine \u00e8 Darth Sidious, il Signore Oscuro dei Sith, estinti secondo molti da mille anni. In breve tempo, con l'inganno e la manipolazione, riesce a diventare cancelliere supremo della Repubblica durante le guerre dei cloni. Dopo essersi rivelato, arriva a portare in atto l'annientamento dell'ordine Jedi e si autoproclama imperatore dell'Impero Galattico. Dopo aver avuto come apprendisti Darth Maul e il conte Dooku, riesce a piegare al suo volere il potente cavaliere Jedi Anakin Skywalker, che servir\u00e0 al suo fianco nell'Impero con il nome di Dart Fener. Il regno di Palpatine \u00e8 portato a termine quando il pentito Fener lo uccide per salvare suo figlio, Luke Skywalker. Trent'anni dopo si scopre che Palpatine \u00e8 riuscito a sopravvivere grazie al lato oscuro della Forza, entrando in uno stato di non-morte, e annuncia il suo ritorno con un'immensa flotta di Star Destroyer. Alla fine risorger\u00e0 completamente, ma verr\u00e0 annientato definitivamente stavolta dalla Jedi Rey, ovvero sua nipote ed apprendista di Luke.\nDal momento della sua prima apparizione nel film \"L'Impero colpisce ancora\", Palpatine \u00e8 stato riconosciuto nella cultura popolare come simbolo del male, inganno sinistro, tirannia, sete di potere, e sovversione della democrazia. Palpatine si \u00e8 qualificato terzo nella lista dei \"100 pi\u00f9 grandi cattivi di tutti i tempi\" secondo \"Wizard\".\nIl personaggio.\nIl ruolo nella saga.\nAll'interno della saga cinematografica, Palpatine inizialmente \u00e8 il senatore di Naboo; in seguito alla sfiducia data al cancelliere Finis Valorum, viene eletto cancelliere supremo della Repubblica e tale rimane fino alle guerre dei cloni, quando, dopo una serie di astute mosse che portano all'annientamento dell'ordine Jedi, proclama la nascita dell'Impero, ponendosi a capo di esso come Imperatore Galattico. Per poter ottenere il controllo della galassia prende tre allievi: Darth Maul, il conte Dooku (chiamato anche Darth Tyranus) e Anakin Skywalker (poi Dart Fener).\nCome antagonista principale della saga, Palpatine \u00e8 un personaggio importante, in quanto compare in tutta l'esalogia eccetto \"Guerre stellari\", nel quale viene solo menzionato, per poi apparire per l'ultima volta ne \"\". Il personaggio \u00e8 esplorato nell'universo espanso, sia nei romanzi che nei fumetti, dove viene spiegata la sua influenza all'esterno dei film.\nCome detto dallo stesso Lucas, il personaggio \u00e8 l'incarnazione del male puro e, in questa storia, ha il ruolo di Satana, del Diavolo tentatore, diabolico e maligno maestro dell'inganno, potentissimo signore oscuro dei Sith, che riesce a raggirare e a soggiogare anche alcuni tra i Jedi pi\u00f9 valorosi e potenti (come Dooku e Anakin), facendoli cedere al lato oscuro della Forza, diventando cos\u00ec suoi fedeli servitori. Il suo unico scopo \u00e8 distruggere i Jedi e governare la galassia col terrore.\nInterpreti e doppiatori.\nAlla sua prima apparizione, in \"L'Impero colpisce ancora\" Palpatine era interpretato dall'attrice Marjorie Eaton e doppiato in originale da Clive Revill e in italiano da Roberto Villa. Ne \"Il ritorno dello Jedi\" il personaggio viene interpretato da Ian McDiarmid (doppiato da Alvise Battain nella versione italiana), il quale successivamente interpret\u00f2 il duplice ruolo di Palpatine-Sidious per tutta la trilogia prequel.\nNel 2004 la scena della prima apparizione del personaggio ne \"L'impero colpisce ancora\" venne cambiata sostituendo l'immagine in ologramma dell'Imperatore interpretato dalla Eaton con una di McDiarmid, insieme ad una riscrittura parziale dei dialoghi del personaggio. Nel doppiaggio originale delle serie animate, Palpatine \u00e8 stato doppiato da Ian Abercrombie fino alla sua morte nel 2012, e sostituito quindi da Tim Curry nella sesta stagione di \"Star Wars: The Clone Wars\" e da Sam Witwer (doppiatore originale di Maul) nel film pilota della seconda stagione di \"Star Wars Rebels\". Sempre in \"Star Wars Rebels\", McDiarmid torna a doppiare Palpatine nella quarta stagione.\nNell'Universo Espanso di Guerre Stellari, Nick Jameson dal 1994 ha dato la voce sia come cancelliere Palpatine che come Darth Sidious nei videogiochi di Guerre Stellari e nella serie animata del 2003 \"\", fino al 2006, anno in cui venne sostituito da Ian Abercrombie.\nIn Italia la voce principale del personaggio \u00e8 stata dal 1999 al 2018 quella di Carlo Reali, il quale ha doppiato l'Imperatore in quasi tutte le apparizioni cinematografiche e televisive (compresa la nuova versione della scena de \"L'impero colpisce ancora\"), con l'eccezione di alcune sequenze di Sidious in ', dove nelle scene in cui era nominato come Darth Sidious venne doppiato da Gianni Bonagura, e di ', dove Reali venne sostituito dal direttore del doppiaggio Francesco Vairano su richiesta della casa di produzione. Nel 2019, ne \"\", Palpatine \u00e8 stato doppiato nuovamente da Vairano, mentre nelle serie animate a partire dal 2020 la voce dell'imperatore \u00e8 di Gianni Giuliano (con l'eccezione della parodia \"Lego Star Wars Holiday Special\", dove ha la voce di Oliviero Dinelli).\nApparizioni.\nFilm.\n\"L'Impero colpisce ancora\".\nIl personaggio appare per la prima volta nel film \"L'Impero colpisce ancora\", ambientato tre anni dopo \"Una nuova speranza\". Appena saputa la notizia che la \"Morte Nera\" era stata distrutta dal giovane eroe ribelle Luke Skywalker, figlio di Anakin Skywalker, Palpatine apparve in ologramma davanti a Fener ordinandogli di portare al lato oscuro il giovane oppure, in caso di fallimento, di distruggerlo. Fener riesce ad attirarlo su Bespin intrappolando i suoi amici Ian Solo, Leila Organa e Chewbecca, con la compartecipazione di Lando Calrissian, ed ingaggia con lui un feroce duello di spade laser al termine del quale il Sith mozza la mano destra al giovane Jedi. Fener tenta poi di convertire il figlio al lato oscuro rivelandogli di essere suo padre ma Luke, nonostante il dolore per la ferita e per la sconvolgente rivelazione, decide di non cedere alle lusinghe del Lato Oscuro e si lascia precipitare nel vuoto, venendo poi salvato da Leila, Chewbecca e Lando (pentitosi del tradimento) (3 ABY).\n\"Il ritorno dello Jedi\".\nL'Imperatore Palpatine \u00e8 il principale antagonista del film \"Il ritorno dello Jedi\". Sperando di mettere fine alla guerra civile galattica e consolidare il suo potere politico, Palpatine formula un piano complesso per attirare l'Alleanza Ribelle in una trappola mortale. Una seconda \"Morte Nera\", pi\u00f9 potente della precedente, viene costruita in orbita intorno alla Luna boscosa di Endor, protetta da un potente scudo deflettore proiettato dalla superficie della luna stessa. Nel 4 ABY, Palpatine permette alle spie ribelli di scoprire il luogo in cui si trova la stazione lasciando sfuggire di proposito informazioni false riguardo l'operativit\u00e0 del super laser. Sia Dart Fener sia l'Imperatore si recano a bordo della stazione, ritenendo che i ribelli non si lasceranno sfuggire l'opportunit\u00e0 di distruggere i due tiranni. Nelle intenzioni di Palpatine, inoltre, c'\u00e8 il progetto di prendere Luke come nuovo apprendista, con l'intento di fargli eliminare Fener (replicando ci\u00f2 che fece accadere pi\u00f9 di vent'anni prima, quando fece uccidere l'ormai inutile Dooku da Fener, allora Anakin). Ci\u00f2 che gli era sfuggito era che Luke era non solo diventato pi\u00f9 potente grazie agli insegnamenti di Obi-Wan Kenobi e Yoda, ma era anche sempre pi\u00f9 convinto di poter riportare il padre Fener al lato chiaro. Facendo portare Luke sulla \"Morte Nera\", lo istiga facendogli vedere la battaglia tra la flotta ribelle e quella Imperiale e lo spinge ad affrontare suo padre. Malgrado Luke sconfigga Fener, decide di non ucciderlo, dimostrando la propria superiorit\u00e0 sull'Imperatore e sul lato oscuro. Capendo quanto il ragazzo sia pericoloso, Palpatine decide di ucciderlo, scagliando contro di lui una potente scarica di fulmini di Forza. Inaspettatamente, Fener, mosso dall'amore paterno, si ribella all'Imperatore, sacrificandosi per salvare il figlio, e scagliando Palpatine nel reattore della \"Morte Nera\", ponendo fine alla tirannia del malvagio signore dei Sith.\n\"La minaccia fantasma\".\nPalpatine compare cronologicamente nel film \"\". Nel 32 BBY, Sidious (apparendo come tale e non come Palpatine) convince i leader neimoidiani della Federazione dei Mercanti a bloccare Naboo, in segno di protesta contro la tassazione di certe vie commerciali. I suoi piani trovano un grosso ostacolo quando il cancelliere Finis Valorum decide di far intervenire il maestro Jedi Qui-Gon Jinn e il suo padawan Obi-Wan Kenobi. Decide quindi di far procedere la Federazione all'invasione del pianeta per costringere la regina Padm\u00e9 Amidala ad arrendersi alle sue forze. In seguito alla fuga di quest'ultima (scortata dai Jedi) da Naboo, decide di fare in modo di scalzare il cancelliere Valorum, spingendo la regina a votargli la sfiducia. Ottenuto questo risultato si candida come suo successore e, avvisato del ritorno della Regina a Naboo, decide di far entrare in campo anche Darth Maul perch\u00e9 aiuti la Federazione nella battaglia di Naboo. Dopo questo conflitto, Sidious risulta di fatto sconfitto, poich\u00e9 l'esercito di droidi della Federazione viene distrutto e Maul viene sconfitto da Obi-Wan (furioso per l'uccisione dell'amato maestro Qui-Gon da parte dello stesso Maul). Ciononostante, Palpatine pu\u00f2 dirsi vittorioso, venendo eletto cancelliere supremo della Repubblica e decidendo di tenere d'occhio il talento del giovane Anakin Skywalker (che verr\u00e0 preso come padawan da Kenobi).\n\"L'attacco dei cloni\".\nAppare anche nel film \"\", ambientato dieci anni dopo il primo. Malgrado la perdita di un allievo, Palpatine riesce a trovarne un altro nel Conte Dooku (un Jedi idealista, allievo del potente maestro Yoda e maestro di Qui-Gon Jinn), al quale d\u00e0 il nome di Darth Tyranus. Per saggiarne le capacit\u00e0 e la fedelt\u00e0, lo spinge ad assassinare il Jedi Sifo-Dyas (ex-amico e confidente di Dooku), il quale si era recato sul mondo acquatico di Kamino per ordinare un esercito di cloni per la Repubblica Galattica a nome dell'ordine Jedi. Infatti Dooku, dopo aver contattato il cacciatore di taglie mandaloriano Jango Fett per usarlo come matrice genetica dei cloni, si accorda con il Sindacato Pyke, utilizzando lo pseudonimo di Tyranus, affinch\u00e9 questi attaccassero lo Shuttle Jedi 775519 di Sifo-Dyas, il quale era stato inviato su Oba Diah (pianeta sede dei Pyke) dal cancelliere supremo Valorum (poco prima della fine della sua carriera politica) insieme al suo assistente Silman; Sifo-Dyas mor\u00ec nell'attacco allo shuttle e il suo corpo fu poi dato a Dooku mentre Silman, scampato per miracolo alla morte, fu catturato e imprigionato dai pyke. A seguito di ci\u00f2, approfittando del suo rango di maestro Jedi, Dooku cancella dal database del tempio Jedi le coordinate spaziali di Kamino e di altri trentacinque mondi, tra cui Byss, Dagobah e Dromund Kaas (32 BBY). Sotto ordine di Palpatine, Dooku organizza attorno a s\u00e9 i signori di molti mondi e corporazioni malcontenti dell'operato della Repubblica e, tramite il supporto della Federazione dei Mercanti, della Gilda Commerciale, della Tecno Unione, dell'Alleanza Corporativa e del Clan Bancario Intergalattico, forma la Confederazione dei Sistemi Indipendenti e allestisce un grande esercito di droidi su Geonosis: nel tentativo di soddisfare il desiderio del vicer\u00e9 Nute Gunray di vedere morta la senatrice Padm\u00e9 Amidala e di eliminare Obi-Wan Kenobi, che aveva scoperto i suoi loschi piani, fa scoppiare la prima battaglia di quella che in seguito verr\u00e0 ricordata come le guerre dei cloni. Il grande progetto su cui Sidious aveva passato tanto tempo, cio\u00e8 il primo conflitto a grande scala degli ultimi mille anni della Repubblica, inizia con il piede giusto: ha al suo servizio innumerevoli soldati addestrati alla perfezione, fedeli solo a lui. In apparenza era la risposta della Repubblica agli attacchi dei separatisti; in realt\u00e0 era una guerra civile iniziata dal capo di essa. Nel conflitto i poteri del cancelliere arrivarono al punto di poter invocare lo stato di emergenza, che gli d\u00e0 la possibilit\u00e0 di intervenire nelle politiche planetarie esterne. Con Palpatine che chiede sempre pi\u00f9 \"misure di sicurezza\" sotto forma di poteri di emergenza, molti senatori iniziano a indietreggiare da lui, formando una solida opposizione.\n\"La vendetta dei Sith\".\n\u00c8 il principale antagonista del film \"\". Dopo una serie di eventi accaduti durante le guerre dei cloni, tutti a vantaggio del cancelliere, il Generale Grievous, il comandante supremo dell'esercito dei droidi, rapisce (per ordine dello stesso Darth Sidious) Palpatine dal suo ufficio durante un attacco separatista su Coruscant. Obi-Wan Kenobi e Anakin Skywalker, accorsi in suo soccorso, lo trovano legato alla poltrona nell'alloggio del generale sull'astronave \"Invisible Hand\". Sopraggiunto il conte Dooku, quest'ultimo, al termine di un duello a tre durante il quale sconfigge Kenobi, viene ucciso da Anakin, dopo che lo stesso Palpatine gli d\u00e0 l'ordine di farlo. Palpatine ha dunque modo di monitorare la corruttibilit\u00e0 del giovane e di liberarsi di Dooku, che ritiene ormai indebolito e inutile, oltre che un eventuale scomodo e pericoloso testimone se catturato dalla Repubblica.\nIn questo periodo, Palpatine insinua sempre pi\u00f9 dubbi circa il lato oscuro nel giovane e potente Jedi, facendo leva su una visione in cui Anakin aveva visto la moglie, incinta, morire di parto. Rivelatosi ad Anakin come il signore dei Sith Darth Sidious, Palpatine gli promette che se passasse al Lato Oscuro, egli avrebbe il potere di salvare la moglie (narrandogli come Darth Plagueis avesse appreso tale potere). Confuso, Anakin riferisce la vera identit\u00e0 del cancelliere al potente maestro Mace Windu, che decide di affrontarlo nel suo studio accompagnato da Saesee Tiin, Agen Kolar e Kit Fisto. Palpatine dimostra immediatamente tutto il suo potere uccidendo in pochissimo tempo Tiin, Kolar e Fisto ma non riesce, apparentemente, a prevalere su Windu che, disarmatolo, lo costringe in un angolo. All'arrivo di Anakin, Palpatine tenta nuovamente di uccidere Windu mediante i fulmini di Forza, ma il Maestro Jedi usa la spada laser per rifletterli e respingerli sullo stesso Sith che, colpito dai suoi stessi fulmini, rimane orribilmente sfigurato in volto e privo di forze, ormai in balia di Windu. Anakin (ritenendo che Palpatine abbia il potere per salvare Padm\u00e9) chiede che il cancelliere sia risparmiato per essere giudicato ma Windu decide di ucciderlo, affermando che il Signore dei Sith tiene sotto controllo mentale il Senato che non lo condannerebbe. Confuso e attanagliato, Anakin mozza improvvisamente la mano armata del maestro lasciandolo indifeso di fronte alla nuova, potente scarica di Fulmini di Sidious, che lo scaraventa lontano, verso i tetti della citt\u00e0.\nCon la conversione al lato oscuro di Anakin (al quale d\u00e0 il nome di Dart Fener), Palpatine d\u00e0 inizio alla grande purga Jedi mandando Anakin al tempio Jedi a capo di una squadra di cloni per uccidere tutti i Jedi l\u00ec presenti e ordinando ai clone trooper sparsi per la Galassia e guidati dai generali Jedi di ribellarsi alle loro guide e ucciderli (mediante il preventivato ordine 66). Scampano alla morte solo Yoda (che riesce a fuggire dal pianeta Kashyyyk con l'aiuto dei Wookiee Tarfful e Chewbecca), Obi-Wan (che si trova su Utapau dopo esservi stato mandato per eliminare Grievous) e Kanan Jarrus.\nIn seguito allo sterminio dei Jedi, Palpatine manda il giovane Dart Fener nel sistema di Mustafar ad eliminare tutti i restanti componenti della Confederazione dei Sistemi Indipendenti. Eliminati quindi tutti i suoi nemici, Palpatine fa la sua ultima, pi\u00f9 importante mossa: riunito il Senato in assemblea, trasforma la conformazione politica della Galassia, facendo morire la Repubblica e dando vita all'Impero, ponendosi a capo di esso come Imperatore (grazie ai suoi poteri mentali, Palpatine controlla il Senato che appoggia incondizionatamente persino questa sua tirannica proposta). Malgrado abbia di fatto vinto, Palpatine si ritrova inaspettatamente in difficolt\u00e0, dato l'improvviso ritorno del maestro Yoda, col quale d\u00e0 vita ad un epico duello il quale si chiude in parit\u00e0.\nImmediatamente dopo, decide di partire per Mustafar per soccorrere Dart Fener che, nel frattempo, \u00e8 stato sconfitto e mutilato da Obi-Wan e atrocemente arso dalla lava del pianeta, cosa che lo riduce in fin di vita. L'intervento di Palpatine salva la vita al giovane Sith, ma da quel momento \u00e8 costretto ad indossare permanentemente una speciale armatura e una maschera che lo mantengono in vita. Malgrado il dominio di Sidious sia totale nella galassia, gli sfugge un evento apparentemente insignificante, ma che con gli anni si riveler\u00e0 invece molto importante: la nascita dei figli di Fener e Padm\u00e9, Luke Skywalker e Leila Organa, che verranno tenuti al sicuro da Obi-Wan, Yoda e Bail Organa.\n\"Il risveglio della Forza\".\nLa voce di Palpatine \u00e8 udibile nel momento in cui Rey ha una visione scaturita dal tocco della spada laser di Anakin e Luke.\n\"L'ascesa di Skywalker\".\nL'Imperatore Palpatine ritorna nuovamente nei panni di antagonista principale nell'Episodio IX, qui si scopre che \u00e8 misteriosamente riuscito a sopravvivere alla caduta nel reattore della \"Morte Nera\" e si \u00e8 mantenuto in vita grazie alla clonazione e ad un complesso supporto vitale su Exegol, un pianeta nascosto nelle Regioni Ignote e oltretutto \u00e8 anche il creatore del defunto Snoke. Deciso a ripristinare l'ormai caduto Impero Galattico, con i suoi poteri d\u00e0 vita a Snoke facendogli creare il Primo Ordine per trasformarlo nel nuovo Impero. Inoltre, nel corso degli anni ha costruito un'enorme flotta di incrociatori stellari, ciascuno dei quali dotati di un'arma capace di distruggere un pianeta (come viene dimostrato con la distruzione di Kijimi), che \u00e8 disposto a dare a Kylo Ren per farlo regnare come nuovo imperatore sulla galassia solo se quest'ultimo avesse ucciso l'ultima Jedi rimasta in vita: Rey. Tuttavia, in seguito, si scopre che Rey \u00e8 la nipote di Palpatine e che le vere intenzioni di Darth Sidious erano di far succedere lei al trono dei Sith al posto di Kylo Ren. La giovane Jedi riesce per\u00f2 a prevalere sul Lato Oscuro (grazie anche all'aiuto del sopraggiunto e ravveduto Ben Solo) e l'Imperatore si trova obbligato a uccidere i due protagonisti, rubando la loro energia vitale per tornare definitivamente in vita. Sar\u00e0 solo grazie alla forza di volont\u00e0 di Rey, che richiama a s\u00e9 tutti i Jedi del passato e resiste ai fulmini di Forza deflettendoli verso Palpatine, che l'Imperatore verr\u00e0 definitivamente sconfitto una volta per tutte, provocando anche la distruzione del complesso su Exegol.\nTelevisione.\n\"The Clone Wars\".\nLa notizia che il suo ex-allievo Darth Maul\u2014da tutti creduto morto per mano di Obi-Wan Kenobi su Naboo durante l'invasione di Naboo\u2014era sopravvissuto e riapparso e che stava cercando di formare un impero criminale, non colse impreparato Palpatine, il quale era deciso a spodestare il Sith, ritenendolo un rivale. Venne a sapere che aveva preso il controllo del pianeta Mandalore e, poich\u00e9 esso era un sistema neutrale e la Repubblica non poteva intervenire, decise di recarsi da solo per risolvere la faccenda. Arrivato sul pianeta, entr\u00f2 nella sala del trono, sbarazzandosi facilmente delle guardie e, dopo pi\u00f9 di dieci anni, rincontr\u00f2 il suo apprendista, scoprendo che egli aveva preso con s\u00e9 un suo allievo personale, suo fratello Savage Opress. Tra i tre nacque un selvaggio combattimento, in cui Palpatine utilizz\u00f2 ben due spade laser anzich\u00e9 una, e dopo aver messo fuori gioco Maul uccise Savage Opress pugnalandolo al petto con entrambe le lame e scaraventandolo via. Ricordando al suo ex-allievo la regola dei due lo affront\u00f2 nuovamente, mentre questi utilizzava oltre alla sua normale lama rossa anche la spada laser oscura conquistata nel duello contro Pre Vizsla. Nonostante l'abilit\u00e0 dello zabrak, a prevalere fu Palpatine il quale, dopo aver disarmato e stordito il suo ex-allievo, lo tortur\u00f2 brutalmente con i fulmini di Forza senza per\u00f2 ucciderlo, informandolo di volerlo utilizzare per i suoi scopi.\nFumetti.\n\"Figlio di Dathomir\".\nMaul fu quindi imprigionato da Sidious e dal conte Dooku su Stygeon Prime in una prigione segreta e impenetrabile. Dooku e Sidious cercarono in tutti i modi di estorcere a Maul l'ubicazione delle basi della Shadow Collective ma lo zabrak venne soccorso da un gruppo di guerrieri della Ronda della Morte, riuscendo quindi ad evadere. Il gruppo si rifugi\u00f2 poi sulla luna Zanbar, dove Maul e le sue forze tentarono di riorganizzarsi; all'improvviso, per\u00f2, vennero attaccati dagli eserciti di droidi del generale Grievous: durante la battaglia molti mandaloriani vennero uccisi e Maul ingaggi\u00f2 un breve duello con Grievous, riuscendo all'ultimo a fuggire. L'intento di Maul era quello di raggiungere Dathomir per tornare da madre Talzin; tuttavia questo suo piano non fu ignoto a Sidious. Scelta come roccaforte il pianeta Ord Mantell, Maul si organizza con i capi dell'organizzazione criminale Sole Nero e dei pyke per tendere una trappola a Dooku e Grievous, chiedendo l'aiuto a Madre Talzin, la quale fa partire per Ord Mantell i Fratelli della Notte, capeggiati da Viscus, in soccorso del loro fratello Maul. In quel frangente le armate di droidi di Grievous attaccano Ord Mantell ma, ingegnosamente, Maul fugge su un caccia mandaloriano e attacca lo schieramento di navi separatiste. Intanto Dooku, sceso sul pianeta alla ricerca di Maul, s'imbatte nei Fratelli della Notte, sconfiggendoli; nel momento in cui sta per uccidere Viscus viene catturato dal Sole Nero e dai Pyke mentre, nello spazio, Maul riesce a catturare Grievous. A seguito di ci\u00f2, per\u00f2, sotto consiglio di Talzin, Maul decide di non uccidere Dooku bens\u00ec di allearsi con lui per sconfiggere Sidious, avendo Talzin previsto che questi avrebbe tradito il conte (cosa che effettivamente accadr\u00e0); infatti, turbato dalle criptiche parole della strega, Dooku accetta l'alleanza e, insieme a Maul, affronta in duello Obi-Wan e la Maestra Jedi Tiplee, che erano accorsi insieme alle cannoniere della Repubblica sull'avamposto della Shadow Collective. Nel breve duello che ne scaturisce Dooku uccide Tiplee e, insieme a Maul, riesce a fuggire dopo l'arrivo di Mace Windu e Aayla Secura, mentre Grievous fugge attraverso un guscio di salvataggio (dopo che il conte aveva premuto con la Forza l'interruttore della cella di detenzione dove il kaleesh era rinchiuso). Successivamente Maul e Dooku si recano su Dathomir dove Madre Talzin prende possesso del corpo del conte poco prima dell'arrivo di Sidious e Grievous. Maul e Dooku (controllato da Talzin) affrontano in duello Grievous e Sidious e questi, attraverso una potente scarica di fulmini di Forza, riesce a far uscire la strega dal corpo del conte; a quel punto, mentre Maul mette fuori combattimento Grievous con un calcio facendolo cadere in un baratro, Talzin, Sidious e Dooku ingaggiano uno scontro con i fulmini di Forza, mentre nello spazio le forze separatiste sono in procinto di atterrare su Dathomir. Quando la Shadow Collective decide di fuggire per la loro inferiorit\u00e0 numerica, Talzin spinge via Maul che viene tratto in salvo da due suoi accoliti mentre la strega, esaurite le forze, viene pugnalata al petto da Grievous, accorto improvvisamente. Maul riesce dunque a fuggire da Dathomir mentre Sidious, Dooku e Grievous osservano i resti del corpo ormai dissolto di Talzin. Nonostante questo, per\u00f2, Sidious pu\u00f2 dirsi vittorioso, avendo scacciato un rivale per il controllo della galassia.\nPoteri e abilit\u00e0.\nPalpatine \u00e8 stato uno dei pi\u00f9 potenti Signori Oscuri dei Sith nella storia dell'ordine Sith e l'unico a completare il loro obiettivo finale: la distruzione dell'ordine Jedi.\nLa pi\u00f9 grande abilit\u00e0 di Palpatine \u00e8 di manipolare qualsiasi essere ovunque si trovi, buono o malvagio che sia. Questo potere del lato oscuro gli ha consentito di raggiungere il potere politico e di corrompere, tra gli altri, dapprima il Conte Dooku e in seguito Anakin Skywalker. Questo, abbinato alla sua straordinaria intelligenza, alla sua ampia conoscenza di politica, filosofia, letteratura, burocrazia e psicologia lo rendono il Signore Oscuro dei Sith pi\u00f9 adatto a vendicare il suo ordine.\nHa affinato molte tecniche Sith di uso del lato oscuro: sovente usa i fulmini di Forza, tecnica che ha insegnato anche a Dooku. Impiega la Forza per incrementare la propria agilit\u00e0, divenendo capace di movimenti rapidi e imprevedibili che, unitamente alla sua abilit\u00e0 di spadaccino, lo rendono un avversario quasi imbattibile.\nGrazie alla sua immensa conoscenza del lato oscuro \u00e8 riuscito a sopravvivere alla distruzione della seconda Morte Nera rimanendo nel mondo dei vivi in uno stato di non-morto venendo continuamente supportato anche da apparecchi scientifici.\nAbilit\u00e0 con la spada laser.\nContrariamente alla sua fragile apparenza, Palpatine \u00e8 uno straordinario combattente, molto esperto nel combattimento con la spada laser, di cui padroneggia ogni stile, cambiandoli molto di frequente durante i duelli per disorientare gli avversari.\n\u00c8 cos\u00ec abile da riuscire ad uccidere i maestri Jedi Agen Kolar e Saesee Tiin con un singolo attacco in pochi istanti, e Kit Fisto pochi momenti dopo. Nello stesso duello, riesce a trattenere in combattimento il potente Mace Windu fino all'arrivo di Anakin Skywalker. Affronta in duello il maestro Yoda, concludendo lo scontro in parit\u00e0 ma forzandolo a fuggire ed auto-esiliarsi.\nDurante un duello, Palpatine non combatte quasi mai al massimo delle sue abilit\u00e0, per far s\u00ec che l'avversario sia sicuro di stare per vincere e poi colpirlo di sorpresa.\nPalpatine \u00e8 anche in grado di combattere utilizzando efficacemente due spade contemporaneamente, come dimostrato nello scontro avvenuto contro il suo ex-apprendista Darth Maul (\"risorto\") e suo fratello Savage Opress su Mandalore.\nNel suo personale stile di lotta, attacca frequentemente con un salto acrobatico in avanti che consiste nel piroettare su s\u00e9 stesso, rimanendo sospeso parallelamente al terreno.\nDialettica e menzogna come arma.\nPalpatine ha grandissime capacit\u00e0 oratorie ed ha applicato per anni un'autentica strategia dialettica che gli permette di passare inosservato e nello stesso tempo gli ha offerto la possibilit\u00e0 di scalare il potere all'interno del sistema politico che reggeva la Repubblica Galattica.\nSe da una parte si mostra devotissimo al suo mondo natale, Naboo, fedele alla Repubblica e perfino amico, mentore e tutore per Anakin Skywalker, dall'altra spinge alcuni senatori a compiere decisioni per suo conto facendo leva sui loro sentimenti e desideri.\nLa sua capacit\u00e0 di dire la cosa giusta al momento giusto, forse non \u00e8 frutto della conoscenza del lato oscuro, ma solo della sua intelligenza: egli riesce a farsi da prima amico Anakin e riesce altrettanto facilmente a spingere il non certo intelligente Jar Jar Binks, come supplente senatore di Padm\u00e9 Amidala, a far proporre in Senato la mozione per la costituzione di un Esercito della Repubblica, strumento in realt\u00e0 indispensabile a Palpatine per sterminare i cavalieri Jedi.\n\u00c8 bravo a generare dubbi e sfrutta questa capacit\u00e0 per confondere la mente di Anakin e farlo dubitare della lealt\u00e0 alla Repubblica del consiglio Jedi. Forse usa sistemi ed argomenti simili anche col Conte Dooku per convincerlo che l'unico modo per avere una Repubblica non corrotta \u00e8 cedere al lato oscuro e farla comandare ai Sith.\nPalpatine pi\u00f9 volte nel corso della sua esistenza sfrutta bugie e mezze verit\u00e0 per farsi credere pi\u00f9 forte o pi\u00f9 debole di ci\u00f2 che realmente sia. Anche quanto da lui stesso raccontato ad Anakin riguardo a Darth Plagueis potrebbe essere solo una mezza verit\u00e0 per irretire il ragazzo: egli dal suo maestro non ha appreso esattamente tutto, visto che non sa affatto come usare i midichlorian per generare la vita. Inoltre mente di fronte al Maestro Windu per farsi credere sul punto di venir sconfitto e spingere Anakin a fare una scelta.\nNonostante la sua mente al limite della genialit\u00e0, nemmeno il signore oscuro dei Sith \u00e8 esente dal commettere inevitabilmente errori che gli si rivelano in seguito fatali. Come dichiarato da Yoda e da Luke Skywalker la sua eccessiva fiducia nel lato oscuro della forza lo rende cieco e lo porta a ignorare persone e eventi che lui considera insignificanti di fronte ai suoi alti schemi, non rendendosi conto di quanto questi possano essere in realt\u00e0 pericolosi. Questa arroganza porta Palpatine a sottovalutare l'Alleanza Ribelle durante la battaglia di Endor, convinto che nulla potr\u00e0 rovinare i suoi piani e le sue strategie ben studiate, mentre in realt\u00e0 i ribelli guidati da Ian Solo e affiancati, a sua insaputa, dai primitivi ewok riusciranno a sconfiggere le sue truppe e disattivare lo scudo deflettore della seconda Morte Nera. Cos\u00ec come crede fermamente che anche Luke ceder\u00e0 al lato oscuro come suo padre, per poi vedere con suo sgomento quanto il ragazzo sia in realt\u00e0 resistente alla sua influenza. Inoltre ha pochissima considerazione dell'amore che lega Anakin Skywalker a Padm\u00e9, infatti dopo essere riuscito a convertire il Jedi al lato oscuro della Forza e vedendo come la morte dell'amata e dei figli che portava in grembo l'avesse radicalmente cambiato \u00e8 convinto di aver ottenuto un apprendista e un servitore totalmente devoto e per sempre preda del lato oscuro. Sidious pur avendo Dart Fener al suo fianco per anni non si render\u00e0 mai conto del fatto che dentro Fener \u00e8 rimasto ancora del buono, dettato dal dolore per la perdita della moglie e che riemerger\u00e0 sempre di pi\u00f9 dopo aver scoperto che in realt\u00e0 i figli che riteneva morti, Luke e Leila, ancora prima della nascita sono vivi, e sar\u00e0 proprio questo a riportarlo al lato chiaro e sancire definitivamente la morte di Palpatine.\nPoteri e abilit\u00e0 nell'Universo espanso.\n\u00c8 l'unico Sith a controllare veramente la distruzione della Forza. Raggiunge la capacit\u00e0 di manipolare la Forza fino a creare vere e proprie tempeste di cui, per\u00f2 ha solo un parziale controllo. \u00c8 in grado di assorbire l'essenza vitale delle creature per prolungare la propria vita.\nGrazie al cubo olocron ha appreso come trasformarsi in un fantasma di Forza per trasferirsi da un corpo all'altro e ad annullare lo spirito vitale dei corpi ospiti, divenendo cos\u00ec immortale.\nAbilit\u00e0 con la spada laser.\nPalpatine affronta diversi scontri, combatte anche con l'apprendista segreto di Dart Fener, Galen Marek, sulla (ancora in costruzione) Morte Nera, riuscendo a sconfiggerlo.\nMolti anni dopo, nel complesso di clonazione su Byss, Palpatine affronta, e sconfigge, anche Luke Skywalker.\nRitornando alcuni anni dopo la battaglia di Endor, vanta immensi poteri e la capacit\u00e0 di saper controllare le potenti tempeste di Forza, cosa che si dimostra falsa, visto che Leila Organa e Luke Skywalker uniti insieme riescono a fargliene rivolgere contro una da lui stesso generata.\nRinascita.\nNella serie dell'Universo espanso \"\", Palpatine dice a Luke che la sua morte durante la battaglia di Endor non era la sua prima morte e che aveva cominciato a trasferire il suo spirito in corpi clonati alcuni anni prima quando il suo corpo originale era degenerato a causa di un uso eccessivo del lato oscuro. Nonostante tale definizione sembra spiegare anche la ragione per cui Palpatine del terzo film appaia pi\u00f9 giovane di quello del secondo, il funzionario della Lucasfilm Leland Chee ha dichiarato che Palpatine sta mentendo a Luke e che la sua morte sulla seconda \"Morte Nera\" \u00e8 stata sicuramente la prima.\n\"Star Wars Legends\".\nLe origini.\nSecondo il \"curriculum vitae\" dell'Universo espanso, Palpatine nasce l'11 dell'ottavo mese standard, nell'82 BBY. Il suo luogo natale \u00e8 il pianeta di Naboo, nel settore Chommell dell'Orlo Medio. Secondo il romanzo di James Luceno \"Darth Sidious\", nasce da una famiglia di nobili con numerosi fratelli e sorelle ed \u00e8 figlio di Cosinga Palpatine, molto influente nell'ambiente politico e aristocratico del pianeta; il resto \u00e8 ignoto. Palpatine ha fatto in modo che la propria storia personale fosse accuratamente nascosta e cancellata, specialmente la parte riguardante la sua \"seconda vita\" come signore dei Sith, molto pi\u00f9 importante per lui della prima.\nIl giovane Palpatine viene poi scoperto da un muun, Hego Damask, che \u00e8 in realt\u00e0 un potente Signore Oscuro dei Sith, dal nome Darth Plagueis. Plagueis incontra Palpatine all'universit\u00e0 di Theed e, appurato il suo potenziale nel lato oscuro, decide di indurlo lentamente a lui. Quando Palpatine stermina volutamente la sua famiglia, in preda al potere del lato oscuro, Plagueis si rivela a lui come signore dei Sith e il giovane decide di diventare suo apprendista; Plagueis gli conferisce l'appellativo Darth Sidious.\nApprendistato.\nSotto la tutela di Plagueis, Sidious apprende le conoscenze dei Sith. Impara la storia del culto e dell'esistenza di Darth Bane, un antico Sith che ha creato la \"regola dei due\" per riportare il culto nell'ombra e lasciare che la linea dei Sith continui non notata. I metodi di addestramento Sith sono brutali e inumani. Gli allievi vengono spezzati nello spirito e rimodellati secondo il volere del maestro, un'operazione fatta apertamente senza alcuna menzogna davanti al proprio apprendista. Plagueis fa esattamente ci\u00f2 che ha promesso: a Sidious viene tolto ci\u00f2 che gli \u00e8 pi\u00f9 caro, gli viene negato ci\u00f2 che desidera e gli viene fatto affrontare ci\u00f2 che teme di pi\u00f9. Lo spirito di Sidious viene distrutto e sostituito con il credo del lato oscuro, con il quale avrebbe imparato a raggiungere il potere, prima su s\u00e9 stesso, poi su un altro, poi su un gruppo, un ordine, una specie, un gruppo di specie, e infine la galassia stessa.\nOltre a Plagueis solo Sidious conosce gli scopi dei Sith, ovvero la vendetta contro i nemici Jedi. La vendetta \u00e8 stata formulata sin dai primi giorni in cui fin\u00ec la battaglia di Ruusan, quando Bane riform\u00f2 l'ordine Sith prendendo con s\u00e9 un nuovo campione, Darth Zannah. Non ci sarebbe stato confronto diretto con i Jedi, poich\u00e9 essi sarebbero dovuti morire con la decadenza della Repubblica Galattica; i Sith avrebbero solo accelerato il processo. Plagueis si dimostra un mentore eccezionale. Sin dall'inizio Sidious impara a pensare come il suo prossimo, anticipando le sue azioni e i suoi pensieri. In diverse decine di anni la sua potenza nella Forza si moltiplica e la sua conoscenza dei Sith diviene vastissima, al punto che per mezzo della pratica della meditazione Qey'tek apprende il potere di nascondere la propria affinit\u00e0 con la Forza ai Jedi. Ma questo a Plagueis non basta, desiderando un apprendista ancora pi\u00f9 potente.\nAscesa al potere.\nPalpatine, dopo aver sorpassato il maestro, si ritrova con un apprendista potente, e uno futuro ancora migliore. In giovane et\u00e0 Palpatine inizia la sua carriera politica, nascondendo la sua reale identit\u00e0. Su Naboo, la politica veniva studiata dai 12 ai 20 anni di et\u00e0. Palpatine inizia nel 70 BBY e inizia la sua carriera nella politica locale di Naboo intorno al 62 BBY, con diverse elezioni. Nonostante i suoi primi anni nella politica siano deludenti, impara diverse lezioni importanti che affinano la sua abilit\u00e0 di manipolazione. Quando il senatore Vidar Kim, il rappresentante di Naboo nel Senato galattico, viene assassinato da una maladiana non identificata nel 52 BBY, il trentenne Palpatine ne diviene il successore.\nUna volta al Senato, non perde tempo nel formare alleanze e amicizie che avrebbero potuto essere vantaggiose in futuro. Una delle prime \u00e8 con il figlio di Vidar Kim, Ronhar, un Jedi che aveva tagliato i rapporti con la famiglia per via dei dettami del codice Jedi, ma che era presente quando il padre venne ucciso. Palpatine lo avvicina per sapere se Ronhar sia in qualche modo a conoscenza di particolari pericolosi; fortunatamente per Sidious il ragazzo \u00e8 interessato pi\u00f9 alla sua carriera e al suo futuro che al colpevole dell'assassinio. Ronhar avrebbe seguito le orme del padre in politica seguendo il suo volere. Palpatine coglie l'occasione per avere un informatore ignaro che lo informi di ogni singola mossa che i Jedi stanno compiendo.\nPalpatine al Senato.\nQuando Palpatine arriva al Senato per la prima volta \u00e8 gi\u00e0 un ottimo manipolatore: \u00e8 vantaggioso per lui rimanere sottovalutato, in modo da tenere gli altri senatori lontani dai suoi affari; agendo \"sotto il radar\" dei suoi nemici, loro non possono accorgersi di essere stati colpiti. Palpatine non fa nulla per dissuadere i suoi rivali, facendosi sempre considerare un provinciale, che continua a perdere occasioni per affermarsi in campo politico: pi\u00f9 se ne lascia scappare, meno sembra pericoloso ed \u00e8 deciso ad avanzare con passo lento ma costante, sapendo che in futuro questa tecnica gli avrebbe riservato grandi vantaggi.\nSecondo il profeta Kadann, Palpatine ha un figlio, Triclops, che viene bandito e messo a lavorare nelle miniere di spezia di Kessel.\nSuccessore al trono dei Sith.\nPlagueis era un mistico. Ossessionato dalla generazione spontanea e dall'immortalit\u00e0, si pensa che avesse studiato degli insegnamenti proibiti e possedeva (o si pensa che possedesse) conoscenze che potessero salvare coloro che stavano per morire, o anche farli ritornare in vita. Sidious non vede nulla di allarmante in questa ricerca: molti Jedi e Sith del passato hanno provato a scoprire metodi per sfuggire alla morte per migliaia di anni, senza successo. Probabilmente i pi\u00f9 potenti signori oscuri dell'antichit\u00e0 conoscevano questi segreti, e Plagueis cercava di riscoprirli.\nLa rottura tra il maestro e l'allievo avviene quando Plagueis porta le proprie ricerche verso limiti quasi irraggiungibili: Plagueis cerca di studiare metodi che possano permettere la creazione della vita dal nulla. Non \u00e8 certo se Plagueis abbia carpito questi segreti, ma ad un certo punto parla a Sidious riguardo a un esperimento fatto sui midi-chlorian usando antiche tecniche Sith per manipolare la Forza, che il bambino risultante da questo esperimento sarebbe stato l'incarnazione vivente della Forza stessa.\nSidious capisce che Plagueis ha in mente di rimpiazzarlo, e che non avrebbe avuto alcun contendente per la posizione di capo supremo e maestro dei Sith. Pertanto finge di mostrare contentezza, ma la sua mente \u00e8 concentrata laddove \u00e8 giusto che sia per un Sith: su se stesso. Esisteva una minaccia al suo potere e ai suoi piani: restava da decidere cosa farne. Sidious \u00e8 comunque padrone dei propri piani: ha imparato tutto ci\u00f2 che riguardava i Sith e i loro segreti da Plagueis, e ha gi\u00e0 un proprio allievo segreto, Darth Maul; \u00e8 diventato un maestro di fatto, l'elemento superfluo \u00e8 Plagueis stesso. In breve tempo, Sidious uccide Plagueis nel sonno subito dopo essere stato eletto cancelliere supremo (32 BBY). Nonostante la morte di Plagueis, il bambino nasce. \u00c8 sconosciuta la circostanza in cui nasce, ma nel 41 BBY Shmi Skywalker d\u00e0 alla luce un bambino il cui numero di midi-chlorian \u00e8 superiore a qualunque altro Jedi esistito. Il bambino, di nome Anakin Skywalker, \u00e8 il frutto della visione di Darth Plagueis e Sidious ne tiene costantemente d'occhio la crescita.\nLe guerre dei cloni.\nIl progetto \"Outbound Flight\".\nNel 27 BBY il Maestro Jedi Jorus C'baoth organizza il progetto \"Outbound Flight\" che si pone di cercare altre specie sensibili alla Forza al di fuori della galassia. I suoi sforzi sono bloccati dalla burocrazia repubblicana, finch\u00e9 non sventa un tentativo di assassinio su Barlok, convincendo Palpatine e il senato a dare al progetto il supporto dovuto. C'baoth per\u00f2 non sospetta che il Sith sia colui che avrebbe sabotato il progetto. Palpatine, infatti, riesce a procurarsi dei campioni di sangue di Jorus per un progetto di clonazione (mascherato da semplice controllo) del maestro Jedi. Quando \"Outbound Flight\" parte, C'baoth prende il controllo di ogni operazione, arrivando anche a prendere i bambini di gente sensibile alla Forza durante la notte. Stabilendosi come leader della nave, scalzando il capitano, guadagna il risentimento di molti dei coloni che erano saliti sulla \"Outbound Flight\" in cerca di migliore vita. Al progetto partecipano anche Obi-Wan Kenobi e Anakin Skywalker (i quali hanno il compito da Mace Windu di spiare C'baoth) ma i due sono costretti ad abbandonarlo, scendendo sul pianeta Roxuli per ordine di Palpatine stesso che, chiaramente, vista la fine che l'astronave avrebbe fatto, non avrebbe potuto permettere che colui che sarebbe diventato il suo prossimo apprendista morisse. Quando \"Outbound Flight\" entra nelle Regioni Ignote, gli umani incontrano i vagaari e i chiss. Thrawn, il leader dei chiss in quel periodo (il quale si \u00e8 accordato con Palpatine stesso), contatta C'baoth e arriva sulla Outbound Flight per incontrarlo, ma quando Jorus rifiuta di accettare la richiesta di Thrawn di lasciare lo Spazio Chiss, il maestro passa al lato oscuro e soffoca il chiss con la Forza. Prima che Thrawn possa morire, la padawan di C'baoth, Lorana Jinzler, attiva un ordine pre-impostato da Thrawn per attaccare la nave. C'baoth viene ucciso nell'attacco a causa dell'esplosione di bombe a radiazione (27 BBY); stessa sorte tocca anche a Lorana. Il progetto, il cui sabotaggio \u00e8 stato orchestrato da Sidious stesso, riesce nell'intento del Sith di sterminare ancora una volta un gruppo di Jedi e, oltre a questo, i sopravvissuti di \"Outbound Flight\", scoperti nel 22 ABY, mostrarono risentimento e odio verso i Jedi.\nIl caso Seti Ashgad.\nUno dei pi\u00f9 pericolosi oppositori di Palpatine \u00e8 Seti Ashgad, un ex-costruttore di iperguide che usa la propria fama di costruttore del primo Z-95 Headhunter per garantirsi un posto nel Senato. Ashgad si dimostra carismatico, seducente, fluente nel parlare e capace di guadagnare rispetto. Palpatine tiene questo particolare individuo sotto controllo, e quando Ashgad si dimostra contrario all'installazione di droidi-telecamere nel Senato, Palpatine decide di agire.\nAnche altri si oppongono, come Bail Organa, ma Ashgad dimostra di occupare una posizione migliore sia di quella di Organa (non ancora un pilastro dell'opposizione) sia di quella della giovane idealista Mon Mothma e dimostra di essere talmente potente e carismatico da poter votare una mozione di sfiducia nei confronti di Palpatine, se trovasse il giusto appoggio in Senato; consapevole di ci\u00f2, Palpatine decide di impedire che la situazione si spinga fino a questo punto.\nI mass media informano il pubblico della sparizione improvvisa di Ashgad. Solo decine di anni dopo si verr\u00e0 a sapere che Asghad \u00e8 stato catturato da Sidious ed esiliato su Nam Chorios, sede di una colonia penale in disuso. Sidious decide di non ucciderlo, ritenendo di poterlo utilizzare in futuro per ragioni tattiche o politiche.\nIl ritorno di Finis Valorum.\nL'ex cancelliere Valorum, per undici anni, ha osservato Palpatine da lontano, monitorando le sue attivit\u00e0 pubbliche e private, notando come i suoi avversari, come Ashgad, sparissero nel nulla. Palpatine per\u00f2 ha occhi e orecchie dappertutto, anche in semplici droidi da custodia come quelli che sono in possesso di Organa. Valorum parla con Organa dandogli fiducia e coraggio, al punto che Bail si presenta all'ufficio del Senatore affermando che in nessun caso avrebbe appoggiato l'Atto di Costrizione e che si sarebbe opposto. Palpatine ha gi\u00e0 deciso di uccidere Valorum; Valorum sta cominciando a riguadagnare prestigio tra i senatori sfiduciati dal comportamento del cancelliere. La soluzione \u00e8 la sua eliminazione, mentre \u00e8 ancora poco in vista, ora che \u00e8 diventato un vecchio ex-politico. Infatti Valorum viene ucciso nel 21 BBY in un attacco terroristico poco tempo dopo la battaglia di Jabiim, quando la \"Star of Iskin\", il mercantile sul quale l'ex cancelliere si \u00e8 imbarcato, esplode durante la partenza. L'attacco \u00e8 stato organizzato in segreto da Darth Sidious ma pubblicamente attribuito ai separatisti. Questo \u00e8 raccontato nel fumetto \"Star Wars: Republic 61: Dead Ends\", il quale \u00e8 in contraddizione con la sesta stagione della serie \"\" in cui Valorum risulta di fatto vivo (poich\u00e9 parla nel 20 BBY al maestro Yoda); di conseguenza i fatti raccontati nel fumetto sono da ritenersi non canonici.\nI frutti del piano.\nCon la conversione al lato oscuro di Anakin (al quale d\u00e0 il nome di Dart Fener), Palpatine d\u00e0 inizio alla Grande Purga Jedi mandando Anakin al tempio Jedi a capo di una squadra di cloni per uccidere tutti i Jedi l\u00ec presenti e ordinando ai clone trooper sparsi per la Galassia e guidati dai generali Jedi di ribellarsi alle loro guide e ucciderli (mediante il preventivato ordine 66). Scampano alla morte Yoda (che riesce a fuggire dal pianeta Kashyyyk con l'aiuto dei Wookiee Tarfful e Chewbecca), Obi-Wan (che si trova su Utapau dopo esservi stato mandato per eliminare Grievous) e molti altri Jedi (anche se ci\u00f2 non si vede nel film ma solo nelle varie opere a fumetti) tra cui K'Kruhk, Empatojayos Brand, Quinlan Vos, An'ya Kuro, Kanan Jarrus, Shaak Ti e oltre tremila padawan salvati da quest'ultima.\nImperializzazione.\nCon la creazione dell'Impero tutte le istituzioni della Vecchia Repubblica vengono smantellate o trasformate. Palpatine cambia nome a molti luoghi ed istituzioni: Coruscant diventa il Centro Imperiale, e il Senato galattico diventa il Senato imperiale. Anche l'esercito della Repubblica venne riorganizzato: gli ufficiali pi\u00f9 spietati e crudeli (come ad esempio il Grand Moff Tarkin) vengono premiati e vengono loro dati importanti incarichi. I clone trooper, derivanti da Jango Fett, vengono incrementati con i cloni di altri individui scelti e con alcune truppe regolari, i cui migliori combattenti diventano gli stormtrooper, l'\u00e9lite dell'esercito. La COMPOR (Commission for the Protection of the Republic) diventa COMPNOR (Commission for the Preservation of the New Order). La COMPNOR diventa una potenza dell'Impero, e i suoi organi si insinuano in ogni angolo della societ\u00e0. La Imperial Security Bureau (ISB) viene fondata come parte della COMPNOR per controbilanciare l'intelligence imperiale, e diventa la polizia segreta dell'Imperatore. Palpatine diffonde false prove che accusano i Jedi per infangarne il nome ed il ricordo. Crea varie organizzazioni con lo scopo di diffondere le proprie idee sociali, culturali e politiche. Anche se questo tentativo di instaurazione di un regime totalitario rimane debole, l'Impero si rafforza in continuazione fino alla sua disgregazione (che avverr\u00e0 solo nel 4 ABY). L'Impero promuove uno stile estetico generale semplice e ispirato al militarismo, al contrario dello stile sfarzoso e opulento della Repubblica. I non-umani e le donne vengono in gran parte esclusi dal sistema, e i governatori regionali si rendono responsabili di atrocit\u00e0 indicibili.\nTradimenti, mistificazioni e genocidi.\nNel 18 BBY, Palpatine invita l'ex-Jedi Ferus Olin a Coruscant per chiedergli di trovare il sabotatore del sistema computerizzato del pianeta Samaria. Ferus si rifiuta all'inizio, ma viene costretto ad accettare quando Palpatine fa arrestare due suoi amici; ci\u00f2 fa nascere in Dart Fener il sospetto che l'Imperatore voglia prendere Ferus come accolito.\nDurante la Grande Purga Jedi, Palpatine fa spargere voci riguardanti un'azione militare perfetta da parte di Dart Fener, che si conclude con la morte di cinquanta Jedi per mano sua; in realt\u00e0 Fener aveva ucciso otto Jedi con l'aiuto della Legione 501, ma la voce si rivela utile a tenere la galassia sotto un costante clima di paura.\nPalpatine si rende anche responsabile della devastazione di Caamas. L'Imperatore vede i caamasiani come una minaccia, e con l'aiuto di alcuni bothan l'Impero riesce ad effettuare un bombardamento orbitale. Il mondo viene distrutto e trasformato in una distesa arida, con i caamasiani che vengono dispersi nella galassia. Nel 18 BBY, l'Imperatore costruisce una super-arma a forma di asteroide, l'Occhio di Palpatine, per distruggere una enclave Jedi su Belsavis. L'astronave viene sabotata da due cavalieri Jedi e i Jedi di Belsavis riescono a salvarsi. La super-arma verr\u00e0 dimenticata e riscoperta nel 12 ABY da Roganda Ismaren.\nIn un certo periodo Palpatine stabilisce una comunicazione con il Shreeftut del lontano Impero Ssi-Ruuvi tramite l'uso del lato oscuro. Appare nei sogni dello Shreeftut affermando di essere il capo di un Impero del Nucleo Galattico. Con lui l'Imperatore avvia un commercio usando droidi e \"soggetti\" come merce di scambio, che porter\u00e0 all'invasione di Bakura nel 4 ABY.\nUn pianeta infestato dal lato oscuro.\nPoco tempo dopo la dichiarazione formale della creazione dell'Impero, Darth Sidious inizia il suo piano di trasformazione di Byss nella nuova capitale e mondo trono. Usa migliaia di lavoranti alieni provenienti da Utapau, Gamorr, Toydaria e Geonosis. Oltre all'energia oscura di Byss, Palpatine inizia a nutrirsi dell'energia vitale degli alieni lavoranti, per allungare la propria aspettativa di vita.\nLa Mano dell'Imperatore.\nSidious e Fener portano anche un certo numero di padawan Jedi rifiutati e messi a lavorare nei Corpi Agricoli su Bandomeer per addestrarli e renderli ottimi servitori. Fener sceglie gli allievi migliori, e gli viene dato il diritto di disporre di un numero di \"cavie\". Inizialmente sceglie quattro allievi, tra cui Tremayne.\nPalpatine impiega un gran numero di agenti sensibili alla Forza. Gli adepti del lato oscuro sono all'esterno dell'organizzazione ufficiale dell'Impero e sono parte di un'organizzazione nota come Mano dell'Imperatore che risponde direttamente all'Imperatore o a Dart Fener. Palpatine intende sostituire gli ufficiali chiave con gli adepti, malgrado la limitatezza del loro numero.\nLa ricerca dell'immortalit\u00e0.\nPalpatine visita diverse volte Korriban, dove si trova il cimitero dei Signori Oscuri dei Sith, per chiedere consiglio agli spiriti dei suoi predecessori. Palpatine scopre anche molti segreti della Forza tramite uno holocron Jedi, ottenuto durante la Grande Purga Jedi: con le conoscenze cos\u00ec acquisite scrive un manuale, il \"Dark Side Compendium\", che tratta lo studio della natura del lato oscuro; riuscir\u00e0 a portare a termine solo due dei tre manoscritti.\nAttentato.\nNell'1 BBY, Palpatine e Fener vengono scelti come bersaglio da un gruppo di ufficiali traditori comandati dal Moff Trachta. Trachta vede i Sith come arcaici e obsoleti, e crede che l'Impero non debba essere regolato da un culto costituito da due persone. Il piano di Trachta fallisce a causa dei contrasti interni alla loro coalizione.\nL'Imperatore rinato e il risorgimento dell'Impero.\nPalpatine, per\u00f2, sa qualcosa che Luke e suo padre non possono immaginare: la morte \u00e8 per lui un ostacolo superabile.\nA differenza dei suoi predecessori Sith, Palpatine non ha mai avuto intenzione di avere un erede al trono dell'ordine Sith; intende governare un Impero che avrebbe avuto la galassia in pugno per sempre, con lui stesso come vero capo. Non riuscendo a riscoprire il segreto di Darth Plagueis, il suo defunto maestro, Palpatine studia un diverso metodo per sfuggire alla morte salvando il proprio spirito dopo la morte del suo corpo, diventando simile a un fantasma di Forza. Nel corso degli anni, ha fatto preparare una certa serie di cloni per s\u00e9 stesso, nel caso fosse morto. La scorta primaria viene tenuta su Byss, controllata dai Jedi Oscuri e dalle sue guardie.\nLa tattica e la strategia di Thrawn portano le rimanenze dell'Impero sul limite della vittoria nel 10 ABY, fermata solo dal tradimento della sua guardia del corpo Rukh. Incoraggiato dai successi di Thrawn, il circolo imperiale dei signori della guerra fa iniziare un attacco devastante sulla capitale galattica Coruscant. La Repubblica, da poco ricostituitasi, deve pertanto ritirarsi.\nIn quel momento l'Imperatore, risorto da tempo in uno dei suoi cloni, usa i suoi poteri per creare una tempesta di Forza per portare Luke su Byss. Rivelatosi a lui, gli mostra la potenza del lato oscuro della Forza. Luke, vedendosi faccia a faccia con un nemico all'apparenza immortale, decide inconcepibilmente di diventare il nuovo apprendista Sith di Darth Sidious.\nIn realt\u00e0 Luke \u00e8 ancora segretamente alleato con la Nuova Repubblica, e, subito dopo essere stato proclamato comandante di tutte le forze imperiali, riesce ad accedere ai codici top-secret che controllano i devastatori di mondi, le terribili fortezze-fabbrica usate dal rinato Impero Galattico per distruggere i mondi che hanno appoggiato in passato l'Alleanza Ribelle. Luke fa in modo che molti devastatori si fermino e ne disattiva le armi per permettere alle truppe ribelli di assaltarli e distruggerli.\nIl complotto di Skywalker \u00e8 gi\u00e0 stato previsto da Palpatine e da alcuni dei suoi ufficiali maggiori, i quali avevano espresso dubbi nel lasciare il giovane a capo della flotta, in quanto avrebbe arrecato un danno consistente all'Impero a favore della Repubblica. Palpatine li rassicura, spiegando che poche astronavi perdute non sono certo un problema in quanto Skywalker pensa di avere davvero l'Imperatore sotto controllo, mentre sta accadendo il contrario. Palpatine ha gi\u00e0 previsto che, avendolo ai suoi ordini, il giovane sarebbe stato lentamente e inesorabilmente sedotto dal lato oscuro.\nSegretamente Palpatine si oppone alle mosse di Skywalker, massimizzando i guadagni e riducendo le perdite, ignorando le sconfitte delle sue truppe anche in certe grandi battaglie o campagne: ha gi\u00e0 fatto lo stesso con Dart Fener, ed \u00e8 determinato anche in questa occasione, in quanto il guadagno, sotto forma di un nuovo allievo, sarebbe stato molto maggiore.\nAlla fine, Luke esplora troppo a fondo il lato oscuro della Forza nel tentativo di carpirne i segreti per debellarlo, non riuscendo ad un certo punto a ribellarsi pi\u00f9 al suo nuovo maestro. In un tentativo di liberarsi dell'oscurit\u00e0, Luke si dirige verso una stanza in cui sono conservati i contenitori per la clonazione, con lo scopo di produrre nuovi corpi per Palpatine. Prima che possa distruggerli tutti, Palpatine riesce a trasferire la sua essenza vitale in un altro clone ed affronta Luke che, sconfitto, si vede infine incapace di ribellarsi al lato oscuro.\nLeila, giunta in soccorso del fratello, riesce a dare abbastanza coraggio al giovane, permettendogli di liberarsi dalla presa oscura e di combattere di nuovo. Insieme i fratelli Skywalker riescono a sconfiggere temporaneamente l'Imperatore, rivoltando contro di lui una potente tempesta di Forza ch'egli stesso aveva generato.\nCiononostante anche in questa occasione Palpatine riesce a trasferirsi in un nuovo clone, nascosto lontano da Byss e continua la sua crociata contro la Nuova Repubblica. Grazie a nuove e potenti super-armi, come la Galaxy Gun e il Super Star Destroyer Eclipse II, Palpatine riesce a conquistare diversi mondi della Repubblica. Malgrado il rafforzarsi del suo Impero, i poteri di Sidious si fanno mano a mano pi\u00f9 deboli.\nL'holocron Jedi e l'immortalit\u00e0.\nPalpatine tenta di convertire al lato oscuro anche Leila Organa, all'epoca incinta del suo terzo figlio, Anakin Solo. Per riuscirci, l'Imperatore le mostra un cubo holocron Jedi che \u00e8 in suo possesso: l'holocron \u00e8 stato costruito dal maestro Jedi Vodo-Siosk Baas ed era appartenuto a Bodo Baas che lo usava per raccogliere la storia dell'ordine Jedi. Nel suo intento di trovare una soluzione per salvare il suo corpo dal disfacimento causato dai poteri del lato oscuro, Palpatine aveva inviato il Conte Dooku alla ricerca del cubo che si riteneva perduto ormai da 300 anni: il maestro Jedi Ashka Boda, inviato dal consiglio ad indagare sulle manovre del Conte riesce ad impadronirsene, ma durante la grande purga, Palpatine lo fa assassinare ed entra in possesso del potente oggetto. Lo studio dell'holocron, sebbene parziale, gli permette di scoprire come trasformarsi in un fantasma di Forza e come trasferire la propria coscienza anche ad anni luce di distanza. Grazie a queste conoscenze, unite a quelle del Lato Oscuro, Palpatine diventa virtualmente immortale. Durante gli eventi che portano alla costituzione dell'Impero Rinato, la Principessa Leila riesce anche ad impadronirsi del cubo con grande rabbia dell'Imperatore: lo studio dell'holocron e l'aiuto di alcuni maestri Jedi sopravvissuti alla grande purga, permettono a lei e Luke di costituire un nuovo Praxeum su Yavin IV.\nLa fine di Palpatine.\nCarnor Jax ha ad un certo punto contaminato i campioni genetici dei corpi da clonare, compreso il campione sorgente. Anche gli scienziati imperiali si dichiarano sconfitti di fronte a questo avvenimento inaspettato. Con il suo ultimo corpo in via di decomposizione rapida, Palpatine si reca sul mondo-cimitero di Korriban per consultarsi con gli spiriti degli antichi signori dei Sith. Il loro suggerimento riguard\u00f2 il giovane Anakin Solo: Palpatine avrebbe dovuto entrare nel corpo del bambino per sopravvivere.\nPalpatine porta la \"Eclipse II\" su Onderon, dove la famiglia Solo ha trasferito i propri figli. La squadra di cavalieri Jedi di Luke non trova l'Imperatore sulla nave, in quanto \u00e8 sceso su Onderon per cercare Leila. Durante la battaglia tra Repubblica e Impero, Lando Calrissian e R2-D2 riescono a salire sulla nave. R2-D2 sabota l'iperguida del vascello e impone le coordinate della zona in cui \u00e8 presente la Galaxy Gun, sopra Byss. Nonostante i tentativi dell'equipaggio di riprendere il controllo, le due super-armi si schiantano, e l'ultimo missile della Galaxy Gun viene attratto dalla gravit\u00e0 del pianeta, causando la sua distruzione.\nNel frattempo, l'Imperatore affronta Leila, riuscendo a prendere il piccolo Anakin. Prima di poter completare il suo piano, Luke e altri due Jedi, Rayf Ysanna e Empatojayos Brand, arrivano in tempo per salvare Leila e il bambino. Palpatine ferisce gravemente Ysanna e Brand, ma viene colpito alla schiena da Ian Solo con un tiro di blaster. Distrutto il suo ultimo corpo, lo spirito di Palpatine deve cercare di entrare nel corpo del piccolo Anakin per restare in vita, ma viene intercettato dal morente Brand, che lega la propria forza vitale morente a quella dell'Imperatore, portandolo con s\u00e9 nelle profondit\u00e0 della Forza. Maledicendo Palpatine la famiglia Skywalker, il suo spirito viene distrutto in frammenti di oscurit\u00e0."}
{"id": "114255", "revid": "339392", "url": "https://it.wikipedia.org/wiki?curid=114255", "title": "Imperatore Palpatine", "text": ""}
{"id": "114257", "revid": "1034604", "url": "https://it.wikipedia.org/wiki?curid=114257", "title": "Kyle Katarn", "text": "Kyle Katarn (pron. ) \u00e8 un personaggio dell'universo espanso di Guerre stellari protagonista del videogioco \"\" e dei suoi seguiti.\nStoria.\nFiglio di Morgan e Patricia Katarn, contadini di Sulon, \u00e8 stato educato all'Accademia Imperiale di Carida, mentre la madre fu uccisa da un droide di sicurezza malfunzionante BT-16. \u00c8 diventato un membro decorato delle truppe Imperiali, ma ignorava che il padre facesse parte dei Ribelli. Durante un attacco alla sua luna Sulon, il padre mor\u00ec e Kyle inizi\u00f2 ad odiare l'Alleanza Ribelle e guid\u00f2 molte operazioni Imperiali contro di loro.\nUn giorno scopr\u00ec da Jan Ors, una agente Imperiale in realt\u00e0 doppio-giochista, che il padre era stato torturato ed ucciso per rivelare l'ubicazione della Valle dei Jedi da un potente Jedi Oscuro di nome Jerec. Il padre, prima di morire, aveva lasciato in un disco la mappa con la posizione della valle. Kyle fu attirato in una trappola da un droide, 8t88 (pseudonimo \"'88\"), segretamente ingaggiato dallo stesso Jerec nella citt\u00e0 verticale Nar Shaddaa. Kyle part\u00ec all'inseguimento del droide aiutato dallo spirito di Rahn, un maestro Jedi sconfitto in passato da Jerec. Alla fine, sia Kyle che i seguaci di Jerec, riuscirono a trovare la Valle dei Jedi; nonostante le pesanti fortificazioni imperiali Kyle riusc\u00ec ad infiltrarsi nella camera principale, dovendosi tra l'altro scontrare con i vari Sith al seguito dello spietato leader. I due combatterono ma Kyle ebbe la meglio. Dopo qualche anno Kyle decise di ritornare alla sua vita da normale contrabbandiere. Una nuova minaccia lo costrinse, tuttavia, a ripercorrere le vie della Forza..\nStoria del personaggio.\n\"Star Wars: Dark Forces\".\nNel videogioco \"\", Kyle Katarn viene presentato come un mercenario che lavora per l'Alleanza Ribelle sotto la tutela di Mon Mothma. Kyle veniva mandato in missioni molto pericolose e non adatte a normali agenti Ribelli, e veniva pagato molto bene per i suoi servigi.\nPoco prima degli eventi visti nel film \"Episodio IV - Una nuova speranza\", Katarn si infiltr\u00f2 in una struttura dell'Impero sul pianeta Danuta per recuperare i piani della Morte Nera. Nel film, i piani vengono consegnati alla principessa Leila Organa, che viene catturata da Dart Fener.\nDopo la distruzione della Morte Nera l'Impero fece partire il \"Dark Trooper Project\", con lo scopo di creare battaglioni di droidi per attaccare i mondi controllati dall'Alleanza. Dopo diverse peripezie (tra cui scontri con Jabba the Hutt e Boba Fett), Katarn pose fine al progetto dei Dark Trooper distruggendo l'astronave \"Arc Hammer\".\nIn seguito form\u00f2 un gruppo con Shira Brie ed Erling Tredway per sabotare la seconda Morte Nera in viaggio verso D'rinba IV.\n\"Jedi Knight: Dark Forces II\".\nIl videogioco \"\" \u00e8 ambientato un anno dopo gli eventi del film \"Il ritorno dello Jedi\". Nella trama, Kyle Katarn incontr\u00f2 lo spirito di Qu Rahn che gli spieg\u00f2 di essere sensibile alla Forza come suo padre Morgan Katarn. Kyle ritorn\u00f2 sulla luna Sulon a bordo della astronave Salvation TFU2. Con la Moldy Crow atterr\u00f2 vicino alla villa di campagna del padre, per trovare il droide chiamato WeeGee, in modo da decifrare un messaggio nascosto su un disco olografico. Il droide nascondeva al suo interno la spada laser di Rahn, che Kyle prese prima di andare alla ricerca degli assassini dello Jedi. Le sue ricerche lo condussero sulla pista di un Jedi Oscuro di nome Jerec, che aveva ucciso Morgan e Rahn. La roccaforte di Jerec era nei pressi della cittadina Barons Hed su Sulon; qui Kyle affront\u00f2 in duello con la spada laser Yun, il primo dei sei jedi oscuri, lo sconfisse ma lo lasci\u00f2 in vita. In seguito, Kyle sconfisse i sei jedi oscuri seguaci di Jerec, uccidendo Gorc, Pic, Maw, Boc e Sariss. Kyle giunse in seguito nella Valle dei Jedi, luogo di concentrazione della Forza, dove Jerec stava tentando di accumulare energia per i propri fini.\nL'astronave di Kyle, la \"Moldy Crow\", venne distrutta quando Kyle cerc\u00f2 di sfuggire allo schianto della nave da carico Sulon Star di 8t88. Kyle riusc\u00ec a decollare ma l'onda d'urto lo coinvolse e lo fece schiantare. Il colpo lo lasci\u00f2 stordito in fondo al canyon.\nUno degli ultimi Jedi Oscuri, Sariss, e il figlio adottivo Yun, tirarono fuori Kyle dai rottami, mentre Boc distrusse la spada laser di Kyle. Sariss stava per uccidere Kyle, ma Yun la ferm\u00f2 di colpo prima che potesse ucciderlo. La lama and\u00f2 a colpire Yun, ferendolo mortalmente. Kyle si riprese e afferr\u00f2 la spada di Yun difendendosi da Sariss. In base alla scelta originale, di appartenere al lato chiaro o al lato oscuro, Kyle Katarn potr\u00e0 schierarsi contro Sariss e Jerec, se ha scelto i lato chiaro oppure con Sariss contro Jerec, se ha scelto il lato oscuro.\nKyle corse verso il tempio Jedi per affrontare Boc, che usava due spade laser ma non era all'altezza dell'abilit\u00e0 di scherma di Kyle. Kyle poi affront\u00f2 Jerec, disarmandolo, senza ucciderlo ma Jerec recuper\u00f2 la spada balzando contro di lui e incrociando la lama di Katarn che tagli\u00f2 il suo braccio all'altezza della spalla, procurandogli una ferita mortale. Kyle, secondo la profezia di Qu Rahn, liber\u00f2 le anime degli Jedi, intrappolate nella Valle mille anni prima da Lord Kaan.\nAnche se il giocatore, nei panni di Kyle, ha la possibilit\u00e0 di scegliere un percorso alternativo seguendo il lato oscuro, in cui il protagonista prende il posto di Jerec come nuovo Imperatore, il finale canonico segue il percorso del lato chiaro.\nKyle continu\u00f2 a lavorare con Jan Ors per conto della Nuova Repubblica come mercenario.\n\"Jedi Knight: Mysteries of the Sith\".\nIl videogioco \"\" \u00e8 ambientato cinque anni dopo gli eventi di \"Dark Forces II\". Il gioco descrive come l'ex assassina al servizio dell'Impero Mara Jade divenne amica di Kyle, sviluppando una relazione reciproca. Durante alcune ricerche svolte tra le rovine Sith del pianeta Dromund Kaas, Kyle venne influenzato dal Lato Oscuro ma Jade riusc\u00ec ad aiutarlo e a convincerlo a ritornare sui propri passi.\nLuke Skywalker fece nuovamente l'offerta a Katarn, il quale accett\u00f2, di ricevere nuovi insegnamenti riguardo alla Forza per controllare il proprio Lato Oscuro. Kyle costru\u00ec quindi una nuova spada laser e divenne amico di Corran Horn. In seguito, a causa di un evento riguardante due studenti dell'accademia di Luke che passarono al Lato Oscuro, Kyle smise di studiare sotto la tutela di Skywalker, restituendogli la spada laser e ritornando a svolgere il lavoro di mercenario assieme a Jan Ors.\n\"Jedi Knight II: Jedi Outcast\".\nTre anni dopo gli eventi di \"Mysteries of the Sith\", l'avventura di Kyle continua in \"\".\nJan Ors venne presa prigioniera da Desann e (in apparenza) uccisa da Tavion. Furioso per la perdita della compagna, Kyle ritorn\u00f2 alla valle degli Jedi per recuperare i suoi poteri, anche se lo spirito di suo padre lo avvis\u00f2 dell'energia maligna che impermeava il luogo. Ritorn\u00f2 al Praxeum su Yavin IV per ricominciare il suo addestramento con Luke e recuperare la sua spada laser. Venne a sapere che Desann aveva trovato la Valle seguendo Kyle e che aveva iniziato a creare un esercito di Jedi Oscuri Rinati per comandare la Galassia. I guerrieri, chiamati Shadowtrooper, erano artificialmente potenziati tramite la Forza e portavano un'armatura di Cortosis. Kyle riusc\u00ec a sventare il piano di Desann uccidendolo su Yavin IV. In seguito Kyle decise di tenere la sua spada laser e di continuare l'addestramento sotto tutela di Luke.\n\"Jedi Knight: Jedi Academy\".\nNel gioco \"\", Kyle viene inserito come personaggio secondario, di spalla al protagonista. \u00c8 diventato il Maestro di due studenti Jedi, Jaden Korr e Rosh Penin. L'obiettivo di Kyle \u00e8 di sconfiggere il culto Sith dei \"Discepoli di Ragnos\". Rosh viene catturato e costretto ad unirsi ai cultisti di Tavion, che ha in mente di riportare in vita il Signore Oscuro Marka Ragnos. L'altro studente di Kyle, Jaden Korr, diventa un cavaliere Jedi, secondo il finale canonico del lato chiaro. Nel finale alternativo Kyle combatte contro Jaden, venendo sconfitto con il Bastone di Ragnos.\nNuovo Ordine Jedi.\nNella serie del \"Nuovo Ordine Jedi\", Kyle diventa uno dei migliori combattenti dell'accademia Jedi, un grande amico di Luke Skywalker e un Maestro rispettato. Durante l'invasione degli yuuzhan vong mostrata nella serie, Kyle aiut\u00f2 a sviluppare nuove strategie per fermare gli invasori, e partecip\u00f2 al salvataggio di diversi prigionieri delle Rimanenze dell'Impero, sul mondo Ord Sedra."}
{"id": "114259", "revid": "400694", "url": "https://it.wikipedia.org/wiki?curid=114259", "title": "Una rotonda sul mare (programma televisivo)", "text": "Una rotonda sul mare \u00e8 stato un programma televisivo italiano andato in onda per due edizioni nelle estati del 1989 e 1990. La trasmissione era un variet\u00e0 musicale, condotto in entrambe le edizioni da Red Ronnie coadiuvato da Marco Predolin (1989) e Mara Venier (1990), in onda il venerd\u00ec in prima serata su Canale 5.\nIl titolo era ispirato alla celebre canzone omonima degli anni sessanta di Fred Bongusto.\nLa trasmissione.\nIdeale prosecuzione di un'altra trasmissione simile condotta da Red Ronnie nel 1989, \"Vent'anni dopo\", si trattava di una gara tra interpreti sulle note di brani musicali degli anni sessanta, allargata poi a canzoni degli anni settanta nella seconda edizione.\nGli interpreti originali venivano chiamati a reinterpretare i propri pezzi e ad affrontarsi in una gara di scontri ad eliminazione diretta. Il programma contribu\u00ec a rilanciare tanti artisti \"dimenticati\".\nAd esprimere il proprio giudizio sui brani in gara, il pubblico composto da genitori e figli, equamente divisi tra ventenni e quarantenni, attraverso l'applausometro.\nLa prima edizione (1989).\nLa prima edizione della trasmissione fu proposta dal 7 luglio all'8 settembre 1989 il venerd\u00ec in prima serata. Conduttori furono Red Ronnie e Marco Predolin con la partecipazione di Massimo Boldi e Teo Teocoli.\nVincitore risult\u00f2 Maurizio Vandelli (ex leader del gruppo Equipe 84) con il brano \"29 settembre\" davanti a Don Backy con \"Poesia\".\nLa seconda edizione (1990).\nLa seconda edizione \u00e8 stata trasmessa a partire dal 22 giugno, sempre su Canale 5 il venerd\u00ec sera. Conduttori furono Red Ronnie e Mara Venier con la partecipazione di Massimo Boldi e Teo Teocoli.\nVincitrice risult\u00f2 Patty Pravo con il brano \"Pazza idea\" davanti ai Dik Dik con \"L'isola di Wight\"."}
{"id": "114260", "revid": "1958640", "url": "https://it.wikipedia.org/wiki?curid=114260", "title": "Alexander von Humboldt", "text": "Era il fratello minore dello statista e intellettuale Wilhelm von Humboldt.\nConsiderato ai suoi tempi la persona pi\u00f9 famosa al mondo al pari di Napoleone Bonaparte, questo fatto gli permise di poter esprimere anche coi potenti le proprie opinioni spesso controcorrente.\nLe sue opere oltre al successo editoriale, furono d'ispirazione a numerosi autori tra i quali: Charles Darwin, Henry David Thoreau, George Perkins Marsh, Sim\u00f3n Bol\u00edvar, Ernst Haeckel, John Muir, Edgar Allan Poe.\nInfanzia e giovent\u00f9.\nIl padre di Alexander von Humboldt, Alexander Georg, originario della Pomerania era ufficiale prussiano e in seguito ai meriti ottenuti nel corso della guerra dei sette anni fu nominato ciambellano. Nel 1766 spos\u00f2 Marie Elizabeth von Colomb, vedova del barone von Hollwede e figlia di una benestante famiglia ugonotta. Dal matrimonio nacquero due figli: Wilhelm (nato a Potsdam nel 1767) e Alexander nato due anni dopo.\nAlexander trascorse la sua infanzia presso il castello di Tegel, in seguito descrisse questo periodo come molto noioso. Quando suo padre, nel 1779, mor\u00ec in modo del tutto inatteso, la madre si incaric\u00f2 dell'educazione dei due figli garantendo loro ottimi insegnanti che permisero loro l'accesso agli ambienti intellettuali berlinesi.\nGli studi.\nNel 1787 la madre invi\u00f2 entrambi i figli a studiare presso l'universit\u00e0 di Francoforte sull'Oder che ai tempi era una delle pi\u00f9 importanti universit\u00e0 in Prussia. Alexander vi studi\u00f2 per sei mesi finanza, scienze mercantili, scienze storiche, medicina, fisica e matematica.Il 25 aprile 1789 si immatricol\u00f2, seguendo il fratello, presso l'Universit\u00e0 di Gottinga, il centro dell'illuminismo scientifico tedesco.\nSegu\u00ec le lezioni di fisica e chimica tenute da Georg Christoph Lichtenberg, Christian Gottlob Heyne e Johann Friedrich Blumenbach. La notizia della rivoluzione francese lo entusiasm\u00f2. Nello stesso anno un'escursione scientifica sul Reno fu l'occasione per un'anticipazione delle sue opere future, scrisse un trattato scientifico sulle rocce basaltiche del Reno dal titolo \"Mineralogische Beobachtungen \u00fcber einige Basalte am Rhein\" (Braunschweig, 1790). La sua voglia di fare viaggi in luoghi lontani crebbe frequentando Georg Forster, il genero di Christian Gottlob Heyne, che dal 1772 al 1775 aveva accompagnato James Cook nel suo secondo viaggio.\nDa questo momento in poi tutto il suo percorso di studi fu finalizzato ad un solo obiettivo, diventare esploratore per condurre ricerche scientifiche. Studi\u00f2 lingue ed economia ad Amburgo, geologia a Freiberg e anatomia, astronomia e l'uso di strumenti scientifici a Jena.\nLe sue ricerche sulla vegetazione furono sintetizzate nella pubblicazione di \"Florae Fribergensis Specimen\" (1793) e i risultati dei lunghi studi anatomici furono riassunti nell'opera \"Versuche \u00fcber die gereizte Muskel- und Nervenfaser\" (Berlino, 1797).\nPrimi viaggi.\nIl 29 febbraio 1792 fu ufficialmente assunto presso la societ\u00e0 mineraria statale prussiana. Sebbene non trascurasse la professione dedic\u00f2 molto tempo ai suoi studi scientifici motivo per cui la sua carriera non fu rapida. Nonostante ci\u00f2 gli furono spesso assegnati compiti importanti in ambito diplomatico.\nNel 1794 fu introdotto nella societ\u00e0 di Weimar. Nell'estate del 1790 intraprese, insieme a Georg Forster un breve viaggio in Inghilterra, nel 1792 soggiorn\u00f2 a Vienna e nel 1795 fece un viaggio di studio della botanica e della geologia che lo port\u00f2 in Svizzera e in Italia.\nLa morte della sua benestante madre avvenuta il 19 novembre 1796 gli permise di dimettersi dai suoi impegni professionali e dedicarsi alla realizzazione dei suoi progetti di viaggio.\nA causa del rinvio del viaggio intorno al mondo a vela pianificato da Nicolas Baudin, al quale era invitato a partecipare, decise di lasciare Parigi insieme al medico e botanico francese Aim\u00e9 Bonpland, per dirigersi a Marsiglia, con lo scopo di incontrare Napoleone in Egitto. Humboldt e Bonpland finirono per ritrovarsi a Madrid da dove partirono per una spedizione nelle colonie americane, grazie al supporto del ministro Raphael d'Urquijo.\nLa spedizione in Sudamerica.\nIl 5 giugno 1799 salparono da La Coru\u00f1a a bordo della nave \"Pizarro\". A bordo si trovavano moderni strumenti, sestanti, quadranti, telescopi, cronometri, teodoliti, inclinometri, cianometri, igrometri, barometri e termometri, per effettuare il maggior numero di misurazioni possibili.\nDapprima rimasero per sei giorni a Tenerife, dove scalarono il vulcano Pico del Teide ed effettuarono alcune ricerche climatologiche. Dopo una traversata durata 22 giorni approdarono, il 16 luglio 1799, a Cuman\u00e1 in Venezuela, la prima tappa nel nuovo mondo. La notte fra l'11 e il 12 novembre 1799 osservarono una pioggia di meteore delle Leonidi; la descrizione di quest'evento pose le basi per il successivo riconoscimento della periodicit\u00e0 di tali eventi.\nDa Cuman\u00e1 Humboldt e Bonpland si diressero a Caracas.\nNel febbraio 1800 abbandonarono la costa per esplorare il sistema fluviale del Rio Orinoco. Questo avventuroso viaggio che in 4 mesi fece loro percorrere 2.775\u00a0km di territori selvaggi e inesplorati, port\u00f2 alla dimostrazione dell'esistenza del tanto discusso canale naturale Casiquiare che collega il fiume Orinoco al Rio Negro (affluente del Rio delle Amazzoni).\nIl 24 novembre 1800 i due amici salparono per Cuba, per poi fare ritorno sulla terraferma a Cartagena (Colombia), dopo un soggiorno durato alcuni mesi. Dopo aver percorso il Rio Magdalena verso la sorgente e aver attraversato le alture ferrose delle Ande, raggiunsero il 6 gennaio 1802 dopo un lungo ed estenuante viaggio Quito, oggi in Ecuador. Qui furono i primi europei a scalare entrambe le cime del vulcano Pichincha (4960\u00a0m) e (4794).\nDurante il loro soggiorno, il 23 giugno 1802, Alexander von Humboldt, Aim\u00e9 Bonpland e Carlos Mont\u00fafar tentarono di scalare il monte Chimborazo (6.310\u00a0m). Giunsero presumibilmente fino a quota 5.600\u00a0m ma in seguito a questo tentativo di scalata descrissero con precisione i sintomi del mal di montagna. Per circa 30 anni mantennero il record di altitudine raggiunta durante una scalata.\nIl 9 novembre 1802, mentre si trovava a Callao in Per\u00f9, Humboldt osserv\u00f2 il transito di Mercurio. Studi\u00f2 inoltre le propriet\u00e0 fertilizzanti del guano, premessa per l'introduzione del guano in Europa.\nUna traversata tempestosa li port\u00f2 in Messico. Qui soggiornarono per quasi un anno per svolgere studi naturalistici, storici e geo-politici. Tra le altre cose Humboldt si interess\u00f2 del calendario degli Aztechi. Sulla via del ritorno sbarcarono negli USA, dove visitarono Filadelfia, Baltimora e Washington. Qui furono ricevuti personalmente dal presidente degli Stati Uniti Thomas Jefferson. Alla foce del Delaware presero di nuovo la via del mare e approdarono il 3 agosto 1804 a Bordeaux.\nDurante l'intera spedizione attraverso l'America latina Humboldt e Bonpland percorsero 9650\u00a0km, in parte a piedi, in parte a cavallo o in canoa. Il viaggio esplorativo che li port\u00f2 attraverso il territorio delle odierne Venezuela, Colombia, Ecuador, Per\u00f9, Cuba e Messico fu fisicamente assai impegnativo e pericoloso. Curiosamente per i tempi, questo viaggio non fu ispirato da scopi economici o commerciali, ma da sinceri e profondi interessi scientifici.\nRisultati della spedizione sudamericana.\nDurante il loro viaggio che era durato dal 1799 al 1804 avevano fissato meridiani e paralleli, preparato mappe geografiche, studiato 60.000 piante, delle quali 6300 erano sconosciute, introdotto la fitogeografia e descritto la corrente di Humboldt, cos\u00ec chiamata in suo onore.\nHumboldt comunic\u00f2 all'istituto di Parigi leggendo un libro di memorie la sua scoperta dell'indebolimento del campo magnetico terrestre dai poli all'equatore. La sua importanza fu sottolineata dalla veloce comparsa di controtesi. I suoi contributi alla geologia sono stati principalmente le sue attente osservazioni dei vulcani del nuovo mondo. Dimostr\u00f2 che questi si presentano normalmente in strutture lineari, che a occhio nudo coincidono con le enormi divisioni del sottosuolo. Il suo accenno all'origine vulcanica delle rocce che talvolta venivano considerate depositi sedimentari delle acque, \u00e8 stato un contributo essenziale all'eliminazione di opinioni erronee. Con questo venne completamente archiviata la cosiddetta ipotesi del nettunismo.\nDegno di nota \u00e8 anche il suo saggio politico sul regno di Nuova Spagna, che ha apportato un'ingente quantit\u00e0 di materiale sulla geografia e sulla geologia del Messico, comprese le descrizioni delle condizioni politiche, sociali ed economiche nonch\u00e9 abbondanti statistiche sulla popolazione. L'invocazione che formul\u00f2 in quest'opera contro la disumanit\u00e0 della schiavit\u00f9 rimase tuttavia inascoltata, mentre le sue descrizioni delle miniere d'argento messicane portarono a numerosi investimenti di capitale straniero.\nIl periodo parigino.\nQuando il naturalista tedesco arriv\u00f2 a Bordeaux nell'agosto del 1804 dopo pi\u00f9 di cinque anni di assenza, era, accanto a Napoleone, l'uomo pi\u00f9 famoso del mondo. Humboldt si trattenne per quasi un ventennio principalmente a Parigi, la capitale europea della cultura e della scienza, per valutare la sua spedizione e pubblicarla. A Parigi trov\u00f2 come collaboratori non solo scienziati francesi - i pi\u00f9 famosi di allora - ma anche incisori ramai per le sue mappe e le sue illustrazioni e editori che gli pubblicarono l'opera, il primo dei successivi 34 volumi intitolato \"Saggio sulla geografia delle piante\" ritenuto oggi il primo libro scritto con taglio ecologico. Questo lavoro gli dissip\u00f2 quasi completamente il suo intero capitale. Al contrario di Humboldt, Bonpland mostr\u00f2 un interesse minore al lavoro scientifico della spedizione.\nDurante il periodo parigino il socievole naturalista speriment\u00f2 l'eccezionale vita della metropoli dove conobbe e frequent\u00f2 anche Sim\u00f3n Bol\u00edvar. Di giorno lavorava all'elaborazione delle sue ricerche, mentre di notte normalmente appariva nei saloni della societ\u00e0 parigina, dove solitamente dominava la conversazione.\nNel 1805 Alexander von Humboldt divenne ciambellano del regno di Prussia e membro dell'Accademia delle Scienze di Berlino (\"Akademie der Wissenschaften\"). Negli anni tra il 1807 e il 1833 pubblic\u00f2 un'opera in 34 volumi sulla spedizione in Sudamerica in lingua francese, corredata di molte mappe a colori e di illustrazioni. Ma nel 1827 finirono i suoi giorni fortunati di Parigi: re Federico Guglielmo III lo chiam\u00f2 definitivamente a Berlino. Humboldt obbed\u00ec alla chiamata, anche perch\u00e9 era praticamente senza mezzi economici.\nInsieme ad altri delegati rappresent\u00f2 la Prussia al Congresso di Vienna.\nSpedizione in Asia centrale.\nQuando aveva 60 anni lo zar di Russia Nicola I gli finanzi\u00f2 un viaggio per ottenere informazioni su possibili giacimenti minerari da sfruttare. Nel giro di sei mesi percorse a bordo di una carrozza quasi 15.000\u00a0km in compagnia del mineralogo Gustav Rose, sostando in ben 12.244 stazioni di posta. La spedizione lo portava oltre gli Urali nelle steppe siberiane, al di l\u00e0 dei monti Altai fino al confine con la Cina. \nQui studi\u00f2 la natura del mar Caspio e fece esperimenti sulla natura chimica della sua acqua, descrisse diverse famiglie di pesci, raccolse piante, misur\u00f2 altitudini, temperature e il magnetismo, prese campioni di pietre e scopr\u00ec la prima miniera di diamanti al di fuori dei tropici. Al contrario della spedizione sudamericana questa non era una spedizione libera. Humboldt si era impegnato di fronte allo zar di non commentare la situazione politica del paese. Tutto il suo viaggio fu sorvegliato da poliziotti e funzionari. \nSi era accordato con la potenza la cui tirannia egli odiava pi\u00f9 di altre. Humboldt comment\u00f2 i controlli con le parole: \"non potevo fare un passo, senza che mi trascinassero via come fossi stato malato\".\nI risultati della spedizione furono tuttavia apprezzati dagli scienziati russi e venne ricevuto alla corte di San Pietroburgo.\nNel 1843 e nel 1844 venne pubblicato il suo lavoro russo \"Asie centrale\".\nGli ultimi anni della sua vita a Berlino.\nNegli ultimi 25 anni della sua vita Alexander von Humboldt scrisse a Berlino la sua opera scientifica principale, \"Il cosmo\". L'opera \u00e8 una delle pi\u00f9 ambiziose nel mondo scientifico che mai siano state pubblicate. Con \"Il cosmo\" cerca di descrivere in maniera intelligibile la struttura dell'Universo dal punto di vista delle conoscenze di allora in uno stile piacevolmente letterario.\nI cinque tomi \"Il cosmo, progetto di una descrizione fisica del mondo\" (\"Kosmos, Entwurf einer physischen Weltbeschreibung\"), vennero pubblicati tra il 1845 e il 1862. Il quinto volume usc\u00ec postumo. Tutti e cinque i volumi raggiunsero una tiratura di 87.000 copie, cosa sensazionale per i tempi. Nel giro di poco tempo vennero tradotti in quasi tutte le lingue d'Europa.\nQuando a Berlino nel 1848 le rivolte culminarono nelle barricate, Humboldt si sente sentimentalmente legato ai rivoluzionari. Alle esequie in onore dei \"M\u00e4rzgefallenen\" (\"caduti di marzo\") Humboldt era presente. Nel 1857 si impegn\u00f2 per l'abolizione della seconda servit\u00f9 della gleba in Prussia. Alexander von Humboldt mor\u00ec all'et\u00e0 di 89 anni a Berlino il 6 maggio 1859, proprio mentre stava terminando pacificamente l'opera \"Il cosmo\". Alexander von Humboldt stesso defin\u00ec cos\u00ec la morte: \"La morte \u00e8 la fine di quella condizione di noia che chiamiamo vita\". Non aveva alcun congiunto. Dopo l'imponente funerale di Stato a cui parteciparono decine di migliaia di persone, venne sepolto nella tomba di famiglia degli Humboldt nel parco dello Schloss Tegel a Berlino.\nLa sua vita ci mostra come abbia inseguito per tutta la sua esistenza un sogno senza curarsi degli interessi finanziari, anche se questo lo port\u00f2 alla rovina economica. \u00c8 stato un modello di ricercatore sentimentale.\nPensiero.\nAlla sua passione per le scienze naturali la frequentazione con Goethe lo indusse a unire gli aspetti scientifici con il sentimento e l'arte, portandolo ad essere compreso ed apprezzato anche al largo pubblico. Diffuse un approccio laico e olistico verso gli aspetti naturali, considerati non singolarmente ma tutti interconnessi, localmente come globalmente. Port\u00f2 all'attenzione gli impatti deleteri delle attivit\u00e0 umane sull'ambiente, deforestazioni, opere idrauliche, industrie. Contest\u00f2 la schiavit\u00f9, il colonialismo, lo sfruttamento intensivo. Dotato di una loquacit\u00e0 irrefrenabile e comunicativa, unita alla vastit\u00e0 delle sue conoscenze, lo portava ad essere sempre al centro dell'attenzione e le sue conferenze erano sempre affollate. Divulgava il proprio sapere a piene mani e considerava lo scambio delle conoscenze scientifiche doveroso e senza confini politici od economici. Nelle sue opere si preoccupava di fornire le mappe e le illustrazioni dai migliori incisori.\nContributi alla tassonomia.\nDurante le sue esplorazioni von Humboldt descrisse innumerevoli specie animali e vegetali sino ad allora sconosciute in Europa. Tra le specie che portano il suo nome:\nRiconoscimenti.\nNel 1837 ottenne la medaglia Copley per l'approfondimento delle conoscenze naturalistiche.\nIntitolazioni.\nGli \u00e8 stato dedicato l'asteroide 4877 Humboldt.\nL'universit\u00e0 di Berlino \u00e8 stata intitolata nel 1949 ai fratelli Humboldt.\nUna fondazione scientifica tedesca \u00e8 stata chiamata \"Alexander von Humboldt Foundation\".\nIl premio Humboldt (Humboldt Prize), conosciuto anche come \"Humboldt Research Award\", conferito dalla \"Alexander von Humboldt Foundation\" \u00e8 stato istituito in suo onore.\nLa medaglia Alexander von Humboldt (Alexander von Humboldt Medal), conferito dalla \"International Association for Vegetation Science\" (IAVS) ha preso il suo nome.\nLa medaglia Alexander von Humboldt (Alexander von Humboldt Medal) conferita dalla European Geosciences Union prende il suo nome."}
{"id": "114261", "revid": "4", "url": "https://it.wikipedia.org/wiki?curid=114261", "title": "Print Server", "text": ""}
{"id": "114263", "revid": "75435", "url": "https://it.wikipedia.org/wiki?curid=114263", "title": "Padri apostolici", "text": ""}
{"id": "114273", "revid": "78273", "url": "https://it.wikipedia.org/wiki?curid=114273", "title": "Padri Apostolici", "text": ""}
{"id": "114276", "revid": "123533304", "url": "https://it.wikipedia.org/wiki?curid=114276", "title": "Giuseppe Marcora", "text": "Biografia.\nNel marzo 1859, giovanissimo, si arruol\u00f2 nel 2\u00ba reggimento dei Cacciatori delle Alpi e combatt\u00e9 nella seconda guerra d'indipendenza a Varese, San Fermo e Rezzato. Nel 1860, insieme a 187 volontari pavesi, prese parte alla spedizione dei Mille e combatt\u00e9 a Milazzo e al Volturno. A campagna finita si laure\u00f2 in giurisprudenza all'Universit\u00e0 di Pavia.\nNel 1866 si arruol\u00f2 nuovamente con i garibaldini, nella terza guerra d'indipendenza e combatt\u00e9 in Val di Ledro, guadagnandosi una medaglia d'argento al valor militare.\nAderendo al mazzinianesimo, fu tra i promotori del Congresso delle associazioni democratiche a Parma nel 1866, ove si schier\u00f2 con la corrente massimalista contraria a qualsiasi compromesso con la dinastia sabauda e sdegnata verso la politica economica e sociale del nuovo Stato unitario.\nAlle elezioni politiche del 1876 Marcora lasci\u00f2 la linea astensionistica e si present\u00f2 nel collegio di Milano Porta Ticinese; eletto per la prima volta deputato, si iscrisse al gruppo parlamentare dell'estrema sinistra radicale.\nNegli anni di fine Ottocento, all'interno del gruppo radicale, Marcora si distinse come componente dell'ala \"legalitaria\", favorevole ad un inserimento pi\u00f9 incisivo del partito nell'alveo delle istituzioni. Nel 1903, in dissenso con il suo partito, Marcora espresse voto favorevole al Governo Zanardelli e, poi, accord\u00f2 la fiducia al Governo Giolitti II.\nTra il 27 e il 30 maggio 1904, a Roma, si svolse il I Congresso Nazionale del Partito Radicale Italiano che, per l'occasione, si costitu\u00ec ufficialmente in partito politico. Marcora capeggi\u00f2 una delle due correnti principali del partito, quella che sosteneva che l'istituto monarchico non avrebbe potuto essere definitivamente accettato sin tanto che non si fosse dimostrato compatibile con le esigenze democratiche; tale linea - secondo Marcora - doveva essere percorsa dal partito, in autonomia dai socialisti e dai repubblicani. A tali posizioni si contrappose la corrente di Ettore Sacchi, che risult\u00f2 maggioritaria.\nNello stesso anno, Marcora fu protagonista di un'iniziativa politica condotta dal Presidente del Consiglio Giovanni Giolitti, finalizzata ad inserire il Partito radicale nella maggioranza governativa, e cio\u00e8 proprio l'elezione dell'uomo politico milanese alla Presidenza della Camera dei Deputati. A seguito di tale operazione, il Partito radicale partecip\u00f2 a tutti i governi dell'et\u00e0 giolittiana dal 1906 al 1914, e poi ancora dal 1916 al 1919.\nMarcora mantenne la carica di Presidente della Camera dei deputati del Regno d'Italia dal 1904 al 1919, eccetto un breve periodo di pochi mesi tra il 1906 e il 1907. Resse tale incarico istituzionale abbandonando sostanzialmente ogni altra attivit\u00e0 di partito.\nNel 1921 fu nominato Senatore del Regno d'Italia.\nFece parte della Massoneria.\nLa sua salma riposa sotto al famedio del Cimitero Monumentale di Milano."}
{"id": "114278", "revid": "174925", "url": "https://it.wikipedia.org/wiki?curid=114278", "title": "Divisione cellulare", "text": "La divisione cellulare \u00e8 un processo importantissimo per la vita, in quanto esso permette ad una \"cellula genitore\" di dividersi in due o pi\u00f9 \"cellule figlie\" e variano a seconda del tipo di cellula:"}
{"id": "114279", "revid": "57342", "url": "https://it.wikipedia.org/wiki?curid=114279", "title": "Pier Dionigi Pinelli", "text": "\u00c8 stato Presidente della Camera dei deputati del Regno di Sardegna.\nBiografia.\nAvvocato e studioso di agricoltura, collabor\u00f2 agli \"Annali di giurisprudenza\", diresse \"Il Carroccio\", organo dell'associazione agraria di Casale Monferrato e pubblic\u00f2, nel 1846, un \"Progetto di una grande associazione italiana per la bonificazione dei terreni incolti di tutta la penisola\". \nDopo la rivoluzione del 1848 e la concessione nel Regno di Sardegna dello Statuto albertino da parte del re Carlo Alberto, Pinelli, di idee conservatrici, entr\u00f2 in politica, venendo eletto deputato a Parlamento subalpino. Nominato Ministro dell'Interno il 15 agosto di quell'anno nel governo di Cesare Alfieri di Sostegno e in quello di Claudio Gabriele de Launay il 27 marzo 1849, subito dopo la disfatta piemontese a Novara e l'abdicazione del re a favore del figlio Vittorio Emanuele II, Pinelli si dimostr\u00f2 inflessibile all'interno, avendo parte attiva nello stroncare i moti di Genova, scoppiati in aprile. In seguito, divenuto il governo molto impopolare per il suo autoritarismo, fu lo stesso Pinelli che consigli\u00f2 il re di scegliere come presidente del consiglio l'amico Vincenzo Gioberti (dal quale si allontaner\u00e0 in seguito per divergenze politiche). Tuttavia il sovrano scelse al suo posto Massimo d'Azeglio, il quale, entrato in carica, lo mantenne al dicastero dell'Interno, fino al 20 ottobre 1849, quando lo costrinse a dimettersi per facilitare i rapporti con l'ala democratica del Parlamento, sostituendolo con Filippo Galvagno. Malgrado questo, Pinelli svolse altre attivit\u00e0 politiche e diplomatiche, come quando, nel 1850 si rec\u00f2 a Roma da papa Pio IX per cercare un accordo sulla questione delle Leggi Siccardi, appena entrate in vigore, che abolivano i privilegi del clero piemontese. \nDal 20 dicembre 1849 al 25 aprile 1852 fu Presidente della Camera dei deputati, morendo durante il mandato; al suo posto subentr\u00f2 alla presidenza Urbano Rattazzi.\n\u00c8 sepolto nel Cimitero monumentale di Torino."}
{"id": "114280", "revid": "767487", "url": "https://it.wikipedia.org/wiki?curid=114280", "title": "Raw Power (gruppo musicale)", "text": "I Raw Power sono un gruppo hardcore punk formatosi nel 1981 a Poviglio, piccolo comune della bassa reggiana. Il gruppo \u00e8 considerato una delle band di punta della scena hardcore italiana degli anni ottanta.\nStoria.\n1979-1983: Dagli Off Limit ai Raw Power.\nGiuseppe Codeluppi, uno dei due fondatori, inizia a suonare la chitarra nel 1979 assieme ad alcuni ragazzi del suo paese e forma una piccola cover rock band, gli Off Limit, coinvolgendo sporadicamente suo fratello Mauro alla voce. In questo periodo, senza ancora una vera e propria identit\u00e0 musicale, Giuseppe si avvicina al punk grazie ai primi concerti nella penisola e conosce a Piacenza, in una taverna che d\u00e0 spazio ai gruppi del genere che stanno nascendo, Maurizio Dodi. \u00c8 proprio con Maurizio che ha inizio un nuovo progetto, ripartendo dal principio, trovando Helder Stefanini, poco pi\u00f9 che un ragazzino, come batterista, e suo fratello maggiore Silvio come bassista. Il gruppo tiene per pochi mesi il nome Off Limit, dopodich\u00e9, grazie ad un disco degli Stooges, cambia e diventa Raw Power. Mauro, che gi\u00e0 aveva cantato nella band di Giuseppe, viene coinvolto anche questa volta, ma, vivendo in Inghilterra, spesso per tutto il primo periodo viene sostituito alla voce da suo fratello.\n1983-1984: Da \"Raptus\" a \"Last White Christmas\".\nDopo pochi concerti la band registra il primo Demo su cassetta \"Raw Power\" nel 1983 prodotto da Alberto Gorrani, due brani vengono inseriti nella compilation di punk italiano \"Raptus\", prodotta dall'italiana Meccano Records, la stessa etichetta che pubblica l'album di debutto \"You Are The Victim\" pochi mesi pi\u00f9 tardi. I Raw Power iniziano a ricevere consensi anche all'estero, e grazie al supporto di Jello Biafra dei Dead Kennedys, partecipano alla compilation di Maximum Rocknroll, Welcome to 1984, altri due brani finiscono poi sul secondo volume di Raptus della Meccano, intitolato \"\" (1984).\nNel 1984 una piccola etichetta statunitense, la BCT, ristampa nel proprio paese il primo demo, con l'aggiunta dello storico concerto a Pisa, il Last White Christmas, registrato nel 1983. Tramite la stessa etichetta ed una serie di contatti i Raw Power arrivano negli States nel 1984 per il loro primo tour, \u00e8 la prima punk hardcore band italiana a proporsi al pubblico degli States. Qualche mese prima della partenza oltreoceano arriva il chitarrista Davide Devoti, futuro membro della band di Vasco Rossi, conosciuto da Maurizio che nella band di Devoti, i Chelsea Hotel, ci aveva suonato durante il servizio di leva. Di conseguenza Maurizio Dodi passa al basso.\n1984-1985: Il primo tour americano ad \"After Your Brain\".\nDurante il primo tour negli States i Raw Power suonano a Los Angeles coi Dead Kennedys davanti a pi\u00f9 di 4.000 persone. In quei giorni la Toxic Shock Records di Pomona, California si fa avanti per la pubblicazione del secondo album \"Screams From The Gutter\". Viene registrato ad Indianapolis verso la fine di questo tour, nello studio di Paul Mahern degli Zero Boys, in un giorno e mezzo soltanto. Il disco esce nel 1985 e vende pi\u00f9 di 40.000 copie tramite canali indipendenti, nello stesso periodo la BCT pubblica \"Live in the USA\", una cassetta con tutti i migliori brani registrati in tour.\nSeguono ancora date in Europa ed un nuovo tour americano nel 1985, Helder viene sostituito momentaneamente alla batteria da Fabiano Bianco dei Raff / Bloody Riot. Ancora nel 1985 registrano un 7\", \"Wop Hour\", che esce nuovamente per la Toxic Shock, che produrr\u00e0 anche il terzo album, \"After Your Brain\" (1986), registrato questa volta in Italia e promosso di nuovo negli States, tutto con continui ritorni e cambi di formazione.\n1989-2003: da \"Live Danger\" a \"Still Screming After 20 Years\".\nInizia una nuova era per la band: entra stabile al basso Alessandro Paolucci, Fabiano viene confermato alla batteria dopo problemi interni legati alla registrazione di \"Mine To Kill\" (Rat Cage 1989), quarto disco dei Raw Power. Segue il primo live ufficiale \"Live Danger\" (TVOR 1991) e \"Too Tough To Burn\" (Contempo 1992) che vedono come chitarrista assieme a Giuseppe il nuovo entrato Tommi Prodi.\nA met\u00e0 anni novanta inizia la pubblicazione di una serie di raccolte, un nuovo album in studio prodotto da Don Fury, \"Fight\" (Godhead 1995), un altro album Live intitolato \"Live From The Gutter\" (Godhead 1996) fino ad arrivare all'uscita del settimo full length \"Reptile House\" (West World 1998), il tutto con gli ennesimi cambi di formazione, tour Europei e dopo qualche anno un nuovo giro in America, organizzato da un vecchio amico dei Raw Power Tony Patino. Questo tour inizia e finisce a New York, e durante una data nel New Jersey viene rubata la strumentazione del gruppo in circostanze del tutto misteriose, dovute al fatto che il furgone della band di supporto, dove sono stati momentaneamente caricati gli strumenti, rimane lasciato incustodito. Tra le cose rubate c'\u00e8 anche la chitarra che Giuseppe ha utilizzato per quasi due interi decenni. Al ritorno in Italia continuano i concerti e anche qualche partecipazione a programmi televisivi.\nContinuando a suonare ininterrottamente ovunque, vengono organizzati altri tre tour americani. Sfortunatamente nel 1999 parecchie date vengono annullate a causa del ricovero di Mauro dovuto a calcoli renali, mentre nel 2000, dopo aver registrato \"Trust Me\" (Hello Records 2001), arriva una delle migliori serie di concerti degli ultimi anni. Il terzo di questa serie di tour sar\u00e0 l'ultimo per Giuseppe negli Stati Uniti, perch\u00e9 il 6 ottobre del 2002 muore dopo un malore. La band ha da poco celebrato i 20 anni di carriera registrando il nuovo album \"Still Screming After 20 Years\", che viene pubblicato poi nel 2003.\nPerdendo il fondatore i Raw Power in un primo momento smettono di suonare, per poi decidere di continuare perch\u00e9 Giuseppe avrebbe voluto cos\u00ec.\n2004-presente: La nuova formazione.\nDopo parecchi cambi di formazione escono delle raccolte, il greatest hits \"The Hit List\" (Sudden Death 2004), \"Fuck Authority\" (SOA 2005), raccolta dei primi album, e \"The Reagan Years\" (Beer City 2010) con tutti i primi album della band e l'aggiunta di bonus tracks e materiale video su DVD. Tutte le uscite vengono arricchite con note personali scritte da Mauro e personaggi chiave della loro storia.\nNel 2010 dopo ben sette anni esce il nuovo disco \"Resuscitate\" (Pig 2010) registrato l'anno precedente a Seattle allo Studio Litho (di Stone Gossard dei Pearl Jam) durante l'ennesimo tour. Contiene ben ventiquattro nuovi brani pi\u00f9 due cover degli Stooges ed una nuova versione del vecchio classico \"Mine To Kill\". Quella di quest'album \u00e8 stata la formazione pi\u00f9 longeva che i Raw Power abbiano mai avuto, con Mauro Codeluppi (voce), Tommi Prodi (chitarra), Marco Massarenti (basso), Fabio Ferrari (batteria).\nNel 2012 l'italiana F.O.A.D. Records inizia a riproporre tutti gli album classici dei Raw Power, partendo dal primo Demo stampato per la prima volta su vinile, intitolato \"Birth\", passando per i primi quattro dischi, aggiungendo per la prima volta materiale audio totalmente inedito, tra cui la scoperta di un Demo totalmente sconosciuto e risalente al 1982. Per la stessa etichetta, lo stesso anno, viene ristampato lo split 7\" coi D.R.I. uscito nel 2001, questa volta in doppio flexi 7\" colorato, con una bonus track inedita della band di Poviglio. Sempre nel 2012 esce \"No More Borders\", un 4 way split 7\" assieme a M.D.C., S\u00f6m-Hi Noise e Naked Aggression. Viene coprodotto da diverse etichette europee ed americane e contiene un brano inedito per ciascuna band.\nIl 7 ottobre del 2012, sfortunatamente, un altro componente dei Raw Power, Luca \"Lupus\" Carpi, muore all'et\u00e0 di 34 anni. Pur non avendo partecipato all'incisione dell'ultimo disco \u00e8 sempre rimasto anche nell'ultima formazione, suonando dal vivo e dividendo il palco con gli altri suoi compagni per quasi 15 anni.\nPer tutto il 2013 il gruppo suona ininterrottamente nel proprio paese e in tutta Europa, ad aprile torna negli Stati Uniti e registra quello che sar\u00e0 il nuovo album. Per l'occasione viene firmato un contratto con l'americana Beer City, e l'uscit\u00e0 del disco, intitolato \"Tired and Furious\", \u00e8 avvenuta a met\u00e0 2014.\nNel 2013 sono entrati nella formazione della band Paolo di Bernardo alla chitarra e Gianmarco Agosti alla batteria.\nNel 2014 e nel 2015 la band \u00e8 in tour negli Stati Uniti.\nNel 2016 i Raw Power tornano in tour Europa, condividendo il palco con Agnostic Front e H2O.\nNel 2017 esce per Indiebox Records il nuovo album \"Inferno\", caratterizzato da alcune tracce cantate in italiano. Tra novembre e dicembre dello stesso anno la band effettua il suo primo tour in Australia, suonando nelle maggiori citt\u00e0 del paese.\nNel corso dei 30 anni di carriera i Raw Power dividono il palco con tutti i gruppi pi\u00f9 importanti della scena punk, hardcore e metal mondiale: Dead Kennedys, GBH, Corrosion of Conformity, Suicidal Tendencies, Mot\u00f6rhead, Cro Mags, Sick of it All, Agnostic Front, Circle Jerks, Scream, Adolescents, Rancid, Poison Idea, Slayer, Venom, D.R.I., e nel 1985 in un piccolo club di Seattle una band ancora sconosciuta apre per un loro concerto, i Guns'n'Roses. Rimangono la band pi\u00f9 longeva nella storia del punk hardcore italiano."}
{"id": "114281", "revid": "6923", "url": "https://it.wikipedia.org/wiki?curid=114281", "title": "Adriano Mari", "text": "Fu senatore del Regno d'Italia nella XV e XVI legislatura.\nBiografia.\nIl periodo granducale.\nNato a San Salvi ma dal ramo livornese della famiglia Mari, studi\u00f2 giurisprudenza all'Universit\u00e0 di Pisa e si dedic\u00f2 fino al 1831 alla professione di avvocato. Cominci\u00f2 la sua attivit\u00e0 politica nel 1848 quando, cacciato il granduca e insediatosi un governo repubblicano, venne eletto deputato all'Assemblea toscana dove si schier\u00f2 tra le file dei moderati. Ma abbandon\u00f2 quasi subito il suo scranno parlamentare per il prevalere, nell'assemblea, dell'estrema fazione democratica e ritorn\u00f2 nuovamente all'attivit\u00e0 forense. Tuttavia in quanto liberale, caduta la Repubblica Toscana, assunse la difesa di importanti imputati politici durante il periodo della restaurazione granducale.\nIl Regno d'Italia.\nNel 1859 lavor\u00f2 attivamente per la fine del Granducato e per l'annessione al Piemonte e successivamente venne eletto deputato al parlamento dove rimase per otto legislature in rappresentanza di diversi collegi toscani. Pur essendosi sin dall'inizio collocato a Destra, godette comunque della stima anche di altri partiti politici tanto che venne nominato membro di numerose commissioni e relatore di vari progetti di legge.\nDopo il trasferimento della capitale d'Italia a Firenze, sua citt\u00e0 natale, fu eletto alla Presidente della Camera il 6 dicembre 1866, al terzo scrutinio, in ballottaggio con Mordini, e venne poi riconfermato una prima volta il 18 dicembre 1866 ed ancora il 27 marzo 1867 battendo Francesco Crispi.\nDall'ottobre del 1867 al gennaio 1868 fu ministro di Grazia e Giustizia nel governo Menabrea e fu lui che firm\u00f2 l'ordine di arresto di Garibaldi. In questo periodo turbinoso, segnato dalla Questione romana, non riusc\u00ec ad attuare le riforme che desiderava, ma oper\u00f2 comunque in maniera equilibrata e corretta.\nContinu\u00f2 la sua attivit\u00e0 politica dopo l'avvento della Sinistra al potere, sia nelle vesti di deputato alla Camera che in ambito comunale e regionale a Firenze.\nNominato Senatore il 26 novembre 1884, prese per\u00f2 parte solo saltuariamente ai lavori a causa dell'et\u00e0 avanzata e del suo precario stato di salute."}
{"id": "114284", "revid": "729019", "url": "https://it.wikipedia.org/wiki?curid=114284", "title": "Domenico Farini", "text": "Fu Capo dello Stato Maggiore della Divisione Cosenza nel 1866, Deputato e Senatore del Regno, pi\u00f9 volte Presidente della Camera dei deputati e Presidente del Senato del Regno d'Italia.\nBiografia.\nNacque a Montescutolo dove suo padre, il noto patriota Luigi Carlo Farini, di professione medico, da Russi era stato mandato al confino per motivi politici dalle autorit\u00e0 pontificie. Segu\u00ec il padre in esilio dapprima nel Granducato di Toscana (1843) successivamente in Piemonte. Nel 1850 entr\u00f2 nell'Accademia Reale di Torino da cui nel 1855 usc\u00ec col grado di sottotenente del genio militare. Durante la seconda guerra di indipendenza italiana comand\u00f2 dapprima una compagnia di zappatori (1859); dopo che suo padre fu nominato da Cavour dittatore degli stati dell'Italia centrale, segu\u00ec il padre come addetto agli affari militari. Cominci\u00f2 allora anche la carriera politica: fu deputato di Russi all\"Assemblea Nazionale dei popoli delle Romagne\" (l'organo istituito per favorire l'annessione delle ex legazioni al Regno di Sardegna).\nFu poi trasferito allo stato maggiore di Manfredo Fanti; l'anno successivo prese parte all'assedio di Ancona e di Gaeta, ricevendo medaglie e decorazioni. Fu ancora al seguito del padre nominato il 6 novembre 1860 luogotenente generale del Piemonte per le province napoletane, fu poi destinato allo stato maggiore dell'esercito italiano in qualit\u00e0 di addetto al gabinetto dei ministri della Guerra nei governi Rattazzi, Farini e infine nel Governo Minghetti dopo che suo padre, demente, il 22 marzo 1863 fu esautorato dall'incarico di presidente del Consiglio.\nMassone, il 21 giugno 1867, durante l'Assemblea costituente di Napoli, nei locali della Loggia \"Egeria\", fu nominato membro del Grande Oriente d'Italia.\nFarini fu eletto alla Camera dei deputati italiana nel 1864, nel collegio di Ravenna schierandosi poi nel gruppo di centro sinistra. Fu segretario della Camera per tre volte tra il 1878 e il 1884. Dopo un periodo di assenza dalle attivit\u00e0 politiche, da lui trascorso a Saluggia in Piemonte, fu eletto senatore nel 1886 e l'anno successivo fu nominato presidente del senato del regno, riconfermato nel 1894. Mor\u00ec affetto da una neoplasia.\nTenne per anni un diario che fu pubblicato a cura di Emilia Morelli in due volumi (dal 1891 al 1895 e dal 1896 al 1899) a Roma dall'Istituto per gli studi di politica internazionale (ISPI) nel 1962 col titolo \"Diario di fine secolo\"."}
{"id": "114285", "revid": "1005847", "url": "https://it.wikipedia.org/wiki?curid=114285", "title": "Michele Coppino", "text": "Biografia.\nOrigini e formazione.\nMichele Coppino nacque ad Alba il 1\u00ba aprile 1822 da una famiglia di origini modeste: suo padre Giovanni Coppino era infatti un ciabattino, mentre la madre, Maria Mancardi, svolgeva la professione di cucitrice. Malgrado gli scarsi mezzi economici famigliari, Michele riusc\u00ec ad intraprendere gli studi nel seminario della sua citt\u00e0 natale, dove fu uno studente brillante e laborioso. In tal modo, per meriti scolastici, ottenne un posto gratuito nel Palazzo del Collegio delle Province di Torino, grazie al quale pot\u00e9 iscriversi all'ateneo torinese, laureandosi in lettere nel 1844, a 22 anni.\nCarriera scolastica e universitaria.\nSubito dopo la laurea, Coppino esercit\u00f2 la professione di insegnante in diverse scuole del Piemonte: dal 1844 al 1845 a Demonte, in provincia di Cuneo, dal 1846 al 1847 a Pallanza, nel 1848 a Novara, dove ritorn\u00f2 nel dicembre del 1849\ndopo un breve periodo di insegnamento nel Collegio di Voghera. Poco dopo, nel 1850, Coppino venne nominato professore alla cattedra universitaria di letteratura italiana all'Universit\u00e0 di Torino.\nOltre che docente, Michele Coppino sarebbe stato rettore della stessa universit\u00e0 dal 1868 al 1870, quando si trasfer\u00ec a Roma per impegni politici.\nCarriera politica.\nContemporaneamente all'attivit\u00e0 accademica, Coppino inizi\u00f2 ad affiancare un sempre pi\u00f9 intenso impegno politico, che spesso e volentieri avrebbe preso il posto della professione universitaria. Accostatosi alla Sinistra storica di Urbano Rattazzi, fu candidato alla Camera per la prima volta alle elezioni del 15 novembre 1857 nel collegio di Alba, ma venne sconfitto al ballottaggio dal marchese Carlo Alfieri di Sostegno. Riusc\u00ec tuttavia a rifarsi il 16 febbraio 1860, quando venne eletto nello stesso collegio, nell'ultima legislatura del Regno di Sardegna, ma la sua nomina venne annullata perch\u00e9 era anche membro del Consiglio superiore della pubblica istruzione.\nInfine, Coppino venne rieletto nelle elezioni del gennaio del 1861 con 611 voti a favore su 1039 votanti, nella prima legislatura del Regno d'Italia. Ma nuovamente la Camera annull\u00f2 la sua elezione, sempre per le cariche che ricopriva presso il Consiglio superiore della pubblica istruzione e per essere professore di retorica al Collegio nazionale di Torino. Quindi, prima di ripresentarsi alle elezioni suppletive del 7 aprile, invi\u00f2 una lettera di dimissioni al Ministro della pubblica istruzione del Regno d'Italia, Francesco De Sanctis, con il quale rinunciava anche alla sua pensione di professore. Infine, ripresentatosi alla tornata elettorale, riusc\u00ec finalmente a vincere con 759 voti su 785 votanti, e stavolta la sua elezione venne convalidata. Da allora fece parte del Parlamento quasi ininterrottamente per quarant'anni, e fu pi\u00f9 volte Presidente della Camera dei deputati.\nCome deputato, Michele Coppino si occup\u00f2 di argomenti riguardanti la pubblica istruzione, come quando, nel gennaio del 1862 alla Camera dei deputati si oppose al disegno di legge proposto da De Sanctis che poneva l'Istituto veterinario annesso all'Universit\u00e0 di Pisa alle dipendenze del Ministero dell'Agricoltura, Industria e Commercio. A detta del deputato piemontese, il provvedimento era illegale, perch\u00e9 al Ministero dell'Agricoltura, che stando alla Legge Casati aveva il controllo delle scuole speciali (agrarie, tecniche e commerciali), si affidavano gli istituti tecnici che la stessa legge poneva alle dipendenze del Ministero della pubblica istruzione. Pertanto propose una mozione di sfiducia al provvedimento ministeriale, che infatti venne ritirato.\nOppositore della Convenzione di settembre del 1864, Coppino venne eletto il 22 marzo 1867 vicepresidente della Camera, per poi assumere il 10 aprile il dicastero della pubblica istruzione nel Governo Rattazzi II, caduto il 27 ottobre in seguito al disastro della Battaglia di Mentana.\nDopo una breve parentesi di assenza dal Parlamento in seguito all'annullamento della sua elezione a deputato per incompatibilit\u00e0 con la sopraggiunta carica di rettore dell'Universit\u00e0 di Torino, Michele Coppino si ripresent\u00f2 alle elezioni politiche del 20 novembre 1870, indette dopo la Breccia di Porta Pia, riuscendo a venire rieletto. In seguito alla presa di Roma e la successiva Legge delle Guarentigie, che dava garanzie temporali e spirituali al pontefice Pio IX pur affermando nettamente la separazione tra Stato e Chiesa, il 25 gennaio 1871 il deputato italiano si pronunci\u00f2 a favore della legge contro coloro che ritenevano impossibile la separazione tra potere temporale e quello spirituale.\nVicepresidente della Camera per pochi giorni dal 13 marzo al 25 marzo 1876, Coppino fu infine chiamato a far parte del primo e successivamente del secondo governo Depretis come Ministro della pubblica istruzione, in virt\u00f9 della sua esperienza al Consiglio superiore della pubblica istruzione. Il nuovo ministro riusc\u00ec a mettere a frutto le precedenti esperienze dei suoi predecessori (Angelo Bargoni nel 1869, Cesare Correnti nel 1872 e Antonio Scialoja nel 1874), che avevano tentato di riformare la scuola elementare obbligatoria, varando il 15 luglio 1877 la riforma nota come Legge Coppino, che rese obbligatoria e gratuita la frequenza della scuola elementare fino ai 9 anni. La riforma prevedeva una scuola obbligatoria, gratuita e aconfessionale, e fissava tra le materie di insegnamento le \"nozioni dei doveri dell'uomo e del cittadino\", al posto dell'insegnamento religioso, che poteva essere effettuato solo a richiesta e fuori dall'orario scolastico. La Legge Coppino, pur con tutti i suoi limiti, fu una delle pi\u00f9 innovative e progressiste riforme sociali varate dalla Sinistra storica durante il governo del Regno d'Italia, dato che il substrato di fondo era quello di rendere le masse popolari pi\u00f9 consapevoli dei propri diritti e dei propri doveri e avvicinarli cos\u00ec progressivamente alla gestione della cosa pubblica.\nFu nuovamente ministro dell'istruzione nel Governo Depretis III, Governo Depretis V, Governo Depretis VI e Governo Depretis VII, oltre che nel Governo Crispi I tra il 1884 e il 1888: in questo periodo var\u00f2 alcuni provvedimenti significativi, tra i quali il sostegno economico agli insegnanti, l'ordinamento degli asili d'infanzia e dell'istruzione classica e la legge sulla conservazione dei monumenti antichi.\nDimessosi l'8 febbraio 1888 per la bocciatura di un disegno di legge sulla conservazione del patrimonio artistico, Coppino rest\u00f2 tuttavia fedele a Crispi, supportando il suo programma di conquiste in Africa, ma all'avvicinarsi della crisi di fine secolo, che vedeva un pericoloso restringimento delle libert\u00e0 politiche e individuali, non esit\u00f2 a passare dalla parte di Giuseppe Zanardelli, verso il quale si concentravano le speranze dei liberal-democratici. E infatti il suo ultimo atto politico sar\u00e0 il voto di fiducia al Governo Zanardelli il 22 giugno 1901, per poi spegnersi a Villa Rivoli, presso la natia Alba, il 25 agosto 1901, a 79 anni.\nMassoneria.\nMassone, fu iniziato il 17 febbraio 1860 nella loggia \"Ausonia\" di Torino."}
{"id": "114286", "revid": "1005847", "url": "https://it.wikipedia.org/wiki?curid=114286", "title": "Tommaso Villa", "text": "Biografia.\nAccede agli studi universitari grazie alla borsa di studio del Collegio delle province e nel 1849 si iscrive alla facolt\u00e0 di giurisprudenza a Torino, dove si laurea nel 1853.\nAncora studente collabora con il periodico \"l'Eco delle province\", diretto da Agostino Depretis.\nAppena laureato, fa praticantato presso lo studio dell'avvocato Angelo Brofferio, figura di spicco nell'ambiente politico torinese, repubblicano, avversario di Cavour e deputato. Il matrimonio con la figlia di Brofferio rafforza i rapporti fra i due.\nAffianca all'attivit\u00e0 di avvocato quella di pubblicista politico scrivendo per due periodici di area repubblicana, il \"Goffredo Mameli\" e \"Il Mago\".\nNel 1865 entra in politica e si candida alle elezioni nel collegio di Villanova d'Asti, in opposizione a Carlo Bon Compagni di Mombello. La sua candidatura \u00e8 sostenuta dell'Associazione liberale permanente, di cui \u00e8 fondatore e uno dei pi\u00f9 attivi componenti.\nIl 22 ottobre 1865 \u00e8 eletto alla Camera dei deputati, dove sar\u00e0 confermato nel 1867 e nel 1870 e dove si schiera con la Sinistra storica.\nSubisce una sconfitta elettorale nel novembre 1874, ma a gennaio dell'anno successivo vince le suppletive tenute a San Daniele del Friuli per sostituire l'optante onorevole Federico Seismit-Doda.\nLa vittoria della sinistra alle elezioni del 1876 segna il ritorno di Villa al collegio di Villanova d'Asti, dove sar\u00e0 rieletto fino al 1904.\nL'8 marzo 1878 ricopre per la prima volta la carica di Vicepresidente della Camera dei deputati, che lascia il 13 luglio 1879 per entrare nel II Governo Cairoli, come Ministro dell'interno (14 luglio-25 novembre 1879).\nIl rimpasto che vede il riavvicinamento di Depretis e Cairoli lo porta, il 25 novembre 1879, dal Dicastero dell'interno a quello di grazia e giustizia e dei culti (25 novembre 1879-29 maggio 1881). Con la caduta del Governo nel 1881 ha termine la partecipazione di Villa a compagini ministeriali; resta comunque vicino a Benedetto Cairoli e ne appoggia la politica quando, fondando la pentarchia, si oppone al trasformismo.\nL'11 giugno 1886 \u00e8 rieletto, col sostegno della sinistra radicale, vicepresidente della Camera dei deputati, carica che conserver\u00e0 per tre legislature, fino al 13 gennaio 1895. Nella XIX legislatura \u00e8 eletto Presidente dell'Assemblea di Montecitorio l'11 giugno 1895 e rimane in carica fino al 3 marzo 1897, quando ha termine la legislatura stessa.\nIl 28 giugno 1900, la vittoria elettorale degli oppositori di Luigi Pelloux e l'avvicinamento a Giovanni Giolitti della deputazione piemontese, di cui Villa fa parte, lo riportano alla Presidenza della Camera, in sostituzione di Nicol\u00f2 Gallo, eletto appena dodici giorni prima ed entrato a far parte del Governo, prima ancora dell'insediamento. Subito dopo l'elezione Villa nomina una commissione incaricata di elaborare entro due giorni uno schema di regolamento da sottoporre all'Assemblea. Il 1\u00ba luglio la Camera approva il nuovo Regolamento, di cui lo stesso Villa \u00e8 relatore, che ripristina le garanzie liberali eliminate nel 1899 e al tempo stesso razionalizza il lavoro parlamentare.\nIl 21 febbraio 1902, dopo due votazioni contrassegnate da un altissimo numero di schede bianche, nel secondo scrutinio pi\u00f9 numerose delle stesse preferenze destinate a Villa, \u00e8 rieletto alla carica. Tuttavia ritenendo di non godere della piena fiducia dell'Assemblea, rassegna subito le dimissioni.\nContemporaneamente alla carriera politica svolge l'attivit\u00e0 di avvocato e continua ad essere presente nel consiglio comunale e in quello provinciale di Torino. Esce sconfitto dalle elezioni generali del 7 marzo 1909, ma il 10 dello stesso mese \u00e8 nominato senatore.\nNel 1911 \u00e8 presidente dell'Esposizione del cinquantenario del Regno d'Italia.\nMassone, si schier\u00f2 ripetutamente in favore del divorzio. Fu radiato dal Grande Oriente d'Italia con Edoardo Daneo e altri \"perch\u00e9 aveva patrocinato un blocco liberal-cattolico per arginare l'avanzata dei socialisti a Torino.\"."}
{"id": "114287", "revid": "124688954", "url": "https://it.wikipedia.org/wiki?curid=114287", "title": "Negazione (gruppo musicale)", "text": "I Negazione sono stati un gruppo musicale hardcore punk attivo a Torino fra gli anni ottanta e novanta. Assieme ad altri gruppi, quali Blue Vomit, Nerorgasmo, Indigesti, Declino, Peggio Punx ed altri, hanno costituito la base della scena hardcore punk torinese e piemontese dell'epoca e furono esponenti di primo piano di quello che fanzine e riviste come Maximumrocknroll definirono \"Italian hardcore\", ispirando moltissimi gruppi italiani ed esteri (moltissimi gruppi attualmente in attivit\u00e0 - come ad esempio i Turbonegro - li citano come fonte di ispirazione).\nStoria del gruppo.\nI Negazione si formarono nel 1983 a Torino, fondati da Roberto \"Tax\" Farano alla chitarra, gi\u00e0 attivo come batterista dei Declino, Orlando Furioso alla batteria, Guido \"Zazzo\" Sassola alla voce e Marco Mathieu al basso, mescolando inizialmente membri dei precedenti 5\u00b0 Braccio ed Antistato.\nDopo breve tempo Orlando Furioso fu sostituito da Michele D'Alessio, con cui produssero il primo split album su cassetta dal titolo \"Mucchio selvaggio\" edito dalla collaborazione di Ossa Rotte Tapes e Disforia Tapes e che li vedeva assieme ai Declino. La cassetta fu stampata su LP due anni dopo dalla Children of the Revolution Records.\nNel 1984 vennero invitati dall'etichetta statunitense R Radical Records di Dave Dictor dei MDC, a partecipare al doppio album \"International P.E.A.C.E. Benefit Compilation\", che vedeva fra gli altri band come Crass, D.O.A., Dirty Rotten Imbeciles, Septic Death, Conflict, Reagan Youth, White Lies, Subhumans, Dead Kennedys, Butthole Surfers, ma anche altri gruppi della scena italiana come Declino, Peggio Punx, Wretched, Contrazione, Impact, Cheetah Chrome Motherfuckers e RAF Punk. La compilation usc\u00ec in collaborazione con la fanzine di San Francisco a distribuzione internazionale Maximumrocknroll, che mensilmente teneva una rubrica sulla scena hardcore punk italiana.\nNel 1985 usc\u00ec l'EP 7\" autoprodotto \"Tutti pazzi\" che segn\u00f2 anche un nuovo cambio alla batteria, con l'ingresso nel gruppo del ex Upset Noise Fabrizio Fiegl. Il tour che segu\u00ec l'EP li vide sui palchi di Danimarca, Paesi Bassi e Germania e di li a poco pubblicarono il secondo EP autoprodotto, dal titolo \"Condannati a morte nel vostro quieto vivere,\" registrato nei Paesi Bassi, ad Amsterdam.\nNel 1986 registrarono nei Paesi Bassi il primo album \"Lo spirito continua\", considerato dalla critica ancora oggi attuale e prodotto per la olandese Konkurrel.\nNel 1987 il gruppo torn\u00f2 in studio sempre nei Paesi Bassi per registrare \"...nightmare\", EP uscito per la statunitense New Beginning Records.\nNel 1988 inizi\u00f2 la lunga collaborazione con l'etichetta tedesca We Bite Records, con la quale pubblicarono in quell'anno il secondo album dal titolo \"Little Dreamer\" e negli anni successivi due EP con Elvin Betti dei Gow alla batteria, dal titolo \"Behind the Door\" e \"Sempre in bilico\" oltre la raccolta \"Wild Bunch the Early Days\" contenente brani registrati tra giugno e dicembre 1984.\nDal 1990 fino agli inizi del 1991, alla batteria subentr\u00f2 Giovanni Pellino, soprannominato Jeff, poi diventato il noto cantante Neffa e che partecip\u00f2 al loro terzo album \"100%\".\nL'ultimo batterista, prima dello scioglimento, fu poi Massimo Ferrusi, precedentemente attivo in band come Stinky Rats e Indigesti.\nIl gruppo si sciolse il 19 luglio 1992, dopo aver preso parte al Monsters of Rock nel settembre 1991.\nDopo lo scioglimento.\nTax Farano ha collaborato a pi\u00f9 riprese con il gruppo punk-elettronico MGZ e, con Marco Mathieu, ha militato nei Fluxus tra il 1995 e il 1996. Guido Zazzo Sassola ha cantato per un breve periodo nei Peggio Punx e ha collaborato con i Persiana Jones nell'album \"Agarra la onda\" del 2001.\nIl bassista Marco Mathieu si \u00e8 dedicato alla carriera giornalistica: ha lavorato come caporedattore per D settimanale di attualit\u00e0 del gruppo La Repubblica dopo essere stato per anni inviato del mensile GQ e aver collaborato con la rivista musicale Rumore.\nHa anche pubblicato due libri: \"A che ora \u00e8 la fine del mondo?\" (1995), reportage sul mondo musicale nella ex-Jugoslavia durante la guerra civile, e \"Manu Chao - Giramundo SoundSystem\" (2003), reportage sulla tourn\u00e9e dell'ex cantante dei Mano Negra.\nNel luglio 2017 \u00e8 entrato in coma a causa di un ictus, che lo ha portato alla morte il 24 dicembre 2021\nTra le curiosit\u00e0 va sicuramente annoverata la presenza temporanea come batteristi dei Negazione, di alcuni fondatori di esperienze fondamentali in altre scene dell'underground italiano degli anni successivi, come Dj Fabri (poi Vibra sound system) e il rapper e cantante Neffa (poi diventato cantante del gruppo rap Sangue Misto, e tuttora attivo con una carriera solista). Roberto Farano nella seconda met\u00e0 degli anni '90 \u00e8 stato cantante e chitarrista degli Angeli, gruppo a cui ha preso parte alla batteria anche Massimo Ferrusi anch'egli ex Negazione.\nNel 2002, a dieci anni dallo scioglimento, Tax Farano e Marco Mathieu hanno aperto il sito ufficiale www.negazione.com dove hanno pubblicato moltissimo materiale (audio, video, immagini) e nello stesso anno \u00e8 uscita la raccolta \"Tutti pazzi 1983-1992\".\nNel 2012 la Shake Edizioni ha pubblicato la raccolta \"Il giorno del sole\".\nFormazione.\nIl nucleo centrale del gruppo era composto da:\nNelle file del gruppo si sono avvicendati molti batteristi. In ordine cronologico:"}
{"id": "114289", "revid": "106456", "url": "https://it.wikipedia.org/wiki?curid=114289", "title": "Antonio Casertano", "text": "Deputato dal 1919 al 1929, fu Sottosegretario di Stato all'interno dal febbraio all'agosto 1922. Presidente della Camera dei deputati del Regno d'Italia dal gennaio 1925 al gennaio 1929, quindi fu Senatore del Regno fino alla morte.\nBiografia.\nCompiuti gli studi classici nella citt\u00e0 natale, e a Maddaloni, si iscrive alla facolt\u00e0 di giurisprudenza dell'universit\u00e0 di Napoli, dove si laurea nel 1884.\nIntraprende la carriera forense, tuttavia non abbandona lo studio del diritto amministrativo, dedicandosi in particolare ai problemi connessi alla materia elettorale. Ben presto acquisisce in questo campo grande competenza, della quale rendono testimonianza numerose pubblicazioni comparse negli anni tra la fine del secolo e la vigilia della prima guerra mondiale. Fu consigliere provinciale di Capua, di cui fu anche sindaco, mostrando attenzione alla difficile realt\u00e0 socio-politica del territorio e caratterizzando la propria attivit\u00e0 politica in senso liberal-democratico. Il 26 luglio 1911 fu iniziato in Massoneria nella Loggia \"Losanna\" di Napoli.\nAllo scoppio della guerra \u00e8 schierato nel campo interventista, tuttavia si tiene lontano dagli eccessi nazionalistici, interpretando l'intervento dell'Italia in guerra come compimento definitivo del lungo processo risorgimentale. Entrambi i figli di Casertano, Massimo e Renato, partecipano al conflitto: Renato viene ferito, mentre il 27 maggio 1917 Massimo, tenente dei bersaglieri, cade sul Monte Santo di Gorizia.\nAll'indomani della conclusione della guerra Casertano passa dalla scena politica locale a quella nazionale. Candidato nelle liste della Democrazia sociale nel novembre del 1919 per il collegio di Terra di lavoro ed eletto deputato, si iscrive al gruppo radicale. \nAlla Camera, nel 1920, \u00e8 relatore della riforma elettorale amministrativa.\nRieletto deputato nel 1921, l'anno seguente presenta un progetto di legge diretto a trasformare il Senato vitalizio di nomina regia in un'assemblea parlamentare elettiva composta da 300 membri, 250 dei quali eletti a base regionale e 50 di nomina parlamentare. Il progetto decade.\nIn quella XXI legislatura Casertano \u00e8 presidente della Commissione di inchiesta sulle terre liberate, membro della Commissione incaricata di esaminare la concessione del voto amministrativo alle donne, commissario di vigilanza sulla Cassa depositi e prestiti e membro, tra l'altro, delle Commissioni per la riforma giudiziaria.\nCaduto il primo governo Bonomi per il voto favorevole a un emendamento fortemente critico dell'Esecutivo proposto dallo stesso Casertano all'ordine del giorno presentato dal socialriformista Celli, \u00e8 nominato Sottosegretario agli interni nel I Ministero Facta (26 febbraio 1922-1\u00ba agosto 1922).\nRimane in carica fino alla caduta del governo, ma viene escluso dal II Ministero Facta per la dichiarata simpatia nei confronti di Benito Mussolini, ci\u00f2 che determina il veto di popolari e socialisti ad una sua riconferma.\nDopo la marcia su Roma, ha frequenti contatti con il Governo Mussolini e, in qualit\u00e0 di presidente della Commissione interni della Camera, studia una nuova riforma elettorale che limiti il peso del proporzionalismo grazie alla reintroduzione del principio maggioritario. In questo quadro Casertano assicura a Mussolini il proprio appoggio al progetto di legge Acerbo, che approda in Aula il 9 giugno 1923. Nella commissione nominata per esaminare il progetto, presieduta da Giovanni Giolitti, egli si batte con successo per mantenere inalterate le linee guida della riforma; quindi, in Aula, si adopera per favorirne l'approvazione. Nel frattempo cerca di organizzare una larga coalizione di deputati meridionali favorevoli al Governo Mussolini.\nRiconfermato nel 1924 alla Camera nella Lista Nazionale, assume la presidenza della Giunta delle elezioni e in questa veste propone la convalida della quasi totalit\u00e0 dei risultati, nonostante le proteste dell'amendoliano Enrico Presutti e di Giacomo Matteotti. Il 30 maggio 1924, al termine del discorso col quale Matteotti denuncia brogli e violenze e propone di invalidare le elezioni, Casertano chiede alla Camera di respingere la proposta del deputato socialista.\nIl 13 gennaio 1925 \u00e8 eletto Presidente della Camera dei deputati in sostituzione di Alfredo Rocco, chiamato a far parte del Governo. Ormai integralmente fascista e deciso fautore del corporativismo, nel novembre 1926 ratifica la decadenza dalla Camera dei 126 deputati aventiniani.\nPromuove il restauro dell'Aula di Montecitorio e cura la redazione del nuovo Regolamento della Camera, caratterizzato dall'introduzione del divieto dell'ostruzionismo parlamentare, dalla riduzione del tempo concesso ai dibattiti, dalla preminenza del potere esecutivo.\nCessa dalla carica il 21 gennaio 1929, quando viene nominato senatore del Regno. Lontano ormai dalla scena politica attiva, muore a Napoli il 13 dicembre 1939."}
{"id": "114290", "revid": "1318658", "url": "https://it.wikipedia.org/wiki?curid=114290", "title": "Post", "text": "Un post \u00e8 un messaggio testuale, con funzione di opinione o commento o intervento, inviato in uno spazio comune sul Web per essere pubblicato.\nTali spazi possono essere gruppi di discussione, forum, blog, libro degli ospiti, shoutbox, rete sociale e qualunque altro tipo di strumento telematico (con esclusione delle chat e dei sistemi di messaggistica istantanea) che consenta a un utente generico di Internet di lasciare un proprio messaggio pubblico. Anche la sezione relativa ai commenti dei lettori sottostante gli articoli dei giornali on-line (o di qualsiasi altro spazio di contenuti web) \u00e8 formata da post.\nL'etimologia della parola deriva dall'inglese \"to post\" ovvero spedire, inviare. Nel caso specifico si \"invia\" il messaggio al server dello spazio comune dove vogliamo sia pubblicato, il quale a seconda di come \u00e8 stato programmato inoltra la richiesta all'amministratore dello spazio web o lo pubblica direttamente (nel caso di forum e blog).\nPer i vizi dei post che rompono le regole, vedi in particolare forum. \nCensura.\nUn post sul web (e in particolare sui social) pu\u00f2 essere censurato per diversi motivi, fra cui:"}
{"id": "114291", "revid": "399", "url": "https://it.wikipedia.org/wiki?curid=114291", "title": "Thorin Scudodiquercia", "text": "Thorin II, soprannominato Scudodiquercia (\"Oakenshield\"), \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Compare con un ruolo da protagonista nel romanzo \"Lo Hobbit\", ma viene anche citato ne \"Il Signore degli Anelli\" e nei \"Racconti incompiuti\".\nAll'interno del \"corpus\" dello scrittore, Thorin \u00e8 un nano, erede del Regno sotto la Montagna. Il drago Smaug attacc\u00f2 il regno e si impadron\u00ec del vastissimo tesoro al suo interno, motivo per cui, ne \"Lo Hobbit\", Thorin guida una compagnia di suoi simili, di cui fanno parte anche lo Hobbit Bilbo Baggins e lo stregone Gandalf, con l'obiettivo di riconquistare la sua terra d'origine e uccidere il drago usurpatore. Nonostante \"Lo Hobbit\" sia stato concepito come un libro per bambini, il personaggio di Thorin affronta tematiche decisamente pi\u00f9 complesse e problematiche: ossessionato dal proteggere le sue ricchezze, egli dimentica amicizie, onore e dignit\u00e0 e cade nella follia pi\u00f9 pura, salvo poi redimersi a costo della propria vita. Il personaggio di Thorin, dunque, introduce palesemente tematiche e problemi ricorrenti che saranno affrontati ne \"Il Signore degli Anelli\", seguito de \"Lo Hobbit\".\nNelle altre opere, Thorin viene citato nelle appendici de \"Il Signore degli Anelli\" e nei \"Racconti Incompiuti\", nei quali vengono aggiunti dettagli sulla sua origine e alcuni fatti antecedenti la trama de \"Lo Hobbit\".\nCreazione e sviluppo.\nJ. R. R. Tolkien concep\u00ec \"Lo Hobbit\" come un romanzo per bambini. Per questa ragione, quando concep\u00ec Thorin e la sua compagnia, Tolkien trasse ispirazione dai nani protagonisti delle favole. Come i nani delle fiabe, quelli de \"Lo Hobbit\" amano cantare canzoni e sono pi\u00f9 o meno buffi. Nonostante un'indiscutibile somiglianza, i nani di Tolkien sono molto diversi e pi\u00f9 complessi. Con l'incedere del racconto, i nani, e lo stesso Thorin, diventano molto pi\u00f9 simili ai personaggi della mitologia norrena, di cui Tolkien era un grande estimatore, specialmente nell'ultima parte in cui si narra della sconfitta di Smaug e della Battaglia dei cinque eserciti.\nCome osserva John D. Rateliff, i nani tolkieniani conservano molte delle caratteristiche di quelli dell\"'Edda poetica\": sono grandi artigiani e costruttori, sovrani e guerrieri rispettati e vivono in regni sotto le montagne. La similitudine con i nani scandinavi risulta ancora pi\u00f9 evidente se si considera che Tolkien trasse ispirazione dal V\u01eblusp\u00e1, il primo e pi\u00f9 famoso poema dell'Edda poetica, per scegliere i nomi di Thorin e della sua compagnia.\nNella prima versione del romanzo, la Battaglia dei Cinque Eserciti non si concretizzava e Thorin sopravviveva, diventando Re sotto la Montagna dopo essersi riappacificato con Uomini ed Elfi. Tolkien, successivamente, decise di ideare la battaglia e di far morire Thorin. Rateliff giustific\u00f2 la morte del personaggio come un modo pi\u00f9 credibile ed efficace per concludere il racconto.\nPer quanto riguarda il cambiamento psicologico di Thorin, molti critici concordano che Tolkien si fosse ispirato ai tormentati sovrani di William Shakespeare corrosi dall'ambizione e dalla voglia di potere come Macbeth e Riccardo III. Per John D. Rateliff, invece, Thorin sembra anticipare Boromir, uno dei personaggi de \"Il Signore degli Anelli\". Allo stesso modo di Thorin, Boromir si redime con delle gesta eroiche in battaglia, ma alla fine rimane ucciso.\nBiografia.\nL'esilio.\nThorin nasce nell'anno 2746 della Terza Era, figlio maggiore di Thr\u00e1in II e nipote di Thr\u00f3r, sovrano di Erebor. Nell'anno 2770, il drago Smaug conquista Erebor, ponendo cos\u00ec fine al regno di Thr\u00f3r. Il drago, inoltre, si impossessa di tutti i tesori dei Nani e li accumula nella sala centrale delle caverne, facendone cos\u00ec il proprio giaciglio. Thorin perde la sua casa e fugge insieme ai nani sopravvissuti.\nNell'anno 2799 ha luogo presso il Cancello Orientale di Moria la sanguinosa battaglia di Azanulbizar. In questa battaglia, lo scudo di Thorin viene infranto e lui usa la sua ascia per tagliare il ramo di una quercia usandolo come uno scudo, guadagnando cos\u00ec il soprannome di \"Scudodiquercia\".\nSuccessivamente, Thorin si stabilisce con il resto del suo popolo sulle Montagne Azzurre, a ovest di Eriador. Dopo la scomparsa di suo padre Thr\u00e1in, Thorin diventa l'Erede di Durin. Lavora molto, commerciando e guadagnando grosse ricchezze, e il suo popolo cresce grazie alla venuta di molti Nani del Popolo di Durin. Thorin, tuttavia, non dimentica Erebor e negli anni successivi inizia a meditare un piano per riconquistare la sua patria e vendicarsi di Smaug. Un giorno si imbatte casualmente in Gandalf il Grigio, un saggio e stravagante stregone. Thorin gli chiede consiglio sulla questione Erebor e lo stregone lo esorta a mobilitarsi per raggiungere la Montagna Solitaria ed affrontare Smaug. Gandalf, infatti, teme che il drago si possa alleare con il malvagio Sauron.\n\"Lo Hobbit\".\nNe \"Lo Hobbit\", Thorin guida una compagnia dei Nani per riconquistare Erebor e vendicarsi di Smaug. Della compagnia organizzata da Gandalf fa parte anche lo hobbit Bilbo Baggins. Lungo il viaggio, per\u00f2, la compagnia \u00e8 costretta ad affrontare tanti nemici (Troll, Goblin, lupi mannari, Elfi Silvani) e Thorin entra in possesso di Orcrist, una spada creata dai fabbri elfici di Gondolin e trovata nella tana di Berto, Maso e Guglielmo. Nel corso del viaggio, Thorin supera ogni diffidenza nei confronti di Bilbo, che prima riteneva inadatto per la missione, diventandone grande amico.\nQuando Smaug muore e i nani reclamano la loro patria, Thorin contrae \"la malattia del drago\" e, colto da una bramosia insaziabile, decide di non dividere il gigantesco bottino del suo popolo n\u00e9 con gli uomini della Citt\u00e0 del Lago comandati da Bard l'Arciere e n\u00e9 agli Elfi comandati da Thranduil. Per difenderlo, inoltre, invoca con l'aiuto dei Corvi Imperiali l'aiuto di suo cugino D\u00e1in II Piediferro e del suo esercito. Per evitare una guerra Bilbo porta l'Arkengemma, l'oggetto pi\u00f9 prezioso del tesoro appartenente alla famiglia di Thorin, da Thranduil e Bard, cos\u00ec che possano scambiarla con la loro parte di tesoro. Thorin, scoperto il gesto di Bilbo, non solo deteriora il rapporto con lo hobbit, ma dichiara guerra a Thranduil e a Bard.\nIl conflitto viene evitato da un attacco di orchi e lupi mannari. I nani, gli elfi e gli uomini, prima divisi, decidono di combattere insieme contro il nemico in comune. Thorin rinsavisce ed esce allo scoperto, guidando i suoi compagni in battaglia e risollevando le sorti della battaglia. Ben presto si ritrova circondato dai nemici e viene gravemente ferito dalle guardie di Bolg . In suo soccorso giunge Beorn, che riesce ad uccidere Bolg. I danni subiti sono per\u00f2 troppo profondi e portano Thorin a spegnersi..\nSul letto di morte, Thorin si riappacifica con Bilbo:\nLa sua spada Orcrist, che gli fu tolta dagli Elfi Silvani, gli viene restituita dopo la sua morte e viene posta sulla sua tomba (assieme all'Arkengemma) in modo che mai in seguito, per il bagliore blu emanato dalla spada all'avvicinarsi di nemici, la Montagna potesse essere attaccata di sorpresa come accaduto in passato. A Thorin succede, come capo del Popolo di Durin, suo cugino D\u00e1in II Piediferro.\nDescrizione.\nAspetto fisico.\nNe \"Lo Hobbit\", tutti i tredici nani protagonisti non hanno delle caratteristiche ben precise e sono simili nell'aspetto. Hanno lunghe barbe spesso bianche e cappucci colorati. Pi\u00f9 precisamente, Thorin viene descritto con indosso un cappuccio azzurro cielo con una lunga nappa d'argento e una lunga catena d'oro appesa al collo. Come ogni nano del suo gruppo, anche Thorin possiede uno strumento musicale, pi\u00f9 precisamente un'arpa d'oro, avvolta in un panno verde.\nUna volta entrato ad Erebor, Thorin si riveste con vesti e ornamenti presenti all'interno del bottino dei nani, assumendo un aspetto veramente regale:\nAspetti caratteriali.\nDurante la sua prima apparizione, Tolkien descrive Thorin come \u00abun Nano estremamente importante\u00bb, \u00abmolto altero\u00bb ed estremamente orgoglioso. L'esilio da Erebor e i lavori umilianti che ha svolto nei villaggi degli Uomini lo hanno reso un personaggio duro, poco affabile e disposto a sacrificare ogni cosa pur di riconquistare la sua terra nativa. Come ogni membro della sua specie, anche Thorin \u00e8 interessato al profitto e al commercio, ma a suo favore c'\u00e8 da dire che appartiene alla ristretta cerchia di nani affidabili che rimangono fedeli alla parola data.\nThorin ha l'abitudine di presentarsi indicando il proprio nome e quello del proprio padre ed \u00e8 inoltre un abile leader.\nThorin inizialmente considera Bilbo un suo sottoposto, al punto di non degnarsi di dirgli \"Al vostro servizio\" come fanno tutti gli altri nani perch\u00e9, essendo un \u00abNano estremamente importante\u00bb, si considera superiore, non solo a Bilbo ma anche a tutti gli altri membri della compagnia. Inizialmente l'impressione che Thorin ha di Bilbo non \u00e8 delle migliori. Nei \"Racconti incompiuti\", Gandalf rivela che Thorin riteneva Bilbo un essere \"molle come il fango della Contea, e stupido\". Nel progredire de \"Lo Hobbit\", si nota come Thorin capisca che Bilbo pu\u00f2 essere molto valoroso all'occorrenza e comincia a fidarsi pi\u00f9 di lui.\nLa personalit\u00e0 del personaggio subisce un drastico cambiamento nei capitoli finali del romanzo. Thorin viene accecato dalle vaste ricchezze del tesoro di Erebor, diventando egoista, dispotico, malvagio e avaro proprio come Smaug. Si rinchiude nelle sale del tesoro, rifiutandosi di cedere anche una minima parte delle sue ricchezze per la ricostruzione della Citt\u00e0 del Lago:\nIl rapporto con Bilbo si complica quando scopre che quest'ultimo ha consegnato l'Arkengemma, il gioiello del re, ai suoi nemici. Solo nell'epilogo della storia che Thorin ritorna in s\u00e9 e, sul letto di morte, si riappacifica con Bilbo e capisce che essere Re Sotto la Montagna significa essere disposti a sacrificarsi lottando per ci\u00f2 che \u00e8 giusto e per il proprio popolo.\nNome.\nL'origine dei nomi dei tredici nani protagonisti de \"Lo Hobbit\" viene rivelata da Tolkien in questa lettera:\nIl nome \"Thorin\" deriva da \"Thorinn\", cio\u00e8 coraggioso. \u00c8 interessante precisare che il primo nome che Tolkien diede al personaggio fu \"Gandalf\", poi modificato in Thorin durante la realizzazione del decimo capitolo de \"Lo Hobbit\".\nCome i re norvegesi, anche Thorin ha un soprannome regale, cio\u00e8 \"Scudodiquercia\" (\"Oakenshield\" in lingua originale). Secondo alcune fonti, il nome Thorin potrebbe benissimo derivare dagli annali dei sovrani nordici. Il soprannome Scudiquercia \u00e8 presente anche nella V\u00f6lusp\u00e1, come spiega lo stesso Tolkien in una lettera:\nAdattamenti.\nThorin \u00e8 apparso in molti adattamenti cinematografici e radiofonici de \"Lo Hobbit\". John Justin ha doppiato Thorin nell'adattamento radio della BBC \"The Hobbit\" (1968), mentre Hans Conreid, invece, ha doppiato Thorin nel film animato prodotto da Rankin/Bass \"The Hobbit\".\nNel videogioco \"The Hobbit\" del 1982 (vincitore di un Golden Joystick) Thorin compare come un personaggio gestito dall'IA e la frase \"Thorin si siede e comincia a cantare sull'oro\" che compare quando il giocatore non fa nulla per un po', \u00e8 diventata molto famosa. Nel videogioco \"Lo Hobbit\" del 2003, Thorin \u00e8 doppiato da Clive Revill.\nNella trilogia cinematografica de \"Lo Hobbit\" diretta da Peter Jackson, il ruolo di Thorin \u00e8 interpretato dall'attore britannico Richard Armitage, con la voce italiana di Fabrizio Pucci. Jackson decise di distinguere i vari nani, creando per ognuno di loro un aspetto ben preciso, contrariamente a quanto scritto nel romanzo da Tolkien: Thorin risulta, perlomeno nell'aspetto, pi\u00f9 giovane e nella trama ha un'accesa rivalit\u00e0 con l'orco albino Azog, a cui aveva amputato il braccio nella battaglia di Azanulbizar dopo che quest'ultimo decapit\u00f2 re Thr\u00f3r, il nonno di Thorin. Gran parte della trilogia \u00e8 incentrata sul rapporto tra Thorin e Bilbo Baggins: inizialmente, il principe dei nani non si fida per niente del piccolo hobbit e asserisce pi\u00f9 volte che dovrebbe tornarsene a casa ma col tempo e con sempre pi\u00f9 numerose dimostrazioni di valore e di coraggio da parte dello \"scassinatore\", Thorin arriva non solo ad accettarlo pienamente come compagno e membro della Compagnia ma anche come amico. A differenza del libro, dove appare decisamente pi\u00f9 scontroso e rude, Thorin nel film \u00e8 pi\u00f9 eroico e valoroso, sempre in prima linea ogni qual volta vi sia una minaccia e tiene molto ai suoi confratelli nani, soprattutto a F\u00edli e K\u00edli, figli di sua sorella. Ha uno stretto rapporto anche con Balin e Dwalin, che, assieme a lui, sono i soli membri della Compagnia che erano presenti a Erebor quando Smaug usurp\u00f2 la loro terra. Thorin ha un carattere fiero ed orgoglioso ma nel primo film viene detto che pur di mantenere la sua famiglia una volta perduto il regno della Montagna si \u00e8 ridotto anche a svolgere lavori umilianti. Egli \u00e8 fermamente determinato e disposto a tutto pur di riprendere la sua terra natia ma tuttavia su di lui grava la minaccia della \"malattia del drago\" (l'avarizia) che gi\u00e0 port\u00f2 suo nonno alla pazzia. Una volta recuperata la Montagna, nel terzo film, Thorin perder\u00e0 la ragione posseduto da una insaziabile sete di denaro che lo rende cieco ai bisogno degli altri, perfino dei suoi stessi amici. Alla fine della trilogia, Thorin muore sul fiume ghiacciato di Collecorvo a causa della ferita riportata nello scontro con Azog, ma non prima di aver ucciso egli stesso il temibile orco e soprattutto di aver salutato in amicizia Bilbo. Il suo funerale non compare nella versione cinematografica del terzo film, ma compare in quella estesa.\nArmitage \u00e8 stato acclamato dalla critica per aver davvero creato un perfetto ritratto psicologico di Thorin Scudodiquercia che, nel corso della trilogia, passa da persona altruista e coraggiosa a dispotica e paranoica, simile ai sovrani shakespeariani. L'attore (fan dichiarato de \"Lo Hobbit\" e degli scritti di Tolkien) si \u00e8 ispirato a molte figure storiche, tra cui: Adolf Hitler, Alex Salmond, Riccardo III e agli Iron Maiden per interpretare il principe dei nani."}
{"id": "114300", "revid": "12418", "url": "https://it.wikipedia.org/wiki?curid=114300", "title": "Gluoni", "text": ""}
{"id": "114301", "revid": "110157", "url": "https://it.wikipedia.org/wiki?curid=114301", "title": "GNUstep", "text": "GNUstep \u00e8 un'implementazione delle librerie (chiamate \"framework\") OpenStep in Objective C di NeXT (attualmente Apple), inoltre offre strumenti di sviluppo non solo per sistemi operativi di tipo Unix ma anche per Microsoft Windows. GNUstep \u00e8 parte del progetto GNU.\nGNUstep offre un ambiente di sviluppo multi-piattaforma orientato agli oggetti compatibile con le specifiche OpenStep sviluppate da NeXT (ora comprata da Apple). Al pari di Cocoa GNUstep ha anche un'interfaccia per Java come anche per Ruby e Scheme. Gli sviluppatori di GNUstep hanno ultimamente aggiunto alcune funzioni che Apple ha introdotto in Cocoa cos\u00ec da garantirne la compatibilit\u00e0. Le origini delle API GNUstep sono le stesse radici di Cocoa: NeXT e OpenStep. GNUstep anticipa Cocoa.\nStoria.\nLa storia di GNUstep inizia quando Paul Kunz e altri allo SLAC vollero eseguire il porting di HippoDraw da NEXTSTEP verso una nuova piattaforma. Invece di riscrivere HippoDraw da zero riusando soltanto l'architettura dell'applicazione, decisero di riscrivere lo strato di oggetti NeXTSTEP su cui l'applicazione dipendeva. Questa fu la prima versione di \"libobjcX\". Permise di portare HippoDraw verso sistemi Unix che usavano il sistema grafico X Window senza cambiare una singola riga di codice dei sorgenti della loro applicazione. Dopo che le specifiche OpenStep furono distribuite al pubblico nel 1994 essi decisero di scrivere un nuovo \"objcX\" che aderisse alle nuove API. Questo software divenne poi noto come \"GNUstep\".\nParadigmi.\nGNUstep ricalca fedelmente OpenStep e per questo eredita alcuni dei principi di esso ed \u00e8 coadiuvato dall'uso del linguaggio Objective C."}
{"id": "114303", "revid": "6790", "url": "https://it.wikipedia.org/wiki?curid=114303", "title": "Non-abeliana", "text": ""}
{"id": "114305", "revid": "9498", "url": "https://it.wikipedia.org/wiki?curid=114305", "title": "Salvatore di Giacomo", "text": ""}
{"id": "114306", "revid": "339392", "url": "https://it.wikipedia.org/wiki?curid=114306", "title": "Darth Sidious", "text": ""}
{"id": "114307", "revid": "827882", "url": "https://it.wikipedia.org/wiki?curid=114307", "title": "I Sei", "text": "I Sei (\"Ultimate Six\") \u00e8 una miniserie a fumetti pubblicata dalla Marvel Comics e tradotta in Italia dalla Panini Comics, sulle pagine della serie \"Ultimates\", facente parte dell'universo Ultimate Marvel.\n\u00c8 stata scritta da Brian Michael Bendis, disegnata da Trevor Hairshine (con il contributo nel prologo di Joe Quesada), inchiostrata da Danny Miki e colorata da David Stewart.\n\u00c8 un \"team-up\" tra Ultimate Spider-Man e gli Ultimates.\nL'originale statunitense \u00e8 stato pubblicato nel 2003-2004 come miniserie prevista inizialmente di sei numeri e poi prolungatasi in 7 per meglio concludere la vicenda (raccolta in seguito - 2004 - nel nono \"trade paperback\", volume brossurato, di \"Ultimate Spider-Man\").\nIn italiano \u00e8 apparsa sui numeri dal 10 al 13 (di cui occupa solo la prima met\u00e0) di \"Ultimates\", distribuiti tra l'agosto del 2004 e il febbraio del 2005.\nTrama.\nLa storia inizia in una base segreta dello S.H.I.E.L.D. con una specie di terapia di gruppo tenuta da Henry Pym (controllata da molti agenti e da Nick Fury) a cui partecipano i pi\u00f9 famosi criminali geneticamente modificati: Norman Osborn (Goblin), Flint Marco (Uomo Sabbia), Max Dillion (Electro) e Otto Octavius (Dottor Octopus). Gli Ultimates catturano quindi Kraven, che ha appena dichiarato alla TV di essersi mutato geneticamente.\nDurante una seduta, Norman Osborn si trasforma spontaneamente nel Goblin, ma prontamente viene fermato dal Dottor Pym divenuto gigante. Al suo ritorno, Otto Octavius dichiara che vuole collaborare, ma appena si avvicina alle sue braccia riesce a comandarle telepaticamente e uccide i dottori e va a liberare gli altri quattro. Fortunatamente, Fury aveva gi\u00e0 avvertito gli Ultimates del pericolo di tenere cinque super-criminali mutati geneticamente assieme. Durante questo colloquio, Capitan America chiede al Colonnello se alcuni dei rinchiusi fossero mutati a causa di ricerche atte a replicare il siero che lo ha trasformato e, alla risposta affermativa, Cap si abbatte sconsolato.\nIl gruppo viene attivato quando i cinque scappano, ma nella base segreta trovano solo qualche superstite (tra cui Hanry Pym). Peter Parker viene prelevato dalla sua scuola e portato al Triskelion, mentre agenti SHIELD tengono d'occhio Zia May e Mary Jane Watson. Peter si trova spaesato e fuori luogo in mezzo a tutti quei soldati; \u00e8 del resto il pi\u00f9 giovane.\nNick Fury riceve una critica per i metodi ben poco democratici usati e un secco rimprovero dal Presidente (degli USA) per la minaccia di Norman Osborn, che ha sfruttato le sue conoscenze per mettere sotto pressione il generale. Fury decide un assalto alla casa di produzione di Kraven (il quale minacciava di diffondere un filmato dell'arresto), ma l'operazione si rivela infruttuosa.\nDopo una breve telefonata di Peter alla Zia, Octopus fa partire un attacco informatico verso il Triskelion e, appena va via la corrente, gli altri quattro invadono la base uccidendo quattro uomini, ferendone altri sette e lasciando Nick Fury pi\u00f9 arrabbiato che mai. L'unica persona che manca all'appello \u00e8 Peter Parker, rapito dal gruppo.\nNorman Osborn rivela finalmente i suoi piani durante il colloquio con Peter. Goblin pensa che il ragazzo sia il sesto, figlio suo e di Octopus, il prodotto finale del siero OZ. Cerca quindi di convincerlo a passare dalla loro parte, minacciando anche la vita di Zia May e di Mary Jane, infine lo conducono alla Casa Bianca, per l'attacco al Presidente. L'assalto avviene con Peter che guarda immobile la scena, entra in azione attaccando Capitan America solo dopo che Goblin lo minaccia nuovamente, ma Cap giura che la Zia \u00e8 in salvo e Peter reagisce, stordendo Osborn con un pugno.\nNel culmine della battaglia arriva Harry Osborn, il figlio di Norman, che chiede al padre di fermarsi, ma proprio mentre questo si stava trasformando in uomo, Iron Man spara un colpo, il Goblin reagisce e viene steso da tutta la squadra. Harry giura di vendicarsi.\nIl gruppo dei cinque criminali viene catturato, i feriti (tra cui Harry, di cui la moglie chiede notizie) vengono curati, vengono allontanate le braccia di Octopus, riconsegnato Peter alla Zia May, incolume ma sotto sorveglianza (con la scusa di essere conoscente di Osborn) e Osborn viene congelato in una teca di vetro. Fury ne ordina l'uccisione, ma l'ordine viene annullato, perch\u00e9 \u00e8 necessario studiarne il codice genetico. La prossima guerra infatti sar\u00e0 genetica (come spiega il dialogo finale tra Capitan America e Nick Fury) e il governo cerca, in qualsiasi modo, di essere all'avanguardia, anche se Cap fa notare che sono proprio gli stessi uomini di potere che decidono se fare guerra.\nCuriosit\u00e0.\nIl titolo stesso e, in parte, la storia sono un riferimento a \"I sinistri sei\", apparso sul numero 1 di \"Amazing Spider-Man Annual\", in cui i nemici erano l'Uomo Sabbia, Electro, Dottor Octopus e Kraven (come in \"Ultimate Six\") e inoltre l'Avvoltoio e Mysterio, apparsi solo successivamente in \"Ultimate Spider-Man\".\nNella storia di \"Amazing Spider-Man Annual\" n. 1, di Stan Lee e Steve Ditko, Goblin non venne inserito nel gruppo criminale perch\u00e9 gli autori ritennero che meritasse un'importanza maggiore."}
{"id": "114309", "revid": "12418", "url": "https://it.wikipedia.org/wiki?curid=114309", "title": "Abeliano", "text": ""}
{"id": "114313", "revid": "2519", "url": "https://it.wikipedia.org/wiki?curid=114313", "title": "Valle dei re", "text": ""}
{"id": "114316", "revid": "1534511", "url": "https://it.wikipedia.org/wiki?curid=114316", "title": "Libert\u00e0 asintotica", "text": "In fisica la libert\u00e0 asintotica \u00e8 la propriet\u00e0 di alcune teorie di gauge per cui l'interazione tra le particelle, ad esempio i quark, diviene arbitrariamente debole a distanze sempre pi\u00f9 piccole, fino in pratica ad annullarsi nel caso in cui la scala di lunghezza converga asintoticamente a zero (o, in modo equivalente, le scale energetiche divengano arbitrariamente ampie).\nScoperta.\nLa libert\u00e0 asintotica fu scoperta nel 1973 da David Gross, Frank Wilczek e indipendentemente da David Politzer, come manifestazione della cromodinamica quantistica (QCD). Per questa scoperta i tre scienziati ricevettero il premio Nobel per la fisica nel 2004.\nEssa implica che nello scattering (diffusione) ad alte energie i quark si muovano all'interno dei nucleoni (protoni e neutroni) come se fossero essenzialmente liberi, cio\u00e8 particelle non interagenti, e consente di calcolare la sezione trasversa dei vari eventi riguardanti la fisica delle particelle in modo attendibile usando le tecniche dei partoni.\nQuesta scoperta ha anche riabilitato la forma della teoria quantistica dei campi (QFT, da \"quantum field theory\") come descrizione coerente delle interazioni tra particelle. Prima del 1973 molti teorici pensavano infatti che la QFT fosse resa fondamentalmente incoerente dalla presenza di valori infiniti a corta distanza che compaiono nell'elettrodinamica quantistica (QED) e in altre teorie di campo (fenomeno conosciuto come polo di Landau). Le teorie che godono della libert\u00e0 asintotica non presentano questo problema e la scoperta di tale propriet\u00e0 forn\u00ec una chiave di volta dello sviluppo del modello standard. Infatti, nonostante esso non sia del tutto asintoticamente libero, poich\u00e9 l'interazione forte beneficia della libert\u00e0 asintotica qualsiasi polo di Landau \u00e8 costantemente sospinto nello spazio al di sotto della lunghezza di Planck (), salvaguardando la consistenza matematica del Modello e rimuovendo anche uno degli ostacoli ad una teoria della grande unificazione.\nScreening ed antiscreening.\nLa variazione dovuta ad un cambiamento di scala (di energia o di lunghezza) di una costante di accoppiamento di un'interazione fondamentale a cui \u00e8 associata una carica, pu\u00f2 essere qualitativamente considerata come conseguenza dell'azione delle particelle virtuali di uno o pi\u00f9 campi, sulla carica stessa. Il comportamento del polo di Landau nella QED \u00e8 una conseguenza dello screening da parte di coppie di particella-antiparticella virtuali cariche, tipo coppia elettrone-positrone, nel vuoto. In prossimit\u00e0 della carica, il vuoto diviene \"polarizzato\": le particelle virtuali di carica opposta sono attratte dalla carica stessa e le particelle di carica uguale vengono respinte. L'effetto netto \u00e8 che il campo risulta parzialmente cancellato a qualsiasi distanza di tipo finito. Pi\u00f9 ci si avvicina al centro della carica, meno si fa sentire l'effetto del vuoto e la carica effettiva aumenta.\nNella QCD accade la stessa cosa alle coppie virtuali di quark-antiquark; essi tendono a nascondere la carica di colore. Comunque la QCD ha un espediente addizionale: le particelle portatrici di forza, i gluoni, trasportano anche la carica di colore ed in un modo differente. Per dirla in modo sintetico, ogni gluone trasporta sia una carica di colore che una carica di anti-colore. L'effetto netto della polarizzazione di gluoni virtuali nel vuoto non \u00e8 quello di nascondere il campo, ma di aumentarlo e di influenzare il suo colore. Ci\u00f2 viene talvolta detto \"antiscreening\". Avvicinandosi di pi\u00f9 ad un quark diminuisce l'effetto antiscreening dei gluoni virtuali circostanti, cos\u00ec il contributo di questo effetto pu\u00f2 determinare un indebolimento della carica effettiva col diminuire della distanza.\nDal momento che quark virtuali e gluoni virtuali determinano effetti opposti, l'effetto prevalente dipende dal numero di tipi differenti, detto sapore, di quark. Nella QCD standard con tre colori, poich\u00e9 ci sono non pi\u00f9 di 16 sapori di quark (non contando gli antiquark separatamente), prevale l'antiscreening e la teoria \u00e8 asintoticamente libera. Infatti sono noti soltanto 6 sapori di quark.\nCalcolo della libert\u00e0 asintotica.\nLa libert\u00e0 asintotica si pu\u00f2 derivare calcolando la funzione beta che descrive la variazione della costante di accoppiamento della teoria all'interno del gruppo di rinormalizzazione. Per distanze sufficientemente corte o per larghi scambi del momento (che investigano il comportamento a corta distanza, a causa della relazione inversa tra momento e lunghezza d'onda), una teoria asintoticamente libera \u00e8 dipendente dai calcoli della teoria perturbativa utilizzando i diagrammi di Feynman. Queste situazioni sono dunque pi\u00f9 trattabili sotto il profilo teoretico rispetto alla lunga distanza, anche il comportamento di accoppiamento forte spesso presente in queste teorie, che si pensa producano un confinamento.\nNel calcolo la funzione beta \u00e8 una matrice dei diagrammi di Feynman di valutazione che contribuiscono all'interazione tra un quark che emette o assorbe un gluone. Nelle teorie di gauge non-abeliane tipo la QCD, l'esistenza della libert\u00e0 asintotica dipende dal gruppo di gauge e dal numero di sapori delle particelle interagenti. La funzione beta in una teoria di gauge di tipo SU(N) con tipi formula_1 di particelle quark-simili \u00e8\nove formula_3 \u00e8 l'equivalente della teoria della costante di struttura fine, formula_4 nelle unit\u00e0 preferite dai fisici delle particelle. Se questa funzione \u00e8 negativa, la teoria \u00e8 asintoticamente libera. Per SU(3) (il gruppo di gauge della carica di colore della QCD), la teoria \u00e8 asintoticamente libera se vi sono 16 o meno sapori di quark."}
{"id": "114318", "revid": "12418", "url": "https://it.wikipedia.org/wiki?curid=114318", "title": "Protoni", "text": ""}
{"id": "114322", "revid": "110157", "url": "https://it.wikipedia.org/wiki?curid=114322", "title": "Hirzel", "text": "Hirzel (toponimo tedesco) \u00e8 una frazione di 2\u00a0185 abitanti del comune svizzero di Horgen, nel Canton Zurigo (distretto di Horgen).\nStoria.\nGi\u00e0 comune autonomo istituito nel 1773 per scorporo da quello di Horgen, si estendeva per 9,68\u00a0km\u00b2 e comprendeva le localit\u00e0 di Hirzel-Kirche, Hirzel-Spitzen e Hirzel-H\u00f6chi. Nel 2018 \u00e8 stato nuovamente accorpato a Horgen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "114324", "revid": "123833558", "url": "https://it.wikipedia.org/wiki?curid=114324", "title": "Scream", "text": "Scream (\"urlo\" in lingua inglese) pu\u00f2 riferirsi a:"}
{"id": "114325", "revid": "114303701", "url": "https://it.wikipedia.org/wiki?curid=114325", "title": "Algoritmo di Karmarkar", "text": "L'algoritmo di Karmarkar (1984) \u00e8 un algoritmo polinomiale per risolvere un problema di programmazione lineare.\nL'algoritmo di Karmakar utilizza un \"metodo a punto interno\" evitando accuratamente i vertici e ogni punto della frontiera della regione ammissibile nella ricerca del valore ottimo.\nL'algoritmo genera una successione di punti \"strettamente ammissibili\" che convergono verso il punto ottimale, il quale invece pu\u00f2 essere un vertice. L'algoritmo ha un tempo polinomiale nella grandezza del problema anche nel caso che il problema sia illimitato: in questo caso si accorge della non esistenza di un punto ottimale e termina, restituendo una garanzia della non limitazione del problema."}
{"id": "114326", "revid": "125868041", "url": "https://it.wikipedia.org/wiki?curid=114326", "title": "Hern\u00e1n Crespo", "text": "In carriera ha vinto a livello nazionale due campionati argentini di Apertura (1993, 1994), una Coppa Italia (1998-1999), cinque Supercoppe italiane (1999, 2000, 2004, 2006, 2008), una Premier League (2005-2006), un Community Shield (2005) e tre campionati italiani (2006-2007, 2007-2008, 2008-2009), mentre a livello internazionale ha conquistato una Coppa Libertadores (1996) e una Coppa UEFA (1998-1999). Con la nazionale maggiore ha disputato una Coppa re Fahd (1995), tre campionati mondiali (1998, 2002 e 2006) e una Coppa America (2007); inoltre con quella olimpica ha preso parte ad un'edizione dei Giochi panamericani (1995), vincendola, e ad una dei Giochi olimpici estivi (1996).\nConsiderato uno dei migliori attaccanti della sua epoca, a livello individuale si \u00e8 laureato una volta come miglior marcatore del campionato argentino di Clausura (1994) e della Serie A (2000-2001) e due volte come capocannoniere della Coppa Italia (1998-1999 e 2006-2007). Con la nazionale olimpica \u00e8 stato anche il miglior marcatore dei Giochi olimpici estivi del 1996 (titolo condiviso con Bebeto). Inoltre \u00e8 stato inserito da Pel\u00e9 nella FIFA 100, la lista dei 125 migliori calciatori viventi.\nBiografia.\nHa finito la scuola nel collegio La Salle. Crespo \u00e8 originario di Florida, \u00e8 sposato e ha tre figlie. Conclusa la carriera da calciatore, Crespo ha deciso di vivere a Parma con la famiglia, dichiarando che la citt\u00e0 rappresenta gran parte della propria vita.\nDal 2013 al 2014 \u00e8 stato commentatore per i canali italiani Fox Sports e Fox Sports Plus; nel 2018 \u00e8 su DAZN, nuova piattaforma che trasmette alcune partite della Serie A.\nEra soprannominato \"Valdanito\" per la somiglianza con l'ex nazionale argentino Jorge Valdano.\nCaratteristiche tecniche.\nGiocatore.\nMolto abile nel colpo di testa e nel gioco acrobatico, Crespo era un attaccante dotato di grande fiuto del gol e capace di realizzare reti di pregevole fattura. Tecnicamente dotato, sapeva rendersi utile anche senza segnare, grazie a velocit\u00e0, spirito di squadra e intelligenza tattica.\nCarriera.\nGiocatore.\nClub.\nRiver Plate.\nCresciuto nel settore giovanile del River Plate, esord\u00ec tra i professionisti nella stagione 1993-1994. Con la maglia del River Plate gioc\u00f2 dal 1993 al 1996 vincendo due campionati argentini di Apertura, nel 1993, nel 1994 e laureandosi capocannoniere del torneo di Clausura nel 1994. La consacrazione arriv\u00f2 nel 1996 quando da titolare vinse la Coppa Libertadores, affermandosi come uno dei migliori talenti della sua generazione.\nParma.\nNell'agosto dello stesso anno fu acquistato dal Parma per 8 miliardi di lire (pari a circa 4 milioni di euro). Il 20 ottobre debutt\u00f2 nel campionato italiano, contro il Perugia e la settimana seguente segn\u00f2 la sua prima rete in campionato nella sconfitta per 3-1 in casa dell'Inter. L'esordio nelle competizioni UEFA arriva la stagione seguente, a causa dell'eliminazione prematura del Parma nella Coppa UEFA 1996-1997, giocando da titolare la partita di andata del secondo turno di qualificazione della UEFA Champions League 1997-1998 contro il . Il 1\u00ba ottobre 1997 segna il primo gol internazionale per il Parma, nella vittoria per 2-0 contro il . Il 1\u00ba dicembre 1998, nella gara dei quarti di Coppa Italia con l'Udinese, gioc\u00f2 da portiere nei minuti finali per l'infortunio di Guardalben subendo la rete del definitivo 3-2. Al termine della stagione, i ducali trionfarono in Coppa Italia e in Coppa UEFA con Crespo capace di segnare in entrambe le finali.\nLa stagione successiva si apr\u00ec con il trionfo in Supercoppa italiana ma si rivel\u00f2 deludente per il Parma, che fin\u00ec quinto dopo aver perso lo spareggio per il 4\u00ba posto contro l'Inter.\nLazio.\nNel luglio del 2000 la Lazio decise di investire 110 miliardi di lire (pari a circa 55 milioni di euro) per acquistare Crespo dal Parma; come parziale contropartita tecnica, i capitolini cedettero al club emiliano i cartellini di S\u00e9rgio Concei\u00e7\u00e3o e Mat\u00edas Almeyda. Il suo trasferimento risult\u00f2 essere il pi\u00f9 costoso nella storia del calcio mondiale, seppur per pochi giorni: nello stesso mese, infatti, il portoghese Lu\u00eds Figo fu acquistato dal per 143 miliardi di lire. Limitatamente all'Italia, il primato fu battuto sedici anni dopo dalla cessione di un altro argentino, Gonzalo Higua\u00edn, comprato dalla per 90 milioni di euro.\nCrespo esord\u00ec vincendo un'altra Supercoppa italiana, ma a fine stagione la Lazio non riusc\u00ec a riconfermarsi campione, sebbene l'argentino avesse vinto la classifica marcatori del campionato 2000-2001, quinto calciatore della storia del club a riuscirvi. La stagione successiva vide la Lazio eliminata nella fase a gruppi di Champions League e incapace di andare oltre il sesto posto in campionato; Crespo ebbe invece una buona stagione, segnando 20 reti in tutte le competizioni (13 in campionato).\nInter.\nIl 31 agosto 2002 si trasfer\u00ec all'Inter, che pag\u00f2 alla Lazio 36 milioni di euro. L'operazione fu agevolata dalle difficolt\u00e0 economiche della societ\u00e0 biancoceleste che nello stesso giorno vendette anche Alessandro Nesta al Milan. Acquistato con il compito di provare a sostituire il partente Ronaldo, Crespo offr\u00ec ottime prestazioni soprattutto in Champions League, e con 9 reti contribu\u00ec al raggiungimento della semifinale. Il 12 gennaio 2003 un infortunio nei minuti iniziali di Inter- lo costrinse di fatto a chiudere la stagione.\nChelsea e Milan.\nIl 26 agosto 2003 pass\u00f2 al Chelsea per 26 milioni di euro ma l'esperienza in Inghilterra risult\u00f2 estremamente negativa a causa di molti infortuni. Con il club londinese raggiunse le semifinali di champions league, dove nella gara d'andata contro il Monaco segn\u00f2 il gol del momentaneo pareggio, prima che la sua squadra venisse battuta 3-1.\nNel luglio 2004 fu ceduto in prestito al Milan, dove ritrov\u00f2 Carlo Ancelotti, suo estimatore fin dai tempi di Parma. Con i rossoneri segn\u00f2 17 gol in 40 partite e raggiunse la finale di Champions League, persa contro il Liverpool nonostante il Milan avesse concluso il primo tempo in vantaggio per 3-0 grazie ad una doppietta proprio dell'argentino e alla rete segnata in avvio di partita dal capitano del Milan Paolo Maldini. Grazie a questa doppietta Crespo diventa uno dei 7 calciatori ad aver segnato 2 gol in un'unica partita di finale di Champions League, tuttavia \u00e8 l'unico di questi 7 a non aver vinto. Nella rassegna continentale realizz\u00f2 6 gol in 10 partite.\nConcluso il prestito, torn\u00f2 al Chelsea vincendo una Premier League e un Community Shield.\nRitorno all'Inter.\nNell'agosto 2006, a distanza di tre anni, fece ritorno all'Inter con la formula del prestito biennale. Esord\u00ec con un gol alla Roma nella Supercoppa italiana vinta in rimonta per 4-3 dai nerazzurri. Nel corso della stagione contribu\u00ec in maniera decisiva alla vittoria del campionato, il primo a livello personale. Nella stagione successiva, anche a causa della maggiore concorrenza, fu impiegato meno ma riusc\u00ec ad aggiudicarsi un altro scudetto. Nel luglio 2008, alla scadenza del contratto con il Chelsea, firm\u00f2 a parametro zero con i nerazzurri. La terza stagione a Milano fu quella meno brillante per lui ma si chiuse con un altro successo in campionato.\nGenoa e Parma.\nIl 16 luglio 2009 il Genoa annunci\u00f2 di aver acquistato l'attaccante argentino a titolo gratuito. In rossoblu Crespo realizz\u00f2 sette gol, cinque in campionato e due in Europa League.\nIl 29 gennaio 2010 fece ritorno al sempre a titolo gratuito, a dieci anni di distanza dall'ultima esperienza in gialloblu. Nella stagione 2010-2011 venne spesso impiegato da titolare. In Coppa Italia contribu\u00ec, con una doppietta alla Fiorentina, alla qualificazione della squadra ai quarti di finale del torneo. A fine stagione risult\u00f2 essere il capocannoniere stagionale della squadra crociata con 9 reti, come lo era stato nel 1997-1998, con 16 centri. Il 30 ottobre 2011 raggiunse quota 600 partite totali con i club in - 2-0. Il 2 febbraio 2012 annunci\u00f2 il suo addio al Parma in una conferenza stampa, dopo aver rescisso il contratto con la societ\u00e0 in quanto fuori dai piani tecnici. Inizialmente era stata annunciata una sua partecipazione alla Bengal Premier League Soccer tra le file dei Barasat Euro Musketeers ma il torneo fu cancellato.\nIn totale con la maglia del Parma ha giocato 200 partite e segnato 94 gol; \u00e8 il miglior marcatore del Parma in A.\nNazionale.\nNazionale olimpica.\nNel 1995 con la nazionale olimpica partecip\u00f2 ai Giochi panamericani, vincendo quella edizione e laureandosi miglior marcatore del torneo con 6 gol (titolo condiviso con Bebeto). L'anno dopo venne convocato per i Giochi olimpici estivi, conquistando la medaglia d'argento.\nNazionale maggiore.\nEsord\u00ec in nazionale maggiore il 14 febbraio 1995 contro la Bulgaria. Nel corso della sua esperienza in nazionale disput\u00f2 tre edizioni del campionato mondiale di calcio, nel 1998, nel 2002 e nel 2006. Al mondiale 2006 segn\u00f2 tre reti nelle vittorie contro Costa d'Avorio (2-1), Serbia e Montenegro (6-0) e Messico (2-1 negli ottavi di finale), portando a quattro il numero delle sue marcature mondiali dato che aveva realizzato un gol anche nel 2002 contro la Svezia (all'88' deposit\u00f2 in rete un rigore parato da Hedman a Ortega, trovando l'1-1 che comunque sanc\u00ec l'eliminazione dei sudamericani nella fase a gironi). Nel 2007, grazie alla doppietta siglata contro gli Stati Uniti in Copa Am\u00e9rica, raggiunse Diego Armando Maradona a quota 34 reti, superandolo nella partita successiva con la Colombia, la sua ultima in nazionale dato che un infortunio gli imped\u00ec il resto della competizione, persa per 3-0 in finale contro il Brasile.\nCon 35 reti in 64 presenze \u00e8 il quarto miglior marcatore della nazionale argentina, alle spalle di Lionel Messi (70 gol), Gabriel Batistuta (54) e Sergio Ag\u00fcero (42)\nAllenatore.\nGli inizi.\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-Uefa Pro. Al termine del corso, la Commissione d'esame ha valutato la prova d'esame di Crespo particolarmente brillante.\nIl 13 luglio 2014 diventa allenatore della Primavera del che riesce a portare a un buon 6\u00ba posto finale in campionato nonostante il fallimento del club.\nModena.\nIl 30 giugno 2015 viene ufficializzato come nuovo tecnico del Modena in Serie B e viene presentato alla stampa il giorno seguente alla presenza del presidente Antonio Caliendo e del direttore sportivo Massimo Taibi, rivelando di avere come modelli i suoi ex allenatori Carlo Ancelotti, Jos\u00e9 Mourinho e Marcelo Bielsa. Viene eliminato dalla Coppa Italia dal al terzo turno mentre in campionato debutta il 6 settembre con la sconfitta per 0-1 contro il . Il 26 marzo 2016 viene esonerato dopo la sconfitta interna con il Cagliari con la squadra al quint'ultimo posto in classifica; lo sostituisce Cristiano Bergodi che comunque non riuscir\u00e0 a evitare la retrocessione.\nBanfield.\nIl 19 dicembre 2018 viene annunciato come nuovo allenatore del , che conduce al sedicesimo posto in campionato. Il 3 settembre 2019 viene esonerato a causa degli scarsi risultati ottenuti nella nuova stagione.\nDefensa y Justicia.\nIl 26 gennaio 2020 viene annunciato come nuovo allenatore del , squadra che occupa la sedicesima posizione nel campionato argentino. Con 3 vittorie e 3 pareggi nei restanti 6 match, termina il campionato al sesto posto con 36 punti. Guida la formazione della zona sud della Grande Buenos Aires anche nella sua prima partecipazione alla Coppa Libertadores, ottenuta grazie al secondo posto nella Primera Divisi\u00f3n 2018-2019. Chiuso il girone al terzo posto, la formazione viene retrocessa nella seconda fase della Coppa Sudamericana 2020, dove supera quattro turni a eliminazione diretta giungendo alla finale di C\u00f3rdoba contro il . Il 23 gennaio 2021 batte i connazionali per 3-0 e conquista il suo primo titolo da tecnico e il primo trofeo della storia del club. Il 7 febbraio seguente decide di lasciare il club argentino.\nSan Paolo.\nIl 12 febbraio 2021 viene annunciato come nuovo allenatore del , con cui firma un biennale.\nIl 23 maggio vince il campionato Paulista battendo il per 2-0 nella gara di ritorno dopo che l'andata era finita 0-0. Dalla Coppa Libertadores la squadra di Crespo viene eliminata ai quarti, battuta 3-0 dai rivali cittadini del mentre in Coppa del Brasile viene eliminata dal ai quarti. Il 13 ottobre 2021 viene esonerato, insieme al suo staff, con la squadra al 13\u00ba posto in campionato con 30 punti in 25 partite a sole tre lunghezze e a quattro posizioni dalla zona retrocessione; in tutto in 53 partite ha collezionato 24 vittorie, 19 pareggi e 10 sconfitte.\nDirigente.\nNel 2017 fa da mediatore nella trattativa per l'acquisto del Parma da parte del gruppo cinese Desports. Il 28 luglio 2017 diventa, assieme all'avvocato Giacomo Malmesi, il nuovo vicepresidente del club emiliano. Il 2 gennaio 2018 lascia l'incarico e viene nominato ambasciatore del Parma in Italia e nel mondo.\n\u00c8 stato ambasciatore della finale di UEFA Europa League 2018-2019 a Baku.\nStatistiche.\nPresenze e reti nei club.\nTra club, nazionale maggiore e nazionale olimpica, Crespo ha giocato 675 partite segnando 314 reti (0,46 gol a partita).\n\"Statistiche aggiornate al termine della carriera da calciatore.\"\nStatistiche da allenatore.\n\"Statistiche aggiornate al 31 ottobre 2021.\" In grassetto le competizioni vinte."}
{"id": "114327", "revid": "729019", "url": "https://it.wikipedia.org/wiki?curid=114327", "title": "Isole della Sonda", "text": "Le isole della Sonda (in indonesiano \"Kepulauan Sunda\") sono un gruppo di isole dell'Asia sud-orientale, nel settore occidentale dell'arcipelago malese.\nSono divise in due gruppi:\nDal punto di vista politico l'arcipelago \u00e8 diviso tra Brunei, Timor Est, Indonesia e Malaisia.\nLingua sondanese.\nI sondanesi sono un gruppo etnico della parte occidentale dell'isola di Giava. I sondanesi sono prevalentemente musulmani. Parlano una lingua distinta che \u00e8 nota anche come Basa Sunda."}
{"id": "114329", "revid": "254059", "url": "https://it.wikipedia.org/wiki?curid=114329", "title": "Distretto di Affoltern", "text": "Il distretto di Affoltern \u00e8 un distretto del Canton Zurigo, in Svizzera. Confina con i distretti di Dietikon a nord, di Zurigo e di Horgen a est, con il Canton Zugo a sud e con il Canton Argovia (distretti di Muri e di Bremgarten) a ovest. Il capoluogo \u00e8 Affoltern am Albis.\nComuni.\nAmministrativamente \u00e8 diviso in 14 comuni:\nCuriosit\u00e0.\nLa stessa regione \u00e8 conosciuta con tre nomi diversi:"}
{"id": "114331", "revid": "599013", "url": "https://it.wikipedia.org/wiki?curid=114331", "title": "Sfx", "text": ""}
{"id": "114333", "revid": "254059", "url": "https://it.wikipedia.org/wiki?curid=114333", "title": "Distretto di Zurigo", "text": "Il distretto di Zurigo (\"Z\u00fcrich\" in tedesco) \u00e8 un distretto del Canton Zurigo, in Svizzera. Confina con i distretti di Dielsdorf a nord, di B\u00fclach a nord-est, di Uster a est, di Meilen e di Horgen a sud, di Affoltern e di Dietikon a ovest. Il capoluogo \u00e8 Zurigo. Comprende una parte del lago di Zurigo.\nAmministrativamente dal 1989 comprende la sola citt\u00e0 di Zurigo."}
{"id": "114334", "revid": "339392", "url": "https://it.wikipedia.org/wiki?curid=114334", "title": "Senatore Palpatine", "text": ""}
{"id": "114338", "revid": "1610933", "url": "https://it.wikipedia.org/wiki?curid=114338", "title": "Spatola minore", "text": ""}
{"id": "114339", "revid": "1610933", "url": "https://it.wikipedia.org/wiki?curid=114339", "title": "Spatola dalla maschera nera", "text": ""}
{"id": "114342", "revid": "88740", "url": "https://it.wikipedia.org/wiki?curid=114342", "title": "Laurel", "text": ""}
{"id": "114343", "revid": "84184", "url": "https://it.wikipedia.org/wiki?curid=114343", "title": "Hardy", "text": ""}
{"id": "114346", "revid": "15756", "url": "https://it.wikipedia.org/wiki?curid=114346", "title": "Antialiasing", "text": "L'antialiasing (delle volte abbreviato con AA) \u00e8 una tecnica per ridurre l'effetto \"aliasing\" (in italiano, scalettatura, gradinatura o scalettamento) quando un segnale a bassa risoluzione viene mostrato ad alta risoluzione. L'antialiasing ammorbidisce le linee smussandone i bordi e migliorando l'immagine.\nFormazione dell'effetto aliasing.\nLe schede grafiche lavorano con triangoli e linee che, per essere mostrati, devono essere \"campionati\" (sampling). Questa \u00e8 la fase dove vengono stabiliti i colori dei singoli pixel e che produce le scalinature tra gli oggetti finali.\nDurante la campionatura al pixel viene assegnato un solo colore prendendo come riferimento il suo centro; se un pixel appartiene ad una linea che delimita due campi, anche in questo caso prevale il colore del campo a cui appartiene il centro del pixel. Per questo motivo su linee oblique, zone con alta differenza di colore o sui bordi netti si forma l'effetto alias. Per questo nella maggior parte dei casi (generalmente a livello hardware), l'immagine viene campionata come se invece di un singolo pixel ce ne fossero di pi\u00f9 e al pixel finale viene assegnato il colore medio (supersampling).\nL'attivazione dell'effetto, nei videogiochi, comporta (nella maggioranza dei casi) una diminuzione del frame rate sviluppato dalla scheda video, proprio a causa della grande quantit\u00e0 di dati che quest'ultima si trova a gestire.\nRendering sub-pixel.\nLe diverse tecniche di anti-aliasing intervengono in modo differente, generalmente l'anti-aliasing interviene sul pixel e quindi in caso di un'immagine bicolore (bianco e nero) si noter\u00e0 che i sub pixel dello stesso pixel sono illuminati allo stesso modo, garantendo la correttezza cromatica; Mentre alcune tecniche come il ClearType sfruttano maggiormente il sub-pixel, andando a favorire il contorno sacrificando la correttezza cromatica, motivo per il quale queste tecniche che inizialmente non regolavano l'intensit\u00e0 dei sub-pixel, hanno migliorato i risultati visivi con una gestione intermedia tra la gestione tradizionale dei sub-pixel e la gestione dei pixel dei metodi tradizionali di anti-aliasing.\nTipi di anti-aliasing.\nMultisampling (Multicampionamento).\nIl \"multisampling antialiasing\" (MSAA) \u00e8 certamente il metodo pi\u00f9 utilizzato.\nTale metodo agisce sui bordi dei poligoni (non su tutta l'immagine), e l'effetto aliasing viene eliminato tramite un filtro di bilanciamento dei colori: se due (o pi\u00f9) poligoni giacciono sullo stesso pixel, il colore del pixel viene determinato in base ai colori dei poligoni. Per esempio, se su un pixel ci sono due poligoni di colori diversi \"p1\" che copre 2/3 e \"p2\" che copre il restante terzo, il colore del pixel sar\u00e0 uguale al bilanciamento dei due colori, tenendo conto che la \"forza\" del colore di \"p1\" sar\u00e0 doppia rispetto a quella di \"p2\".\nQuesta analisi sar\u00e0 tanto pi\u00f9 precisa quanto maggiore sar\u00e0 tale filtro (2x, 4x, 8x, ecc).\nSupersampling (Supercampionamento).\nIl \"supersampling\" (SSAA), a volte chiamato \"Full Scene Anti-Aliasing\" (FSAA), anche se in quest'ultimo caso a volte viene utilizzata la tecnica MSAA \u00e8 un metodo molto utilizzato, ma si differenzia dal \"multisampling\", per il fatto che agisce su tutta l'immagine e quindi anche all'interno dei poligoni, e non solo sui bordi. Con l'SSAA ogni pixel viene suddiviso in pi\u00f9 pixel che hanno un colore indipendente. Per calcolare il colore finale dei pixel viene fatta una \"media\" di tutti i pixel, generalmente dando una maggiore importanza ai pixel centrali. La maschera dei subpixel \u00e8 l'insieme dei \"frammenti\" di pixel. Un'ottima maschera \u00e8 di 4 \u00d7 4px (16 subpx) anche se paga in prestazioni rispetto alle pi\u00f9 veloci 2 \u00d7 2 o 3 \u00d7 3px.\nQuesta tecnica pu\u00f2 essere descritta anche come una riproduzione a video di un'immagine ridimensionata di 2, 3, 4 o pi\u00f9 volte, il che permette eccellenti prestazioni qualitative, di gran lunga superiori al \"multisampling\", ma di contro richiede un enorme dispendio di energie e risorse.\nQuincunx.\nIl \"Quincunx\" (Quincunx AA) \u00e8 un sistema usato dalla NVIDIA (con la denominazione \"2xQ\") che permette d'avere gli stessi risultati della 4\u00d7, ma risparmiando le prestazioni, le quali sono analoghe alla tecnica 2\u00d7; come contro pu\u00f2 apparire una linea verticale o orizzontale non utilizzata.\nQuesta tecnica si applica a tutta l'immagine (esattamente come la tecnica SSAA) e consiste nel formare una griglia con i normali colori che andrebbero a formare l'immagine e creare la nuova videata sommando i colori dei quattro pixel con peso 1/8 e sommare anche un quinto campione interposto tra i quattro pixel, con peso da 1/2, per avere il pixel adiacente si utilizzeranno due dei punti usati dal pixel precedente.\nMorphological anti-aliasing (MLAA).\nQuesta tipo di antialiasing \u00e8 stato sviluppato da Sony Computer Entertainment, e a differenza dei SSAA e MSAA non agisce prima della creazione dell'immagine, ma dopo. Si tratta di un post-processing ed agisce su tutta l'immagine, andando ad analizzare la forma di tutti i poligoni, i pixel e le texture alfa, in essa contenute.\nL'MLAA ha dimostrato una notevole efficienza, consentendo una qualit\u00e0 dell'immagine molto elevata ad appena un minimo di riduzione delle prestazioni sostenute dal \"supersampling\", con un guadagno sul fattore di richiedere molto meno tempo per calcolare ed applicare i suoi effetti sulle immagini, rispetto appunto a metodi tradizionali come il SSAA, o il MSAA.\nQuesta tecnica riduce drasticamente le scalettature, di un'immagine, agendo su ogni singolo elemento, e i suoi risultati sono sostanzialmente paragonabili a quelli del \"supersampling\".\nEssendo una creazione di casa Sony Computer Entertainment, l'MLAA, venne utilizzato per la prima volta sulla PlayStation 3, grazie all'utilizzo delle SPE del Cell, in giochi come God of War III, Killzone 3, LittleBigPlanet 2, Battlefield 3 e .\nFast approximate anti-aliasing (FXAA).\nL\"'FXAA\" \u00e8 un tipo di anti-aliasing post-processo che \u00e8 stato sviluppato da \"Timothy Lottes\", ex programmatore di NVIDIA.\n\u00c8 stato creato per essere molto veloce, senza richiedere grande potenza di calcolo e dispendio di energie, ma allo stesso tempo anche per ottenere delle buone prestazioni visive. Come l'MLAA, l'FXAA, applica i suoi effetti a tutta l'immagine, agendo anche sulle texture alfa, ma rispetto a quest'ultimo consuma dal 15 al 20% in meno delle risorse necessarie, ottenendo per\u00f2 una qualit\u00e0 pi\u00f9 bassa, ma comunque accettabile.\nLa qualit\u00e0 ridotta risiede nel fatto che l'FXAA utilizza un effetto motion blur per smussare un'intera immagine, rendendola per\u00f2 allo stesso tempo sfocata. Inoltre gli effetti dell'FXAA vengono quasi totalmente annullati quando gli elementi sono in movimento.\nSoluzioni non standard e generalmente proprietarie di determinate case produttrici:\nTemporal anti-aliasing (TAA).\nQuesto anti-aliasing \u00e8 conosciuto anche come \"TAA\" o \"TXAA\" ed \u00e8 una variante della MSAA. La maschera di applicazione dell'antialiasing di un fotogramma viene ruotata di 180\u00b0 e utilizzata assieme alla maschera del frame successivo per determinare la correzione, raddoppiando la quantit\u00e0 di filtraggio senza intaccare le prestazioni, ma diminuendo la definizione dell'immagine conferendo un lieve effetto blur, inoltre in questo caso la maschera di campionamento ha dei punti d'analisi disposti diversamente rispetto alle soluzioni tradizionali, perch\u00e9 altrimenti questi si sovrapporrebbero. Una maschera TAA 2x, \u00e8 in grado quindi di garantire gli stessi effetti di un MSAA 4x, ma di richiedere solo la met\u00e0 delle risorse necessarie per funzionare.\nVideogiochi che usano questa tecnica sono per esempio , e , in tutti e 3 i giochi settata a 2x.\nSub-pixel morphological anti-aliasing (SMAA).\nQuesta tecnica di anti-aliasing post-processing \u00e8 stata sviluppata da Crytek, tra il 2011 e il 2012, ed \u00e8 nota anche come \"SMAA\". L'SMAA \u00e8 dotata di un buon rilevamento sui modelli poligonali per gestire forme geometriche e diagonali, e sfrutta le caratteristiche di contrasto locale.\nQuesta tecnica si \u00e8 presentata per la prima volta in Crysis 3 ed in grado di ricostruire le caratteristiche dei subpixel, con risultati quasi paragonabili all'MSAA\u00d74. La definizione di \"post-processing\" non \u00e8 del tutto esatta visto che, l'SMAA, tende a cercare un certo equilibrio tra metodi tradizionali (l'MSAA) e metodi post (l'MLAA). Un SMAA 2x \u00e8 generalmente considerato il migliore dato il rapporto qualit\u00e0/prestazioni; anche se la massima maschera applicabile \u00e8 il 4x.\nSoluzioni supplementari.\nSi trattano di soluzioni che aggiungono un effetto/correzione/intervento o migliorano l'effetto antialiasing.\nGamma corrected anti-aliasing.\nQuesta tecnica migliora il colore delle immagini in base a come verrebbe visualizzato dal monitor, migliorando anche l'effetto anti-aliasing.\nTransparency anti-aliasing.\nQuesta tecnica di antialiasing \u00e8 utilizzata in associazione con un altro metodo di antialiasing (che prevede solo il controllo dei bordi poligonali) per eliminare l'effetto aliasing non solo dai contorni poligonali, ma anche dalle texture ricche di trasparenze (recinzioni, staccionate, cancelli) dove altrimenti il filtro non potrebbe agire, smussando i contorni delle aree di colore contrastanti."}
{"id": "114347", "revid": "125392501", "url": "https://it.wikipedia.org/wiki?curid=114347", "title": "Civilt\u00e0", "text": "Il termine civilt\u00e0, proveniente dal latino \"civil\u012dtas\", a sua volta derivato dall'aggettivo \"civilis\", cio\u00e8 attinente al \"civis\" (\u00abcittadino\u00bb) e alla \"civitas\" (\u00abcitt\u00e0\u00bb), indica l'insieme delle qualit\u00e0 e delle caratteristiche materiali, culturali e spirituali di una comunit\u00e0, spesso contrapposte al concetto di barbarie. Il termine voleva inoltre distinguere l'organizzazione democratica dello Stato civile da quella individualistica ed autarchica della vita nelle campagne. In tal senso la civilt\u00e0 risultava definita dall'uso di buone maniere cittadine contrapposte alla \"rusticitas\", la rozzezza degli abitanti della campagna.\nIn un'accezione pi\u00f9 moderna, il termine civilt\u00e0 fa riferimento all'insieme di tutele dei diritti umani e del contesto sociale ed etico messe in atto da un paese, e quindi dalla maggioranza della popolazione che lo compone.\nStoria del significato.\nCon i primi due significati il termine pass\u00f2 nella lingua italiana nel Trecento. A partire dal Rinascimento, il significato inizi\u00f2 ad includere un giudizio di valore, relativo alla superiorit\u00e0 del proprio modo di vita, considerato pi\u00f9 progredito, rispetto a quello di altre e differenti culture, sia antiche, sia extraeuropee, la conoscenza delle quali si andava diffondendo in tutta Europa. Avvicinandosi molto al termine di \"cultura\" cominci\u00f2 inoltre ad indicare le caratteristiche (idee, valori, tradizioni) proprie di un popolo in un particolare momento della sua storia. \nIn italiano il termine indica attualmente l'insieme degli aspetti culturali e di organizzazione politica e sociale di una popolazione; un significato affine indica invece lo stadio a cui una certa popolazione si trova in un determinato momento e si collega alla vecchia idea di una continua evoluzione verso forme sempre pi\u00f9 alte di progresso sociale e tecnologico. Nel primo significato il termine civilt\u00e0 \u00e8 quasi sinonimo di \"cultura\", nell'accezione riguardante il patrimonio delle realizzazioni artistiche e scientifiche di un popolo in una determinata epoca (in senso antropologico l'insieme delle manifestazioni della vita spirituale e materiale di una comunit\u00e0). Nel secondo significato invece se ne differenzia tenendo ad assumere un significato pi\u00f9 universale, di generale progresso dell'umanit\u00e0.\nDiversi significati del termine.\nMolti antropologi del XIX secolo credevano nel concetto dell'evoluzione culturale, secondo il quale i popoli hanno la naturale tendenza a progredire da uno stato primitivo ad uno civilizzato. A questi concetti si riferisce la classificazione di John Wesley Powell delle culture in \"selvagge\", \"barbare\" e \"civilizzate\".\nRalph Waldo Emerson, in \"Civilizzazione\" constatava l'inevitabile estinzione dei popoli che non accettavano di stare al passo con i tempi e la tecnologia, che rifiutavano l'innovazione in senso lato, sia tecnologica sia spirituale.\nQuesta concezione, che rappresent\u00f2 la giustificazione teorica del colonialismo europeo \u00e8 stata successivamente superata dal relativismo culturale, secondo il quale i valori e i modi di una cultura non possono essere giudicati al di fuori di quella cultura (Franz Boas). Le differenti culture non vengono pi\u00f9 contrapposte in una scala di valori, tra \"civilizzate\" (nel senso anglosassone di \"civilization\") e \"non civilizzate\". Anche per questo motivo si tende nel mondo anglosassone a sostituire il termine di \"\"civilization\" con quello di \"society\"\" (\"societ\u00e0\").\nLe civilt\u00e0 tendono ad espandersi e ad influenzare altre culture o ad assimilarle. Molti storici hanno trattato di queste ampie sfere culturali, che contengono al loro interno vari popoli e culture, considerando le civilt\u00e0 come unit\u00e0 singole. Un esempio di questo approccio si trova nel filosofo degli inizi del Novecento Oswald Spengler, che sosteneva che ogni civilt\u00e0 possiede un simbolo culturale principale unico, e subisce, in analogia con gli organismi viventi, un ciclo di nascita, vita, declino e morte, per venire quindi soppiantata da un'altra civilt\u00e0, con una nuova cultura in espansione, nata intorno ad un nuovo simbolo culturale.\nQuesto concetto di civilt\u00e0 come \"cultura unificata\" ha influenzato anche le teorie storiche di Arnold J. Toynbee, alla met\u00e0 del XX secolo, che studi\u00f2 il processo di civilizzazione nell'opera in dodici volumi \"A Study of History\". Il declino di una civilt\u00e0 \u00e8 dovuto soprattutto al declino morale o religioso, piuttosto che a ragioni economiche o ambientali. Vengono identificate 26 \"civilt\u00e0\"\nSamuel P. Huntington ha definito la civilt\u00e0 come il pi\u00f9 ampio raggruppamento culturale riferibile al concetto di identit\u00e0 culturale di un insieme di persone, e in breve ci\u00f2 che distingue gli esseri umani dalle altre specie animali. Secondo questo autore i conflitti dell'attuale XXI secolo saranno dovuti allo \"scontro di civilt\u00e0\", in cui si riveleranno determinanti le differenze culturali, piuttosto che i contrasti di natura ideologica, politica od economica tra i diversi stati.\nAltri studiosi, utilizzando la teoria degli insiemi, definiscono la civilt\u00e0 come un sistema complesso, o pi\u00f9 precisamente come la rete di citt\u00e0 che emerge dalle culture pre-urbane, e che sono definite dalle reciproche interazioni in campo economico, politico, militare e diplomatico, e infine culturale. Diversi teorici sostengono che attualmente il mondo intero si sta integrando in un sistema complesso mondiale, fenomeno conosciuto con il termine di globalizzazione, sebbene diverse civilt\u00e0 e societ\u00e0 siano tra loro del tutto indipendenti economicamente; o politicamente; o persino culturalmente.\nSi discute di quale sia la natura di questa integrazione globale, e contemporaneamente di quale sia l'elemento chiave che permetta di identificare una civilt\u00e0 (culturale, tecnologica, economica, politica o militare e diplomatica). David Wilkinson ha suggerito che l'integrazione militare e diplomatica riscontrabile nella civilt\u00e0 egiziana e nella civilt\u00e0 mesopotamica diede luogo alla cosiddetta \"Civilt\u00e0 centrale\" intorno al 1500 AC, che pi\u00f9 tardi si espanse ad includere tutto il Medio Oriente e l'Europa e si \u00e8 successivamente diffusa, con il fenomeno del colonialismo europeo, nell'America, in Australia, in Cina e in Giappone. Secondo Wilkinson, infatti, le civilt\u00e0 possono essere anche culturalmente eterogenee. Altri studiosi individuano invece nelle Crociate il primo passo nel processo di globalizzazione. In quest'ambito, Noam Chomsky ha descritto un secolo e mezzo di civilt\u00e0 occidentale, a partire dalla colonizzazione europea, come lo sviluppo e la decadenza dell'\"impero occidentale\", in cui il termine di \"empire\" viene sostituito a quello di \"civilization\".\nAltri ancora focalizzando l'attenzione sullo sviluppo tecnologico sottolineano come la civilt\u00e0 industriale stia via via soppiantando globalmente la precedente civilt\u00e0 agraria e viene ipotizzata un'ulteriore trasformazione relativa alla societ\u00e0 dell'informazione. La \"scala di Kardashev\" classifica le civilt\u00e0 sulla base del loro stadio tecnologico, principalmente misurando la quantit\u00e0 di energia che sono in grado di utilizzare.\nLa civilt\u00e0, intesa come sviluppo tecnologico, \u00e8 stata anche considerata in modo negativo: i movimenti religiosi tendono a contrastarla per l'importanza che viene attribuita ai valori materiali a spese di quelli spirituali. Karl Marx vedeva invece l'inizio della civilizzazione, con la divisione del lavoro e l'organizzazione sociale, collegato all'inizio della gerarchizzazione e dello sfruttamento. Alcuni movimenti femministi l'hanno identificata con l'inizio della dominazione maschile sulla donna e i movimenti ambientalisti come l'inizio dello sfruttamento eccessivo delle risorse naturali, a cui si deve invece contrapporre uno sviluppo sostenibile. Il primitivismo (uno dei principali esponenti \u00e8 John Zerzan) vede la civilt\u00e0 come qualcosa che costringe gli esseri umani a vivere in modo innaturale, ad opprimere i pi\u00f9 deboli e a danneggiare l'ambiente.\nElenco di civilt\u00e0 (secondo Toynbee e Huntington).\nTra le civilt\u00e0 identificate nella storia dell'umanit\u00e0:"}
{"id": "114348", "revid": "88740", "url": "https://it.wikipedia.org/wiki?curid=114348", "title": "Batman Begins", "text": "Batman Begins \u00e8 un film del 2005 diretto da Christopher Nolan e basato sul supereroe Batman ideato da Bob Kane e Bill Finger. Il film costituisce un reboot della serie cinematografica dedicata all'uomo pipistrello; esso costituisce il primo capitolo di una trilogia completata dai successivi \"Il cavaliere oscuro\" (2008) e \"Il cavaliere oscuro - Il ritorno\" (2012).\nLa sceneggiatura \u00e8 stata scritta dallo stesso Nolan, in collaborazione con David S. Goyer, che ha curato anche il soggetto.\nIl cast principale \u00e8 composto da Christian Bale, Michael Caine, Liam Neeson, Katie Holmes, Gary Oldman e Morgan Freeman. Tra gli altri membri del cast secondario, figurano anche Cillian Murphy, Tom Wilkinson, Rutger Hauer e Ken Watanabe.\nIl film \u00e8 stato prodotto da Warner Bros., in collaborazione con Legendary Pictures e DC Entertainment, ed \u00e8 stato distribuito in sala nell'estate del 2005, ricevendo ampio consenso da parte del pubblico, tanto da figurare tra i 10 maggiori incassi di quell'anno.\nIl film \u00e8 stato accolto con recensioni ampiamente positive, con elogi per il tono, la performance di Bale, le sequenze d'azione, la colonna sonora, la regia e il peso emotivo rispetto ai precedenti film di Batman, figurando in diverse liste dei migliori film del 2005 e ricevendo svariati premi.\nTrama.\nDa bambino a Gotham City, Bruce Wayne cade in un pozzo secco e viene attaccato da uno stormo di pipistrelli, sviluppando una paura nei loro confronti. Assistendo all'opera con i suoi genitori, Thomas e Martha, Bruce viene spaventato da artisti travestiti da pipistrelli e chiede di andarsene. Fuori, il rapinatore Joe Chill uccide i genitori di Bruce davanti a lui, e l'orfano Bruce viene cresciuto dal maggiordomo di famiglia, Alfred Pennyworth.\nQuattordici anni dopo, Chill viene rilasciato sulla parola dopo aver testimoniato contro il boss mafioso Carmine Falcone. Bruce intende uccidere Chill, ma uno degli assassini di Falcone lo fa per primo. L'amica d'infanzia di Bruce, Rachel Dawes, lo rimprovera per aver agito al di fuori del sistema giudiziario, dicendo che suo padre si vergognerebbe. Dopo aver affrontato Falcone, che gli dice che il vero potere deriva dall'essere temuti, Bruce trascorre i successivi sette anni viaggiando per il mondo allenandosi al combattimento e immergendosi nel mondo criminale. In una prigione del Bhutan, incontra Henri Ducard, il pi\u00f9 fidato aiutante di Ra's al Ghul, leader della Setta delle Ombre, lega di guerrieri nata allo scopo di eliminare ci\u00f2 che c'\u00e8 di marcio al mondo e nella societ\u00e0. L\u2019uomo gli propone di raccogliere un particolare fiore azzurro e di raggiungere il fortino situato in cima alle montagne. Cos\u00ec facendo, Bruce potrebbe trovare ci\u00f2 che cerca davvero. Rilasciato dalla prigione, Wayne trova il fiore e viene accolto da Ra\u2019s al Ghul e Ducard; Bruce capisce di stare cercando un modo per usare la paura contro chiunque faccia del male. Inoltre, nella sua mente \u00e8 sempre vivo il ricordo della morte dei suoi genitori, assieme ad un senso di impotenza e responsabilit\u00e0 per l'accaduto. Dopo aver completato il suo addestramento con i metodi ninja e aver eliminato le sue paure grazie all'istruzione di Ducard, Bruce scopre che la Setta sa di Gotham e, credendo che la citt\u00e0 sia irrecuperabile, intende distruggerla. Bruce, al momento dell'iniziazione, si rifiuta di giustiziare un ladro, credendo che questa non sia giustizia e ricordandosi di aver conosciuto la fame e la necessit\u00e0 di rubare per sopravvivere. Scatena cos\u00ec un combattimento, bruciando il loro tempio durante la sua fuga. Ra's viene ucciso dalla caduta di detriti, mentre Bruce salva l'inconscio Ducard.\nTornato a Gotham e armato di nuovi ideali, Bruce \u00e8 deciso a fare qualcosa di buono per una citt\u00e0 cos\u00ec corrotta e si interessa alla compagnia della sua famiglia, la Wayne Enterprises, che viene resa pubblica dal senza scrupoli Bill Earle. L'archivista della compagnia Lucius Fox, un amico di Thomas Wayne, consente a Bruce di accedere a prototipi di tecnologie di difesa, tra cui una tuta corazzata, una cintura attrezzata, un mantello di memoria di forma e un veicolo pesantemente corazzato chiamato Tumbler. Bruce si finge pubblicamente un playboy superficiale, mentre allestisce una base nelle caverne sotto Wayne Manor e assume l'identit\u00e0 del vigilante \"Batman\", ispirata dalla sua paura infantile, che ora ha conquistato.\nIntercettando un carico di droga, Batman interviene mettendo fuori gioco diversi uomini e catturando Falcone, fornisce a Rachel prove contro il mafioso e arruola il sergente James Gordon, uno dei pochi poliziotti onesti di Gotham, per arrestarlo. Nelle settimane che seguono Earle viene messo al corrente che un emettitore di microonde della Wayne Enterprises \u00e8 stato rubato per scopi ignoti. In prigione, Falcone incontra il dottor Jonathan Crane, uno psicologo corrotto che ha aiutato a contrabbandare droga a Gotham e al soldo di un misterioso criminale. Minaccia Crane di testimoniare sui suoi legami con la malavita. Indossando una maschera da spaventapasseri, Crane spruzza Falcone con un allucinogeno che induce paura al fine di impedirgli di parlare e lo fa trasferire all'Arkham Asylum. Durante le indagini, Batman viene reso inabile dall'allucinogeno, ma viene salvato da Alfred e riceve un antidoto sviluppato da Fox.\nQuando Rachel, ora assistente procuratore distrettuale di Gotham, si presenta come un possibile intralcio per Crane, quest'ultimo rivela di aver introdotto la sua droga nella riserva idrica di Gotham. Avvelena Rachel, ma Batman lo sottomette spruzzando Crane con la sua stessa sostanza chimica e lo interroga, che afferma di lavorare per Ra's al Ghul. Batman elude la polizia attirando una grande orda di pipistrelli usando un suono acuto, per mettere in salvo Rachel, somministrandole l'antidoto e dandole una fiala per Gordon e un'altra per la produzione di massa.\nDurante la sua festa di compleanno, a cui partecipano anche Lucius ed Earle, Bruce ritrova Ducard che si rivela essere il vero Ra's al Ghul, scoprendo che quello morto era solo una controfigura usata per proteggere il vero leader della Setta, divenuto anche un boss della malavita di Gotham. Il terrorista rivela a Bruce che Crane lavora per lui (pur non sapendo nulla sulla Setta delle ombre) e che questo \u00e8 il momento buono per sferrare l\u2019attacco finale contro una citt\u00e0 ormai corrotta fino all'osso. Ra\u2019s al Ghul intende usare l'emettitore a microonde rubato dalla Wayne Enterprises per vaporizzare l'acqua satura della tossina di Crane delle tubature idriche di Gotham City usando come mezzo di trasporto la monorotaia cittadina, la quale, arrivando direttamente alla Wayne Tower, lo snodo principale della rete idrica cittadina, provocherebbe un'isteria di massa e distruggerebbe la citt\u00e0. Ra's provoca un incendio alla Wayne Manor e lascia Bruce moribondo, ma Alfred lo salva.\nIl piano si compie e per le strade dilaga il panico. Rachel viene circondata dagli uomini ormai impazziti, ma viene portata in salvo da Bruce, indossate nuovamente le vesti di Batman. Prima di andarsene, ricorda a Rachel la stessa frase che lei gli aveva detto dopo essersi incontrati in un locale, facendole capire che sotto la maschera si cela il suo amato Bruce. Grazie all'aiuto di Gordon alla guida della Batmobile, Batman riesce a fermare la corsa della monorotaia e, nello scontro finale con il suo vecchio mentore, gli dice che non ha intenzione di ucciderlo, ma nemmeno di salvarlo. Batman infine plana con il suo mantello e lascia precipitare la monorotaia, distruggendo l'emettitore di microonde e uccidendo un inerme Ra\u2019s al Ghul.\nOra Gotham City \u00e8 salva. Bruce ottiene il rispetto e l'amore di Rachel, ma lei decide che non pu\u00f2 stare con lui ora, dicendogli che se Gotham non dovesse pi\u00f9 aver bisogno di Batman, potranno stare insieme. Batman diventa un eroe pubblico e Bruce rivela di aver acquistato una quota di controllo della Wayne Enterprises, licenziando Earle e sostituendolo con Fox. Gordon, ora promosso a tenente, lo contatta con un riflettore puntato nel cielo, che reca il simbolo del pipistrello. Il giustiziere \u00e8 pronto ad affrontare la sfida lanciata da un nuovo criminale che, come lui, predilige la teatralit\u00e0: Joker. Prima di lasciarlo andare via, Gordon gli dice di non averlo mai potuto ringraziare; Batman, con freddezza, risponde che non dovr\u00e0 mai farlo.\nProduzione.\nSviluppo.\nNel 2003 la Warner Bros. assunse il regista Christopher Nolan per dirigere un nuovo film di Batman, mentre David S. Goyer firm\u00f2 un contratto per scrivere la sceneggiatura della pellicola. Con una carriera in ascesa dopo l'exploit dei suoi primi film \"Memento\" e \"Insomnia\", la major inizialmente aveva contattato Nolan per affidargli la regia del kolossal \"Troy\", ma il regista declin\u00f2 l'offerta e propose invece una sua idea per il rilancio del franchise cinematografico di Batman in chiave moderna e pi\u00f9 verosimile. Affascinato dal personaggio e dal suo background Nolan voleva colmare una lacuna lasciata dai precedenti film andando a narrare le origini del Cavaliere Oscuro con un approccio molto simile a quello utilizzato nel \"Superman\" di Richard Donner, soprattutto riguardo alla focalizzazione sulla crescita del personaggio. Inoltre, sempre in riferimento al film di Donner, Nolan decise di scegliere per la parte di Batman un attore non molto noto, com'era accaduto per Christopher Reeve, interprete di Superman.\nLa versione definitiva del copione fu sviluppata insieme al regista, e risult\u00f2 fortemente debitrice della mini-serie di Miller: Nolan considerava l'opera una solida base per la storia di origini che voleva raccontare (il fumetto \u00e8 una narrazione contemporanea delle origini di Batman, in cui Bruce Wayne e il tenente di polizia James Gordon ritornano a Gotham City dopo anni di assenza e iniziano la loro crociata contro il crimine e la corruzione). Una delle basi fondamentali per Goyer era quella di dare risalto alla figura di Bruce Wayne tanto quanto a quella del suo alter ego, attraverso un racconto approfondito della vita del miliardario prima della sua decisione di indossare maschera e mantello; ne \u00e8 un esempio la scena in cui Bruce cade nel pozzo e viene attaccato dai pipistrelli, un chiaro riferimento al fumetto \"L'uomo che cade\".\nRiguardo alla presenza di Spaventapasseri come antagonista, Nolan rivel\u00f2: \"l'abbiamo scelto perch\u00e9 non era ancora stato portato sullo schermo da nessuno, e poi perch\u00e9 il suo personaggio si legava al tema della paura, che era fondamentale per Batman, e che tra l'altro non lo adombrava troppo\". Goyer accanton\u00f2 l'idea di inserire Harvey Dent nel film poich\u00e9 in quella pellicola non sarebbero \u00abriusciti a rendergli giustizia\u00bb; prefer\u00ec quindi inserire un nuovo personaggio, Rachel Dawes (allora interpretata da Katie Holmes). Il personaggio di Dent sar\u00e0 poi inserito ne \"Il cavaliere oscuro\", seguito di \"Batman Begins\". \nCast.\nIl \"nuovo Batman\".\nNel 2005 il regista Christopher Nolan scelse Christian Bale tra i vari contendenti per la parte di Bruce Wayne/Batman nel quinto adattamento cinematografico dedicato al supereroe della DC Comics dichiarando che l'attore possedeva esattamente l'equilibrio tra l'oscurit\u00e0 e la luce che stavano cercando per il personaggio. In lista per il ruolo dell'Uomo Pipistrello figurarono altri attori tra i quali Ashton Kutcher, David Boreanaz, Billy Crudup, Cillian Murphy (che in seguito verr\u00e0 scelto per interpretare Jonathan Crane/Spaventapasseri), Henry Cavill e Jake Gyllenhaal.\nL'attore intraprese cos\u00ec una massacrante trasformazione fisica con l'aiuto del personal trainer Efua Baker. A soli due mesi dal casting per il ruolo, riusc\u00ec ad aumentare il suo peso di circa 26 chili grazie all'assunzione di alimenti ricchi di carboidrati come pasta e pane. Gli allenamenti fisici non vennero subito effettuati, dato che l'attore aveva i muscoli atrofizzati per il troppo dimagrimento dovuto al ruolo di Trevor Reznik. Dopo aver ottenuto la parte e consigliato e seguito sempre da Baker, Bale riusc\u00ec ad aumentare ancora di 18 chili, integrando alla sua dieta (anche se vegetariano) pollo, tonno e verdure al vapore e cominci\u00f2 ad allenarsi mettendo massa muscolare con sessioni di peso per tre ore al giorno. Riguardo al suo drastico cambiamento fisico, Efua Baker dichiar\u00f2: \u00abogni mattina appariva diverso da com'era il giorno precedente\u00bb. Dopo aver ottenuto il ruolo, per comprendere il personaggio di Batman, l'attore lesse diversi volumi del fumetto e durante la promozione del film e nelle interviste accentuava l'accento americano per evitare che il pubblico si confondesse sul fatto che il nuovo Batman avesse un'inflessione britannica.\nGli altri membri del cast.\nPer la parte di Alfred Pennyworth, Nolan scelse l'attore britannico Michael Caine. Gary Oldman, invece, venne scelto per interpretare il tenente James Gordon, capo dell'unit\u00e0 anti crimini della citt\u00e0. Per il ruolo furono considerati anche Kurt Russell e Dennis Quaid. Nolan chiam\u00f2 Oldman per un'interpretazione calma e misurata di un personaggio cos\u00ec importante e riservato. Inizialmente la produzione fu contraria al destinare la parte a Oldman, poich\u00e9 l'attore, in precedenza, aveva avuto ruoli quasi esclusivamente da \"cattivo\". L'attore non aveva mai letto niente di Batman, e rivel\u00f2 che avrebbe interpretato un Gordon molto pi\u00f9 giovane rispetto a quello del fumetto. Katie Holmes venne scelta per il ruolo di Rachel Dawes, un personaggio creato esclusivamente per il film. Durante il casting, per la parte di Rachel si erano presentate anche Sarah Michelle Gellar e Rachel McAdams. L'attrice verr\u00e0 sostituita da Maggie Gyllenhaal nel sequel \"Il cavaliere oscuro\".\nRispetto alle precedenti pellicole, Nolan fece molta attenzione sulla scelta degli antagonisti di \"Batman Begins\". Infatti il regista voleva che nel film comparissero degli antagonisti mai comparsi nei precedenti adattamenti di Batman. Nolan assunse, dunque, Liam Neeson per il ruolo di Ra's al Ghul, mentore di Batman nonch\u00e9 il pi\u00f9 complesso di tutti i criminali dell'uomo pipistrello, Cillian Murphy nel ruolo dello psichiatra Jonathan Crane / Spaventapasseri, ed infine Tom Wilkinson nel ruolo di Carmine Falcone. Tra gli altri attori vennero assunti anche Morgan Freeman nel ruolo di Lucius Fox, dirigente e inventore della Wayne Enterprises e Ken Watanabe, nel ruolo del membro della Setta delle Ombre che si spaccia per Ra's al Ghul.\nRiprese.\nLe riprese iniziarono nel marzo 2004 con un budget di 150 milioni di dollari. Come nei suoi primi due film, Nolan rifiut\u00f2 una seconda unit\u00e0 di ripresa. Il regista voleva girare soprattutto negli Shepperton Studios, in Inghilterra, ma per la parte iniziale del film ambientata nella remota e minuscola nazione asiatica del Bhutan fu costretto a recarsi sul ghiacciaio islandese del Vatnaj\u00f6kull, dove la produzione ebbe molta difficolt\u00e0 a causa delle condizioni climatiche sfavorevoli. La scena del duello sul lago ghiacciato \u00e8 stata la prima del film ad essere girata, senza prove, poich\u00e9 il ghiaccio si sarebbe sciolto di l\u00ec a poco. La batcaverna venne ricostruita in studio con una cascata artificiale progettata dallo scenografo Nathan Crowley.\nLe Mentmore Towers nella contea di Buckingham vennero scelte per la Wayne Manor, l'abitazione della famiglia Wayne anche grazie alla presenza dei marmi bianchi presenti nell'edificio che davano l'idea di un mausoleo inospitale. L'Osterley Park House \u00e8 stata utilizzata, invece, per girare diverse scene in interni che servivano a riprodurre gli interni della Wayne Manor. L'edificio scelto per rappresentare l'Arkham Asylum fu l'istituto nazionale di ricerche mediche di Mill Hill, a nord-ovest di Londra, e per gli interni la stazione ferroviaria di St. Pancras e la stazione di pompaggio di Abbey Mills. L'University College di Londra venne utilizzato per le aule del tribunale che compare nel film. Alcune scene vennero girate, invece, a Chicago.\nDesign.\nPer ideare Gotham City, Nolan e lo scenografo Nathan Crowley si ispirarono nel design a \"Blade Runner\". Lo scenografo Nathan Crowley lavor\u00f2 nel garage di Nolan costruendo in pre-produzione un modellino di Gotham, con elementi estremizzati da New York, Chicago e Tokyo.\nNolan voleva reinventare l'auto di Batman come un veicolo unico nel suo genere ed ide\u00f2 un incrocio tra una Lamborghini ed una Humvee con parti di bombardieri Stealth e componenti di un fuoristrada Hummer. L'auto venne creata dalla squadra degli effetti visivi di Chris Corbould, la Tumbler, come venne chiamato il veicolo, \u00e8 larga tre metri e lunga cinque, in grado di raggiungere i 160\u00a0km orari, dotata di un tettuccio scorrevole e sedili che si sollevano all'apertura. Dopo alcuni test di prova che si rivelarono un successo, la produzione cre\u00f2 quattro Tumbler tra cui una versione jet ed un modello per resistere ai balzi, come quello che attraversa la cascata della Batcaverna, sequenza per la quale la Tumbler fu sparata con un tubo all'azoto. La vettura di Bruce Wayne invece \u00e8 una Lamborghini Murci\u00e9lago; da notare come \"murci\u00e9lago\" in spagnolo significhi \"pipistrello\".\nPer quanto riguarda il costume di Batman, esso venne realizzato dalla costumista Lindy Hemming e dal suo staff creativo. Per il film, Nolan chiese che il costume di Batman fosse nerissimo e di un tessuto non riflettente, il pi\u00f9 opaco possibile, poich\u00e9, secondo lui, doveva attenersi alla filosofia ninja che Bruce aveva imparato. In pi\u00f9, il regista voleva che il costume fosse leggero e permettesse a Bale di muoversi agevolmente.\nColonna sonora.\nLa colonna sonora del film venne affidata ai compositori Hans Zimmer e James Newton Howard. Nolan originariamente aveva assunto solo Zimmer a comporre la colonna sonora del film, ma poi il compositore convinse il regista ad assumere anche Howard. I due compositori collaborarono su temi distinti per evidenziare la \"doppia personalit\u00e0\" di Bruce Wayne e il suo alter ego, Batman. Sia Zimmer che Howard trassero ispirazione per le musiche visitando spesso i set allestiti per la realizzazione del film. Hans Zimmer decise di comporre una colonna sonora che distanziasse dai suoi lavori precedenti, realizzati completamente in orchestrale mischiando stavolta vari elementi della musica classica e della musica elettronica.\nL'orchestra utilizzata \u00e8 composta da novanta elementi provenienti da diverse orchestre di Londra e lo strumento scelto per enfatizzare il pi\u00f9 possibile gli stati d'animo del personaggio \u00e8 il violoncello. Il disco \u00e8 composto da tracce orchestrali che presentano anche sonorit\u00e0 di musica elettronica e cori. I titoli dei pezzi sono in latino e prendono il nome da varie specie e sottospecie di pipistrelli. Oltre alle tracce orchestrali, nella pellicola \u00e8 presente un brano tratto dall'opera lirica \"Mefistofele\" del compositore Arrigo Boito tratta dal \"Faust\" di Goethe.\nDistribuzione.\nIl film \u00e8 uscito il 15 giugno 2005 in Italia e in Europa, mentre negli Stati Uniti d'America il 17 giugno 2005.\nEdizione Italiana.\nIl doppiaggio venne curato dalla SEFIT-CDC e diretto da Marco Mete.\nHome video.\nIl film \u00e8 uscito in DVD nel mercato italiano il 19 ottobre 2005, disponibile nelle edizioni disco singolo e disco doppio quest'ultima contiene pi\u00f9 di tre ore di extra. Uscito successivamente in HD DVD, nel 2008 \u00e8 stato ufficializzato lo standard a favore, invece, del Blu-ray. La pellicola \u00e8 stata quindi tra le prime ad essere \"riconvertita\" in quest'ultimo formato (in realt\u00e0 l'attuale versione in blu-ray disc \u00e8 stata acquisita direttamente da quella dell'altro formato, e necessita una rimasterizzazione digitale per creare un nuovo master), con tanto di edizione (solo per il mercato statunitense) comprendente lo storyboard, l'edizione a fumetti, ed uno sconto per l'ingresso al cinema per \"Il cavaliere oscuro\".\nAccoglienza.\nAlla sua uscita nelle sale, la pellicola ottenne subito ottimi riscontri da parte di critica e pubblico e un ottimo risultato al botteghino. Il film di Nolan segn\u00f2 il ritorno alle origini necessario all'Uomo-Pipistrello, abbandonando le atmosfere grottesche di Tim Burton e quelle pi\u00f9 leggere di Joel Schumacher. Prova del grande successo fu la candidatura ricevuta alla 78\u00aa edizione della cerimonia di premiazione degli Oscar nella categoria miglior fotografia, poi vinta da \"Memorie di una Geisha\".\nCritica.\nIl sito \"Rotten Tomatoes\" riport\u00f2 un indice di approvazione dell'84% basato su 289 recensioni, con una valutazione media di 7,70/10. Il consenso critico del sito recita: \"\"Batman Begins\" \u00e8 cupo e oscuro, ma anche emozionante e intelligente, un film che comprende l'essenza di uno dei supereroi definitivi\". Sul sito \"Metacritic\", che assegna una valutazione media ponderata delle recensioni, il film ha ricevuto un punteggio medio di 70 su 100, basato su 41 critici, che indica \"recensioni generalmente favorevoli\".\nJames Berardinelli applaud\u00ec Nolan e Goyer in quanto entrambi riuscirono a rendere pi\u00f9 comprensibile le motivazioni che portavano Bruce a diventare Batman, cosa che al film di Burton mancava. Tuttavia, Berardinelli rivel\u00f2 di non aver trovato convincente l'aspetto romantico del film in quanto, secondo lui, la coppia Bale-Holmes non era in grado di funzionare. Secondo \"Total Film\", Nolan riesce a creare dei personaggi molto forti. Inoltre, il sito, defin\u00ec \"piacevole\" la sottotrama romantica tra Christian Bale e Katie Holmes. D. Edwards sul \"Daily Mirror\" di Londra descrisse il film come \"un film violento e veramente pauroso, decisamente non per bambini. Per i pi\u00f9 grandi, invece, potrebbe ben diventare il film sui supereroi definitivo.\" M. Goodrich su Screen Daily defin\u00ec la pellicola \"un'audace nuova visione del fumetto della DC Comics ed un'ulteriore prova che Christopher Nolan possiede abbondante abilit\u00e0 ed una visione da cineasta di primo piano.\"\nM. Wilington sul \"Chicago Tribune\" definisce \"Batman Begins\" come \"il miglior film su Batman sin da quando Tim Burton ha lasciato, nel 1992: un ritratto violento e che fa accapponare la pelle di un eroe a due facce, motivato dal desiderio di vendetta.\" R. Ebert, riguardo al film, disse: \"Questo \u00e8 il film su Batman che stavo aspettando; pi\u00f9 correttamente, questo \u00e8 il film che non mi rendevo conto di stare aspettando perch\u00e9 non avevo previsto che pi\u00f9 enfasi sulla storia e sui personaggi e meno enfasi sull'azione iper-tecnologica era proprio quello di cui c'era bisogno.\"\nAnche il cast della pellicola venne molto apprezzato ma Bale fu il pi\u00f9 acclamato per aver davvero creato un perfetto ritratto di entrambi i personaggi; Batman e Bruce Wayne. J. Matthews del New York Daily News scriss che \"Bale \u00e8 il corpo perfetto per Batman, [...] ha una forte presenza scenica ed \u00e8 un ottimo attore\". Quest'interpretazione valse all'attore il premio Saturn Award come miglior attore 2005 (premio per il quale era stato candidato anche nel 2004 per il film \"L'uomo senza sonno\") e il premio \"Best Hero\" al MTV Movie Awards 2006. Il film ha ricevuto durante l'edizione dei Razzie Awards 2005 una candidatura come peggior attrice non protagonista per Katie Holmes.\nIncassi.\n\"Batman Begins\" \u00e8 uscito il 15 giugno 2005 negli Stati Uniti e in Canada in 3.858 cinema, classificandosi al primo posto nel suo weekend di apertura, accumulando $ 48 milioni, che \u00e8 stato visto come \"forte ma non impressionante per gli standard di successo istantaneo di oggi\". L'incasso di cinque giorni del film \u00e8 stato di 72,9 milioni di dollari, battendo \"Batman Forever\" (1995) come record del franchise. \"Batman Begins\" ha anche battuto il record di apertura di cinque giorni nei 55 cinema IMAX, incassando 3,16 milioni di dollari. Gli spettatori intervistati hanno valutato il film con una A e, secondo i sondaggi dello studio, \"Batman Begins\" \u00e8 stato considerato il migliore di tutti i film su Batman. La fascia demografica del pubblico era composta per il 57 percento da uomini e per il 54 percento da persone di et\u00e0 superiore ai 25 anni.\nIl film ha mantenuto il primo posto per un altro fine settimana, accumulando $ 28 milioni in un calo del 43% rispetto al suo primo fine settimana. \"Batman Begins\" ha incassato $ 205 milioni in Nord America e ha avuto un totale mondiale di $ 371,8 milioni dalla sua uscita originale. Ha guadagnato $ 1,6 milioni in pi\u00f9 dalla sua riedizione del 2012, portando il suo totale a livello mondiale a $ 373,4 milioni. \u00c8 il quarto film di Batman con il maggior incasso, ad agosto 2012, dietro \"Batman\" di Tim Burton (411 milioni di dollari in tutto il mondo) e superato anche dai suoi sequel \"Il cavaliere oscuro\" e \"Il cavaliere oscuro - Il ritorno\", entrambi che hanno incassato oltre 1 miliardo di dollari. \"Batman Begins\" \u00e8 stato l'ottavo film con il maggior incasso del 2005 negli Stati Uniti. La versione Home video del film ha totalizzato un incasso di $167 milioni.\nSequel.\nQuesto film \u00e8 stato seguito da \"Il cavaliere oscuro\" nel 2008 e \"Il cavaliere oscuro - Il ritorno\" nel 2012.\nInesattezze.\nL'ordigno rubato alle Wayne Enterprises \u00e8 un emettitore di microonde, le quali innalzano la temperatura dell'acqua facendola vaporizzare. Nella pellicola viene utilizzato per far esplodere le tubature, ma molte persone stanno vicine all'apparecchio in funzione senza avere alcun effetto collaterale analogo, nonostante il corpo umano sia composto per la maggior parte di acqua."}
{"id": "114349", "revid": "767487", "url": "https://it.wikipedia.org/wiki?curid=114349", "title": "Dizione", "text": "La dizione \u00e8 il modo in cui vengono articolati i suoni che compongono il linguaggio. Con questo termine si intende, oltre alla mera pronuncia delle parole, oggetto dell'ortoepia, l'insieme dei meccanismi della fonetica articolatoria e in generale la fisiologia della produzione del linguaggio orale.\nRiveste una notevole importanza in campi come la recitazione (attori e doppiatori), la declamazione in pubblico (uomini politici) o, ad esempio, nel giornalismo radio-televisivo.\nApprocci conoscitivi alla dizione.\nLa comunicazione si fonda sul linguaggio che nelle societ\u00e0 umane evolute si esprime tramite l'articolazione e la ricezione di suoni articolati, i quali sono oggetto di studio della fonetica.\nLo studio fonetico si pu\u00f2 svolgere in due direzioni:\nTra queste due metodologie, per quanto attiene alla dizione come convenzione linguistica, il primo criterio \u00e8 pi\u00f9 produttivo, ma un contatto con la seconda impostazione pu\u00f2 rendere conto delle numerose eccezioni cui va incontro e che sono di natura storica ed etimologica.\nCaratteristiche dei suoni.\nI suoni della maggior parte delle lingue naturali, non ideate da studiosi, si creano mediante l'aria di provenienza polmonare in fase di espirazione.\nL'aria nel canale espiratorio in corrispondenza della laringe interagisce con le corde vocali, costituite da due pliche muscolari pari a margini liberi che delimitano uno spazio detto glottide. Questa pu\u00f2 assumere tre posizioni:\nL'aria espirata dalla laringe passa alla faringe dove il velo palatino, o palato molle, ripartisce con la sua posizione il flusso dell'aria attraverso le fosse nasali o il cavo orale. Si ha quindi la distinzione tra suoni nasali, in cui il velo si abbassa e rilassa, e suoni orali in cui il velo palatino \u00e8 sollevato.\nL'ampiezza delle oscillazioni delle corde connota l'intensit\u00e0 del suono, mentre la frequenza denota il tono, o altezza, per cui si distinguono suoni acuti ad alta frequenza e suoni bassi a frequenza minore.\nL'aria che transita nel condotto respiratorio senza interagire con ostacoli diversi dalle corde vocali provoca l'emissione di una vocale. Le altre emissioni sonore rientrano nella categoria delle consonanti.\nLe vocali sono perci\u00f2 vibrazioni meccaniche periodiche dell'aria per le quali il cavo orale svolge la funzione di risonatore, cio\u00e8 attenua le frequenze pi\u00f9 basse e rinforza quelle pi\u00f9 elevate e dando cos\u00ec origine ai sopratoni.\nLe consonanti sono invece caratterizzate per la loro aperiodicit\u00e0 nelle vibrazioni e rientrano quindi solo nella pi\u00f9 ampia categoria dei rumori.\nLa dizione in italiano.\nLe vocali in italiano.\nLa separazione delle vibrazioni meccaniche in consonanti e vocali, che rende anche ragione dell'etimologia delle due parole, come suoni a s\u00e9 stanti (le vocali) e suoni che consuonano (le consonanti, che non possono pronunciarsi da sole) ha valore per l'italiano ma non per tutte le lingue.\nLe vocali italiane possono essere rappresentate in modo adeguato da un triangolo vocalico:\n i u\n \u00e9 \u00f3\n \u00e8 \u00f2\n a\nLa vocale \"a\" \u00e8 la vocale centrale e con essa la lingua \u00e8 del tutto abbassata, ma questa pu\u00f2 sollevarsi in avanti verso il palato duro e formare le vocali palatali o anteriori, oppure arretrare fino verso il palato molle e formare le vocali velari o posteriori.\nIl problema ortoepico delle vocali in italiano.\nCome si \u00e8 visto le vocali italiane sono in realt\u00e0 sette, ma l'ortografia le riduce a cinque soltanto: solo nel caso la vocale sia accentata \u00e8 possibile vedere due segni diversi.\nQuesto avviene anche perch\u00e9 il vocalismo atono italiano corrisponde esattamente ai segni vocali: la contrapposizione tra \"\u00e8\" aperta ed \"\u00e9\" chiusa e tra \"\u00f2\" aperta ed \"\u00f3\" chiusa viene meno e prevalgono i suoni chiusi. La \"a\" si considera sempre aperta, mentre \"i\" e \"u\" sono sempre chiuse.\nQuesta imperfezione strutturale dell'italiano, nato dal volgare fiorentino illustre con prestiti dal siciliano, ha posto notevoli inconvenienti all'affermarsi della dizione corretta e ha consentito il permanere di pronunce locali differenti. In alcuni casi, soprattutto per la \"o\" ma anche per la \"e\" in parole come \"spegnere\" o \"freno\", sono ammesse entrambe le forme. In altri casi, come \"p\u00e8sca\" (il frutto) e \"p\u00e9sca\" (l'azione), si hanno degli omografi non omofoni."}
{"id": "114350", "revid": "1305772", "url": "https://it.wikipedia.org/wiki?curid=114350", "title": "Oviedo", "text": "Oviedo (\"Uvi\u00e9u\" in asturiano) \u00e8 una citt\u00e0 di abitanti della Spagna nord-occidentale, capoluogo del Principato delle Asturie (l'antica \"Ovetum\").\n\u00c8 punto di arrivo del cammino di San Salvador.\nGeografia fisica.\nTerritorio.\nNelle localit\u00e0 di Oviedo di Pintoria, Caces, Udri\u00f3n, Godos, Olloniego, Tudela Vegu\u00edn e Box scorre il fiume Nal\u00f3n.\nClima.\nOviedo gode di un clima oceanico di tipo Cfb secondo la classificazione climatica di K\u00f6ppen, con estati miti e inverni freschi e una piovosit\u00e0 sufficiente distribuita nell'arco dell'anno, predominante in inverno e in primavera. Il clima \u00e8 un po' continentale poich\u00e9 Oviedo non \u00e8 una citt\u00e0 costiera, ma interna per cui le temperature fluttuano pi\u00f9 che nella zona costiera.\nDurante il per\u00edodo dal 1972 al 2000 la temperatura media annuale \u00e8 stata di , con agosto quale mese pi\u00f9 caldo, con una media di , e gennaio quale mese pi\u00f9 freddo con una media di . Storicamente, la temperatura pi\u00f9 bassa registrata nella citt\u00e0 da quando esistono misurazioni sistematiche si \u00e8 verificata il 3 febbraio 1902, quando si raggiunse la temperatura di , mentre la temperatura massima si verific\u00f2 l'11 agosto del 1870, quando il termometro raggiunse i .\nNello stesso periodo il mese pi\u00f9 piovoso fu aprile, con , mentre i mesi pi\u00f9 secchi furono giugno, luglio e agosto con una precipitazione media di 52, 53 e rispettivamente; Annualmente la media \u00e8 intorno ai .\nTanta piovosit\u00e0 fa s\u00ec che la media dell'umidit\u00e0 relativa si collochi al di sopra del 78% durante tutto l'anno, praticamente senza variazioni fra i mesi. Fenomeni meteorologici estremi non sono frequenti e nel periodo precedente la media annua di giorni di neve \u00e8 stata di 5, concentrata nei mesi invernali.\nStoria.\nFondata intorno alla met\u00e0 dell'VIII secolo, raggiunse il culmine del suo splendore nel IX secolo, quando era capitale del Regno delle Asturie, sebbene anche in seguito abbia goduto di una certa prosperit\u00e0. Fu saccheggiata dai francesi durante le guerre napoleoniche e assediata nel corso della guerra civile spagnola.Qui \u00e8 morto, nel 2020, il celebre scrittore Luis Sep\u00falveda.\nMonumenti e luoghi d'interesse.\nLa citt\u00e0 \u00e8 costellata di numerose chiese medievali e di importanti edifici barocchi: nella Cattedrale gotica (cominciata nel 1388) sono conservate le reliquie dei reali asturiani del periodo altomedievale. Molti di questi monumenti nel loro insieme sono stati dichiarati Patrimonio dell'umanit\u00e0 sotto la voce Monumenti di Oviedo e del Regno delle Asturie.\nOviedo \u00e8 sede universitaria (1608) e di un museo archeologico.\nAltre architetture religiose.\nTra i numerosi edifici religiosi della citt\u00e0 sono degni di menzione:\nSociet\u00e0.\nEvoluzione demografica.\nIl comune di Oviedo contava, nel 2015, abitanti, di cui femmine e maschi, con una densit\u00e0 di popolazione di (INE, 2015).\nLa popolazione di Oviedo \u00e8 andata crescendo continuamente nel corso dalla met\u00e0 del XIX secolo in avanti e poi per tutto il XX, fino alla seconda met\u00e0 degli anni novanta, quando l'incremento demografico si ferm\u00f2 a livello nazionale. La situazione mut\u00f2 con l'inizio del XXI secolo, quando la popolazione riprese a crescere, anche a causa dell'apporto di abitanti provenienti da altri comuni delle Asturie e dall'estero. Nel 2004 la differenza fra il tasso di mortalit\u00e0 (11,77\u2030) e quello di natalit\u00e0 (6,91\u2030) fu positiva. La popolazione straniera aument\u00f2 da unit\u00e0 censite nel 1996 fino a del 2010. La comunit\u00e0 straniera pi\u00f9 numerosa \u00e8 quella rumena, con immigrati, seguita da quelle ecuadoriana e colombiana con rispettivamente e immigrati.\nCultura.\nGastronomia.\nLa cucina fa un uso notevole di pesce fresco e di selvaggina e il piatto tipico di Oviedo \u00e8 la \"fabada\", a base di fagioli bianchi, pancetta o lardo, \"chorizo\" e \"morcilla\".\nLa bevanda locale caratteristica \u00e8 il sidro, succo alcolico ottenuto dalle mele, dal gusto acidulo, che viene versato tenendo il bicchiere a notevole distanza dalla bottiglia.\nEconomia.\nSituata in una zona agricola e mineraria, \u00e8 centro amministrativo, nonch\u00e9 polo industriale di rilievo, la cui produzione verte soprattutto su armi da fuoco, alimentari, tessuti, sostanze chimiche e articoli in metallo. La vicinanza con il porto atlantico di Gij\u00f3n ne facilita i commerci e le comunicazioni.\nSport.\nIl Real Oviedo \u00e8 la societ\u00e0 calcistica della citt\u00e0: gioca nella Segunda Divisi\u00f2n, la seconda serie del campionato spagnolo.\nAmministrazione.\nGemellaggi.\nOviedo \u00e8 gemellata con le seguenti citt\u00e0:\nHa un patto di amicizia con le seguenti citt\u00e0:"}
{"id": "114351", "revid": "123208790", "url": "https://it.wikipedia.org/wiki?curid=114351", "title": "Gij\u00f3n", "text": "Gij\u00f3n (in asturiano \"Xix\u00f3n\" e ufficialmente Gij\u00f3n/Xix\u00f3n) \u00e8 una citt\u00e0 (289.843 abitanti, 2011) e porto marittimo della Spagna nordoccidentale, posta nelle Asturie, sul golfo di Biscaglia.\n\u00c8 sede di fonderie, industrie tessili e cartiere con l'attivit\u00e0 economica locale che si basa anche sulla raffinazione del petrolio e dello zucchero, sulla lavorazione del tabacco, dei prodotti chimici, dei vetri e della porcellana, oltre che dei cantieri navali, esportando carbone, rame, ferro, zinco, pesce e prodotti agricoli. Per Gij\u00f3n transita la strada pi\u00f9 importante della costa settentrionale spagnola, tra il porto di Santander, a est, e quello di Ferrol, a ovest. Il porto, attivo dal 1480, venne fortificato nella seconda met\u00e0 del XVI secolo e nel 1788 fu ampliato per far fronte ai commerci con le Indie occidentali.\nStoria.\nI Romani la presero ai celti \"Asturi\" prima del 490 a.C. come risulta dai ruderi del \"Parque arqueologico de Campa de Torres\" che testimonia l'esistenza di un villaggio fortificato, ma \u00e8 soprattutto dalle rovine del complesso termale di \"Campo Vald\u00e9s\" che risulta la presenza dei romani nel I secolo e l'esistenza di un florido centro commerciale e artigianale chiamato \"Gigia\", progenitore dell'attuale Gij\u00f3n. Il dominio successivo dei Visigoti dur\u00f2 poco e gi\u00e0 nel 714 la citt\u00e0 era retta da un governatore islamico, a questo punto s'innesta una serie di fatti fra storia e leggenda che la tradizione ci tramanda e che si riporta qui come curiosit\u00e0 locale.\nNativo di Gij\u00f3n \u00e8 il mitico Pelagio, signorotto locale, o re di uno dei tanti piccoli regni in cui si erano frazionati i Visigoti. Il governatore arabo Munuza si innamor\u00f2 della sorella cristiana di Pelagio e l'avrebbe voluta sposare, ma Pelagio pose il suo veto. Manuza mand\u00f2 Pelagio a Cordova a giurare fedelt\u00e0 all'emiro, pensando di approfittare della sua assenza per convincere la sorella a sposarlo. Pelagio per\u00f2 torn\u00f2 prima del previsto, si oppose alle nozze e dovette scappare in montagna dove divenne il capo e condottiero di coloro che si erano rifugiati nelle grotte e nelle gole dell'Asturia per sottrarsi al giogo musulmano.\nPelagio, confortato e spronato dalla visione della Madonna che lo invitava a difendere la fede cristiana con le armi, marci\u00f2 col suo gruppo contro gli Arabi e nel 722 li sconfisse a Covadonga ai piedi dei \"Picos de Europa\" dove si trova ora un \"Santuario\" dedicato alla Vergine con le tombe di Pelagio e di altri e la grotta dove Pelagio avrebbe trovato riparo e dove avrebbe avuto la visione mistica. Questa battaglia \u00e8 assunta come inizio della lunga lotta per la \"Reconquista\" da parte dei Cristiani del territorio della penisola iberica.\nA questo eroe locale \u00e8 stata eretta nella \"Plaza Mayor\" una statua in cui \u00e8 raffigurato con la spada in una mano e la croce nell'altra. Nel 1270 si ebbe la proclamazione ufficiale a citt\u00e0 con i relativi privilegi grazie ad una espansione urbana che continu\u00f2 fino al 1395 quando la citt\u00e0 fu incendiata e distrutta durante i conflitti dei Trast\u00e1mara. I re Cattolici diedero impulso al porto e il processo d'industrializzazione inizi\u00f2 alla met\u00e0 del XIX secolo cambiando volto alla citt\u00e0 facendone il centro industriale del \"Principato delle Asturie\" con il potente porto.\nDurante la guerra civile spagnola fu occupata dai nazionalisti (ottobre 1937): ci\u00f2 segn\u00f2 la fine della lotta nel nord-ovest della Spagna, che segu\u00ec le sorti della dittatura franchista.\nL'espansione industriale si \u00e8 accentuata ancora negli ultimi anni e si \u00e8 avuta anche un'attivit\u00e0 turistica balneare nelle numerose spiagge che la circondano soggette ad accentuati fenomeni delle maree dell'Oceano Atlantico che ogni sei ore sottraggono e restituiscono chilometri di arenili.\nGeografia.\nIl territorio municipale ha 35 frazioni rurali che circondano il nucleo urbano con boschi di castagni e praterie per l'allevamento del bestiame e le coltivazioni agricole. Le spiagge balneari sono al di sotto degli alti scogli e le pareti rocciose, generalmente accessibili mediante gradinate, nei momenti di bassa marea sono larghissime mentre in quelli di alta marea si riducono notevolmente, questo andare e venire dell'acqua fa s\u00ec che costituiscono quasi una piattaforma compatta.\nMonumenti e luoghi di interesse.\nIl nucleo antico si compone di due parti: una \u00e8 il colle di Santa Catalina alla sommit\u00e0 del quale \u00e8 stato recentemente inaugurato il grande monumento dello scultore basco Eduardo Chillida\nintitolato \"Elogio del Horizonte\": da qui si pu\u00f2 ammirare un ampio panorama sulla baia. L'altra parte \u00e8 la \"Cimadevilla\", quartiere di pescatori.\nI monumenti pi\u00f9 interessanti sono l\"Ayuntamiento\" (sede municipale) dell'inizio dell'Ottocento e la \"Casa natal Jovellanos\", palazzo del XVI secolo di architettura tipicamente asturiana, dove nacque lo scrittore e statista Gaspar Melchor de Jovellanos (1744-1811). Oggi ospita il \"Museo de Gij\u00f3n\" dedicato all'archeologia e alle arti figurative. Il \"Museo Etnografico-Pueblo de Asturias\" dedicato ai costumi, al lavoro e alle tradizioni locali, il \"Museo Internacional de la Gaita\" dedicato alla cornamusa con strumenti di diverse regioni e una piccola fabbrica di cornamuse. Altri monumenti: il \"Palacio de Revillagigedo\", la \"Collegiata di San Giovanni Battista\", la \"Capilla de la Soledad\", la \"Capilla de Consolacion\". Essendosi verificato lo sviluppo della citt\u00e0 soprattutto dalla fine dell'Ottocento al XX secolo, molti edifici sono costruiti secondo i dettami dell\"Art Nouveau\" che contendono il primato a quelli pi\u00f9 famosi di Antoni Gaud\u00ed a Barcellona. Nei dintorni sono celebri le molte chiese romaniche dei secoli XII e XIII. Gli spazi verdi sono molti nelle cosiddette aree ricreative come il \"Camino forestal Monte Deva\", \"El pinar Monte Deva\", \"Granda\", \"Monteana\" dove si trovano dei dolmen megalitici.\nSport.\nA livello sportivo Gijon \u00e8 principalmente conosciuto per la sua squadra di calcio ovvero il Real Sporting de Gij\u00f3n, squadra che ha partecipato a 42 campionati della Liga e pure la partecipazione alla Coppa UEFA con giocatori che in futuro si riveleranno simboli del calcio spagnolo e della Nazionale spagnola (come per esempio Quini). Tuttavia attualmente la squadra non milita pi\u00f9 ai livelli di una volta, infatti adesso gioca nella Segunda Divisi\u00f3n, ovvero il \"secondo gradino\" del calcio spagnolo"}
{"id": "114353", "revid": "599013", "url": "https://it.wikipedia.org/wiki?curid=114353", "title": "Metodo degli elementi finiti", "text": "Il metodo degli elementi finiti (FEM, dall'inglese \"Finite Element Method\") \u00e8 una tecnica numerica atta a cercare soluzioni approssimate di problemi descritti da equazioni differenziali alle derivate parziali riducendo queste ultime a un sistema di equazioni algebriche.\nBench\u00e9 esso competa in alcuni ambiti limitati con altre strategie numeriche (metodo delle differenze finite, metodo dei volumi finiti, metodo degli elementi al contorno, metodo delle celle, metodo spettrale, etc.), il FEM mantiene una posizione dominante nel panorama delle tecniche numeriche di approssimazione e rappresenta il kernel di gran parte dei codici di analisi automatici disponibili in commercio.\nIn generale, il metodo agli elementi finiti si presta molto bene a risolvere equazioni alle derivate parziali quando il dominio ha forma complessa (come il telaio di un'automobile o il motore di un aereo), quando il dominio \u00e8 variabile (per esempio una reazione a stato solido con condizioni al contorno variabili), quando l'accuratezza richiesta alla soluzione non \u00e8 omogenea sul dominio (in un crash test su un autoveicolo, l'accuratezza richiesta \u00e8 maggiore in prossimit\u00e0 della zona di impatto) e quando la soluzione cercata manca di regolarit\u00e0. Inoltre, il metodo \u00e8 alla base dell'analisi agli elementi finiti.\nStoria.\nIl metodo degli elementi finiti trova origini nelle necessit\u00e0 di risoluzione di problemi complessi di analisi elastica e strutturale nel campo dell'ingegneria civile ed aeronautica. I primordi del metodo possono essere fatti risalire agli anni 1930-35 con i lavori di A. R. Collar e W. J. Duncan, che introducono una forma primitiva di elemento strutturale nella risoluzione di un problema di aeroelasticit\u00e0, e agli anni 1940-41 con i lavori di Alexander Hrennikoff e Richard Courant, dove entrambi, bench\u00e9 in differenti approcci, condividevano l'idea di suddividere il dominio del problema in sottodomini di forma semplice (gli elementi finiti).\nTuttavia la nascita vera e propria e lo sviluppo del metodo agli elementi finiti si colloca nella seconda met\u00e0 degli anni '50 con il contributo fondamentale di M. J. (Jon) Turner della Boeing, che formul\u00f2 e perfezion\u00f2 il Direct Stiffness Method, il primo approccio agli elementi finiti nel campo del continuo. Il lavoro di Turner trov\u00f2 diffusione fuori dagli stretti ambiti dell'ingegneria aerospaziale, ed in particolare nell'ingegneria civile, tramite il lavoro di John Argyris presso l'Universit\u00e0 di Stoccarda (che negli stessi anni aveva proposto una unificazione formale del metodo delle forze e del metodo degli spostamenti sistematizzando il concetto di assemblaggio delle relazioni di un sistema strutturale a partire dalle relazioni degli elementi componenti), e di Ray W. Clough presso l'Universit\u00e0 di Berkeley (che parl\u00f2 per primo di FEM e la cui collaborazione con Turner aveva dato vita al celebre lavoro, considerato come l'inizio del moderno FEM).\nAltri contributi fondamentali alla storia dei FEM sono quelli di B. M. Irons, cui sono dovuti gli elementi isoparametrici, il concetto di funzione di forma, il patch test ed il frontal solver (un algoritmo per la risoluzione del sistema algebrico lineare), di R. J. Melosh, che inquadr\u00f2 il FEM nella classe dei metodi Rayleigh-Ritz e sistematizz\u00f2 la sua formulazione variazionale (una rigorosa e famosa esposizione della basi matematiche del metodo fu anche fornita nel 1973 da Strang e Fix) e di E. L.Wilson, che sviluppo il primo (e largamente imitato) software FEM open source che diede genesi al SAP.\nNel 1967 Zienkiewicz pubblic\u00f2 il primo libro sugli elementi finiti. A partire dagli anni '70, il FEM ha trovato diffusione come strategia di modellazione numerica di sistemi fisici in un'ampia variet\u00e0 di discipline ingegneristiche, per esempio elettromagnetismo, fluidodinamica, calcolo strutturale e geotecnica. Sempre negli anni nacquero gran parte dei codici di analisi FEM commerciali (NASTRAN, ADINA, ANSYS, ABAQUS, SAMCEF, MESHPARTS, etc) tuttora disponibili.\nFunzionamento.\nIl Metodo F.E.M. si applica a corpi fisici suscettibili di essere suddivisi in un certo numero, anche molto grande, di elementi di forma definita e dimensioni contenute. Nel continuum, ogni singolo elemento finito viene considerato un campo di integrazione numerica di caratteristiche omogenee.\nLa caratteristica principale del metodo degli elementi finiti \u00e8 la discretizzazione attraverso la creazione di una griglia (\"mesh\") composta da primitive (\"elementi finiti\") di forma codificata (triangoli e quadrilateri per domini 2D, tetraedri e esaedri per domini 3D). Su ciascun elemento caratterizzato da questa forma elementare, la soluzione del problema \u00e8 assunta essere espressa dalla combinazione lineare di funzioni dette \"funzioni di base\" o \"funzioni di forma\" (\"shape functions\"). Da notare che talora la funzione viene approssimata, e non necessariamente saranno i valori esatti della funzione quelli calcolati nei punti, ma i valori che forniranno il minor errore su tutta la soluzione.\nL'esempio tipico \u00e8 quello che fa riferimento a funzioni polinomiali, sicch\u00e9 la soluzione complessiva del problema viene approssimata con una funzione polinomiale a pezzi. Il numero di coefficienti che identifica la soluzione su ogni elemento \u00e8 dunque legato al grado del polinomio scelto. Questo, a sua volta, governa l'accuratezza della soluzione numerica trovata.\nNella sua forma originaria, e tuttora pi\u00f9 diffusa, il metodo agli elementi finiti viene utilizzato per risolvere problemi poggianti su leggi costitutive di tipo lineare. Tipici i problemi di sforzi - deformazioni in campo elastico, la diffusione del calore all'interno di un corpo materiale. Alcune soluzioni pi\u00f9 raffinate consentono di esplorare il comportamento dei materiali anche in campo fortemente non lineare, ipotizzando comportamenti di tipo plastico o visco-plastico. Inoltre, si considerano talora problematiche \"accoppiate\", all'interno delle quali si possono risolvere simultaneamente diversi aspetti complementari riconducibili ciascuno per conto proprio ad un'analisi F.E.M. separata. Tipico in questo senso il problema geotecnico del comportamento di un dato terreno (ambito geomeccanico) in presenza di moti di filtrazione di falda (ambito idrogeologico).\nIl metodo degli elementi finiti fa parte della classe del metodo di Gal\u00ebrkin, il cui punto di partenza \u00e8 la cosiddetta formulazione debole di un problema differenziale. Questa formulazione, basata sul concetto di derivata nel senso delle distribuzioni, di integrale di Lebesgue e di media pesata (mediante opportune funzioni dette funzioni test), ha il grande pregio di richiedere alla soluzione caratteristiche di regolarit\u00e0 realistiche per (quasi) tutti i problemi ingegneristici ed \u00e8 pertanto strumento descrittivo molto utile.\nI metodi di tipo Gal\u00ebrkin si basano sull'idea di approssimare la soluzione del problema scritto in forma debole mediante combinazione lineare di funzioni (le shape functions) elementari. I coefficienti di tale combinazione lineare (detti anche \"gradi di libert\u00e0\") diventano le incognite del problema algebrico ottenuto dalla discretizzazione. Gli elementi finiti si distinguono per la scelta di funzioni di base polinomiali a pezzi. Altri metodi di tipo Gal\u00ebrkin come i metodi spettrali usano funzioni di base diverse.\nFasi per arrivare al modello.\nPer arrivare al modello agli elementi finali si seguono delle fasi fondamentali, ognuna delle quali comporta l'inserimento di errori nella soluzione finale:\nCaratteristiche degli elementi.\nOgni elemento \u00e8 caratterizzato da:\nTipologia di elementi finiti.\nTutti i programmi che impiegano il metodo degli elementi finiti per l'analisi strutturale sono dotati di una \"libreria\" di elementi finiti (in campo elastico lineare ma anche in quello elasto-plastico) monodimensionali, bidimensionali e tridimensionali per facilitare la modellazione di una struttura reale.\nI pi\u00f9 comuni sono i seguenti.\nNodi.\nLa definizione della geometria del modello che idealizza la struttura reale viene effettuata piazzando dei nodi, o punti nodali, sulla struttura in corrispondenza di punti caratteristici.\nNel posizionare i nodi sulla struttura bisogna tenere presente alcune considerazioni:\nFormulazione monodimensionale per equazioni del secondo ordine.\nSia data un'equazione differenziale alle derivate parziali nella forma:\nristretta al dominio formula_9 e condizioni al contorno:\ndove formula_11 \u00e8 un vettore contenente i punti di formula_12 e formula_13 \u00e8 un vettore contenente i valori assunti dalla funzione formula_14 in tali punti. Condizioni espresse in questa forma vengono anche dette di Dirichlet. \u00c8 inoltre possibile fornire come condizioni al contorno il valore assunto dalla derivata prima della funzione, ed in tal caso si chiamano condizioni di Neumann.\nIl metodo degli elementi finiti prevede la moltiplicazione di entrambi i membri per una funzione di test formula_15:\nL'integrazione di entrambi i membri sul dominio porta a:\nSfruttando l'integrazione per parti \u00e8 possibile espandere il primo termine:\nquindi:\nL'approssimazione agli elementi finiti \u00e8 una approssimazione di Gal\u00ebrkin e si esegue a questo punto discretizzando il dominio nello spazio formula_22 che ammette una base formula_23 che generalmente \u00e8 costituita da polinomi a tratti di grado poco elevato.\nLa discretizzazione del dominio nel caso monodimensionale si effettua dividendo formula_9 in intervalli formula_25 con formula_26 e formula_27\nLe funzioni formula_28 sono generalmente espresse nella forma:\nLa formulazione debole prevede quindi la determinazione di formula_30 tale che risulti verificata l'uguaglianza:\nData l'appartenenza di formula_33 allo spazio con base formula_34, si pu\u00f2 scrivere formula_33 come:\nEffettuando la sostituzione e raccogliendo, si ottiene:\nTale uguaglianza \u00e8 esprimibile in forma matriciale come:\ndove i termini delle matrici si esprimono come:\nLa risoluzione del sistema lineare permette la determinazione dei coefficienti formula_42. Tali coefficienti permettono la determinazione dell'approssimazione nello spazio discretizzato localizzata nel dominio richiesto.\nCaso di coefficienti costanti e approssimazione al baricentro.\nIn generale, la determinazione delle matrici di rigidezza e di carico richiede l'utilizzo di metodi di quadratura per il calcolo del valore degli integrali definiti. Caso speciale ed interessante \u00e8 per\u00f2 quello in cui i coefficienti dell'equazione differenziale sono tutti costanti. In tal caso \u00e8 possibile una risoluzione esatta e particolarmente efficiente dell'equazione differenziale. Assumendo infatti:\ngli integrali che compongono gli elementi delle matrici diventano:\nSostituendo alle funzioni di forma il valore corretto \u00e8 possibile trovare una formulazione esatta degli integrali come funzione di variabili scelte. Considerando un singolo elemento formula_45 costituente il dominio, compreso tra i nodi i e formula_46, con le definizioni date in precedenza delle funzioni formula_47 si ottiene una matrice di rigidezza quadrata 2x2 del tipo:\nTali matrici sono le uniche non nulle, data la forma della funzione formula_47. Esse vanno a costituire la matrice di rigidezza formula_50, che risulta quindi componibile a partire dalle matrici formula_51 sopra definite.\nLo stesso procedimento si pu\u00f2 attuare per la matrice dei carichi ottenendo:\nComponendo le matrici degli elementi nel modo corretto si giunge alla forma finale del sistema lineare:\nTale semplice soluzione \u00e8 possibile solo in caso di coefficienti costanti, come detto in precedenza. In caso di coefficienti non costanti \u00e8 possibile accontentarsi di una soluzione molto approssimata ma computazionalmente semplice e veloce effettuando una approssimazione al baricentro delle funzioni, considerando cio\u00e8 una media del valore delle funzioni agli estremi di ciascun elemento:\nTale approssimazione permette di sfruttare i risultati appena raggiunti anche in caso di coefficienti non costanti, al prezzo di una minore precisione.\nEsempio monodimensionale.\nUn problema tipico, detto talvolta problema dell'equazione di Poisson, pu\u00f2 essere trovare la funzione formula_14 il cui laplaciano \u00e8 uguale ad una funzione formula_56 data. L'equazione di Poisson in uno spazio monodimensionale si scrive come segue:\ncon vari tipi di condizioni al bordo, fra cui ad esempio:\nLe condizioni al contorno in generale si possono dividere in tre gruppi:\nSe ad esempio si fa riferimento alle condizioni di Dirichlet:\nla forma variazionale del problema diventa trovare formula_14 appartenente a un opportuno spazio funzionale di funzioni che si annullano al bordo tale che per ogni funzione formula_64 nello stesso spazio funzionale si abbia:\nL'approssimazione del metodo agli elementi si ottiene introducendo una suddivisione dell'intervallo formula_66 in sotto-intervalli su ciascuno dei quali la soluzione verr\u00e0 assunta essere polinomiale. Questo permette di scrivere la soluzione approssimata, indicata come formula_67, mediante combinazione lineare delle funzioni di base dello spazio delle funzioni polinomiali a pezzi, indicate come formula_68:\nI coefficienti formula_70 sono le incognite del problema discretizzato. Usando come funzioni test proprio le funzioni di base, si ottiene infatti un insieme di \"n\" equazioni:\nIndicando con formula_50 la matrice:\ncon formula_74 il vettore di elementi formula_70 e con formula_76 il vettore di elementi:\nil problema algebrico da risolvere \u00e8 dato semplicemente dal sistema lineare:\nLa matrice formula_50 \u00e8 detta \"matrice di rigidezza\".\nConfronto con il Metodo alle Differenze Finite.\nIl metodo delle differenze finite (FDM, dall'inglese \"Finite Difference Method\") \u00e8 un metodo alternativo per approssimare le soluzioni di equazioni differenziali alle derivate parziali. Le principali differenze tra i due metodi sono:\nIn generale, il metodo degli elementi finiti \u00e8 il metodo di scelta per tutti i tipi di analisi per la meccanica strutturale (per esempio per calcolare la deformazione e la tensione di corpi rigidi o la dinamica delle strutture). Nella fluidodinamica computazionale invece si tende ad utilizzare altri metodi come il metodo dei volumi finiti. Problemi di fluidodinamica computazionale richiedono la discretizzazione del problema in un numero elevato di celle o nodi (in ordine di milioni), perci\u00f2 il costo della soluzione favorisce approssimazioni pi\u00f9 semplici e di ordine minore per ogni cella. Questo \u00e8 particolarmente vero per problemi di aerodinamica per aerei e automobili o per simulazioni meteorologiche.\nIl metodo di Gal\u00ebrkin.\nIl metodo di Gal\u00ebrkin consiste nell'uso delle stesse funzioni di forma utilizzate nell'approssimazione all'interno dei sotto-intervalli di cui sopra, come funzioni peso nel calcolo del residuo ai minimi quadrati applicato alla formulazione debole del problema strutturale."}
{"id": "114354", "revid": "3732", "url": "https://it.wikipedia.org/wiki?curid=114354", "title": "Stampa digitale", "text": "La stampa digitale si riferisce alla capacit\u00e0 di stampare senza lastre o altri processi di lavorazione. La forma da stampare viene generata attraverso processi elettronici e impressa direttamente sul supporto da stampare (ad esempio, carta).\nTipi di stampa digitale.\nNon essendoci una definizione chiara di stampa digitale vengono fatte rientrare in questo ambito macchine con caratteristiche molto differenti, sia per quanto riguarda la parte costruttiva, sia per quanto riguarda l'utilizzo al quale la macchina stessa \u00e8 destinata.\nMacchine a toner.\nLe macchine con inchiostro toner utilizzano un rullo elettrostatico che viene caricato elettricamente nelle zone ove \u00e8 necessario l'apporto di inchiostro. Il toner in polvere, viene attratto dal rullo e infine trasferito per elettricit\u00e0 statica sulla carta.\nDettagli costruttivi.\nCon le dovute varianti e ottimizzazioni questo processo \u00e8 quello principalmente utilizzato nelle stampanti laser d'ufficio, nelle fotocopiatrici classiche e nelle fotocopiatrici a colori (il rullo viene caricato per i 4 colori della quadricromia). La differenza sostanziale tra fotocopiatrice e stampante sta nel fatto che mentre nella prima il rullo viene caricato in base all'immagine ottenuta dalla scansione di un originale, nella seconda il rullo \u00e8 caricato a partire da un file. Data l'estrema somiglianza dei due procedimenti si sono via via diffuse macchine fotocopiatrici in grado di essere collegate ai computer e stampanti laser molto grosse e veloci per la stampa di grandi quantit\u00e0 di documenti con dati variabili (bollette, fatture, estratti conto).\nUtilizzi.\nGli utilizzi classici di queste macchine sono il rendiconto bancario, la stampa di bollette e fatture o di \"libri-on-demand\" (nel caso di stampati in bianco e nero) oppure di bassissime tirature di manifesti pubblicitari o stampati a colori con dati variabili impossibili da realizzare in offset e pi\u00f9 recentemente anche nel campo delle attivit\u00e0 di Transpromo dove al tradizionale rendiconto si associano messaggi promozionali.\n\u00c8 importante ricordare che la stampa digitale realizzata con alcune macchine di alto livello ha ormai qualit\u00e0 praticamente identica alla stampa offset. Generalmente i quantitativi per i quali la stampa digitale \u00e8 competitiva con la stampa offset pu\u00f2 essere indicato indicativamente in 500 pezzi; evidentemente ci sono poi tantissime altre variabili quali il formato, i tempi ecc.\nLa stampa digitale si realizza in tempi molto pi\u00f9 brevi rispetto alla offset, non avendo bisogno di impianti o computer to plate.\nUtilizzatori.\nLe stampanti laser e le fotocopiatrici pi\u00f9 economiche si possono trovare anche nei piccoli e medi uffici, mentre le grosse stampanti per l'emissione di bollette e estratti conto, dal costo piuttosto elevato, vengono solitamente acquistate da grosse imprese con un gran numero di copie da realizzare e collocate in appositi centri stampa.\nPregi e difetti.\nIl grande vantaggio di questa tipologia di macchine \u00e8 che ad ogni copia, sia essa uguale o diversa da quella precedentemente stampata, il rullo dev'essere necessariamente ricaricato permettendo di stampare sempre la stessa copia o copie differenti senza variare la velocit\u00e0 della macchina. Questa stessa caratteristica per\u00f2 rende la macchina pi\u00f9 lenta (nel caso di grandi tirature di copie identiche) e in grado di stampare solo su supporti cartacei.\nInoltre la stampa a toner \u00e8 sensibile a determinati solventi chimici che possono anche rimuoverla completamente in quanto, a differenza della stampa offset in cui l'inchiostro \u00e8 assorbito dal supporto, il toner \u00e8 fissato tramite trattamento termico ad alta temperatura sulla superficie del supporto.\nMacchine a getto di inchiostro.\nLe macchine a getto di inchiostro utilizzano una testina che muovendosi sulla superficie da stampare rilascia l'inchiostro liquido direttamente, attingendolo da appositi serbatoi.\nDettagli costruttivi.\nComunemente le macchine a getto di inchiostro si presentano sotto forma di stampanti da tavolo per i piccoli formati come l'A4 o l'A3 oppure sotto forma di plotter per la stampa di grandi formati (fino a 6 metri di larghezza del rullo). Il formato pi\u00f9 diffuso \u00e8 quello del plotter solitamente con rullo da 750 mm o 1300\u00a0mm.\nUtilizzi.\nL'utilizzo pi\u00f9 comune \u00e8 quello della stampa di poster o stampati di grande dimensione in singola copia o comunque in tirature ridottissime. Apposite macchine sono poi in grado di stampare su materiali rigidi per consentire la realizzazione di cartelli per esterni con inchiostri speciali a lunga durata. I plotter dalle dimensioni maggiori invece sono solitamente utilizzati per la copertura di facciate di edifici o per pubblicit\u00e0 su impalcature o stadi. Grazie alla capacit\u00e0 di alcune macchine di intagliare la superficie stampata, un utilizzo molto diffuso \u00e8 la creazione di lettere adesive o adesivi in genere (stampati o non) in PVC colorato da applicare su autoveicoli o striscioni per esterni.\nUtilizzatori.\nL'uso delle macchine a getto di inchiostro \u00e8 diffusissimo nei centri stampa digitali e si sta ampliando alle cartolerie ed alle tipografie. Apposite aziende sono specializzate nella creazione di decori per veicoli, vetrine o edifici con l'ausilio di questi tipi di macchinari.\nPregi e difetti.\nIl maggior pregio delle macchine a getto di inchiostro sta nella capacit\u00e0 di stampare su formati molto ampi, impossibili per qualunque altra tecnologia. Anche la capacit\u00e0 di stampare su supporti rigidi e di tagliare il PVC rende questo tipo di macchine ormai insostituibili. Per contro le macchine a getto sono lente, tra le pi\u00f9 lente macchine da stampa in circolazione, e costose il che le rende inutilizzabili per lavori ad alte tirature dato l'elevatissimo costo-copia; lo svantaggio peggiore \u00e8 comunque causato dalle testine che si incrostano con facilit\u00e0 in caso di scarso utilizzo. Ulteriormente la rumorosit\u00e0 e l'oscillazione in fase di stampa pu\u00f2 risultare fastidioso se il prodotto \u00e8 collocato direttamente sulla propria scrivania o in prossimit\u00e0 della postazione di lavoro; vi \u00e8 da dire che il livello di disturbo tende a diminuire se si sceglie un prodotto pi\u00f9 costoso.\nMacchine da stampa digitale per uso commerciale.\nLe macchine digitali per uso commerciale sfruttano al meglio la tecnologia digitale (incisione laser o elettrostatica).\nDettagli costruttivi.\nSolitamente queste macchine digitali hanno le dimensioni di una piccola offset completamente autonome senza la necessit\u00e0 di un computer esterno per controllarle (il pi\u00f9 delle volte un computer \u00e8 gi\u00e0 integrato nella macchina stessa). I formati di stampa sono piuttosto ridotti cos\u00ec come le velocit\u00e0 di stampa (se paragonate alla stampa offset tradizionale) che si aggira sulle 4000 copie/ora. Quasi sempre mettifoglio e gruppo di uscita sono pi\u00f9 simili a quelli di una stampante d'ufficio piuttosto che ad una macchina litografica moderna mentre all'interno si ritrovano i classici rulli di una macchina offset (bagnatura, inchiostrazione e stampa) con la differenza che non vi \u00e8 la possibilit\u00e0 di cambiare la \"forma\" che viene generata con procedimenti elettronici prima di ogni lavoro.\nUtilizzi.\nIl principale utilizzo di questa tipologia di macchine \u00e8 quello di stampati d'alta qualit\u00e0 in basse tirature (anche 100 o 150 copie) quali cataloghi con il cambiamento delle lingue si possono raggiungere le 250/300.000 copie o partecipazioni oppure la realizzazione di stampati di prova. Spesso queste macchine sono in grado di stampare anche su supporti non cartacei quali PVC o plastica limitatamente alla capacit\u00e0 del supporto di passare attraverso i rulli della macchina.\n\u00c8 importante ricordare che la stampa digitale realizzata con alcune macchine di alto livello ha ormai qualit\u00e0 praticamente superiore alla stampa offset. Generalmente i quantitativi per i quali la stampa digitale \u00e8 competitiva con la stampa offset pu\u00f2 essere indicato indicativamente in 500 pz;moltiplicato per 40 lingue diventa una produzione semi industriale evidentemente ci sono poi tantissime altre variabili quali il formato, i tempi ecc.\nLa stampa digitale si realizza in tempi molto pi\u00f9 brevi rispetto alla offset, non avendo bisogno di impianti o computer o lastre. La problematica della stampa digitale comporta la mancanza di impianti di legatoria o finissaggi adeguati alla nuova impaginazione che la stampa digitale produce.\nUtilizzatori.\nDato l'elevato costo di queste macchine i principali utilizzatori sono le medie e grosse tipografie che affiancano questo nuovo concetto di stampa alle macchine gi\u00e0 presenti, per far fronte alla domanda di stampati in bassissime tirature antieconomiche sulle classiche macchine offset.\nPregi e difetti.\nQuesta tipologia di macchina si pone a met\u00e0 strada tra la stampa offset e quella a toner ereditando i pregi ed i difetti di entrambe le tecnologie: il costo-copia \u00e8 minore di quello di una stampante laser, ma maggiore di quello offset su tirature medio-alte, la qualit\u00e0 di stampa \u00e8 identica e in alcuni casi superiore a quella offset, nella stampa offset tradizionale la capacit\u00e0 di stampare dato variabile su singole copie viene completamente a mancare dato che le \"lastre\" andrebbero incise ad ogni copia. Sicuramente degna di nota, parlando della stampa digitale \u00e8 la capacit\u00e0 di stampare su supporti non cartacei e la totale mancanza di aggiustamenti e regolazioni che in queste macchine sono completamente automatizzati.\nStampa su file.\nLa stampa su file \u00e8 la funzione tale per cui il contenuto da stampare \u00e8 integrato alla sua formattazione e impostazione grafica e il risultato di assieme \u00e8 riversato su un file (tipicamente con estensione .prn). Questo procedimento permette di quindi di utilizzare questo file su un altro dispositivo privo del programma di elaborazione con il quale si era generato il file di stampa (cio\u00e8 il contenuto e l'impostazione di stampa). Tramite il comando DOS \"copy percorso\\nomefile LPT1\" (LTP1 porta di stampante parallela) si procede quindi alla stampa cartacea del contenuto del file sulla stampante prescelta (anche diversa da quella con la quale si era impostato il documento).\nQuesta forma di stampa su file \"tradizionale\" era utilizzata prima dell'avvento della stampante virtuale in formato PDF; ormai ricorrere alla stampa su file (vecchio stile, estensione .prn) \u00e8 praticamente inutile data la possibilit\u00e0 di generare stampe su stampanti virtuali (applicazioni software) le pi\u00f9 disparate (non solo in formato PDF, le pi\u00f9 utilizzate). Ad ogni modo, anche la stampa digitale attuale mediante stampante virtuale (es. in formato PDF per poter consultare un documento \"stampato\" su un monitor o schermo) \u00e8 una forma di stampa su file.\nTendenze del mercato.\nSecondo uno studio presentato al \"Drupa\" di D\u00fcsseldorf e compiuto dal Prof. Frank Romano del Rochester Institute of Technology, gi\u00e0 al momento attuale pi\u00f9 della met\u00e0 di tutti i lavori a stampa hanno una tiratura inferiore alle 2.000 copie e stiamo assistendo ad un cambiamento epocale pari a quello che negli anni '50 avvenne con la rilievografia (i vecchi \"piombi\"), sostituita dalla stampa offset. Secondo lo stesso studio vi sar\u00e0 sempre pi\u00f9 la tendenza a passare dalla stampa offset alla stampa digitale\nFonti.\nAA.VV., \"Tecnologia grafica, volume 2\", Scuola Grafica Cartaria \"San Zeno\", Verona, 2005."}
{"id": "114359", "revid": "125863429", "url": "https://it.wikipedia.org/wiki?curid=114359", "title": "Gruppo di continuit\u00e0", "text": "Un gruppo di continuit\u00e0, detto anche UPS (acronimo della dicitura in lingua inglese \"uninterruptible power supply,\" ), \u00e8 un'apparecchiatura elettrica utilizzata per ovviare a repentine anomalie nella fornitura di energia elettrica normalmente utilizzata (come cali di tensione e blackout), finanche per erogare costantemente una forma d'onda perfettamente sinusoidale alla frequenza di oscillazione prefissata, priva di variazioni accidentali. Pu\u00f2 anche impedire anomalie quali surge, spikes, e altri transienti nella corrente che fornisce alle apparecchiature collegate.\nLa sua caratteristica peculiare \u00e8 che - all'accadere di una grave avaria nella fornitura elettrica in ingresso - limita l'assenza di corrente alle apparecchiature collegate alla sua uscita a pochissimi millisecondi (anche meno di 1, generalmente sotto i 10, massimo 20).\nGli UPS in genere sono in grado di fornire energia elettrica per un lasso di tempo piuttosto breve (\"tempo di backup\"), nell'ordine dei 3-5 minuti a pieno carico; nel caso in cui l'energia elettrica sia necessaria anche in caso di avaria prolungata della fornitura tradizionale, all'UPS viene abbinato un generatore elettrico ausiliario, il quale - automaticamente o manualmente - entra in funzione non appena si verifica il problema e raggiunge il funzionamento ottimale in tempi inferiori al tempo di backup dell'UPS, assumendo quindi il ruolo di fonte di energia elettrica per l'UPS fino al ripristino della normale fornitura. \nUtilizzo.\nGli UPS vengono impiegati quando si utilizzano apparecchiature elettriche che non possono rimanere mai senza corrente neanche per pochi istanti di tempo, in quanto se ci\u00f2 accadesse vi sarebbero gravi ripercussioni (ad esempio poich\u00e9 ci\u00f2 ne causerebbe uno spegnimento/riavvio/reset improvviso e non effettuato con procedure apposite al fine di evitare danni o perdite di dati), o che possono risentire negativamente di anomalie nella tensione e/o nella frequenza della fornitura, oppure che debbano restare in funzione per un tempo prolungato prefissato (o ad oltranza) anche in assenza della normale fornitura elettrica (eventualmente grazie all'attivazione in un secondo tempo di forniture elettriche alternative locali, come un generatore elettrico/gruppo elettrogeno o un inverter collegato ad un sistema di batterie con autonomia molto maggiore di quella dell'UPS, chiamato soccorritore).\nLa funzione principale di un UPS \u00e8 quella di mantenere adeguatamente alimentate le apparecchiature gi\u00e0 attive nel momento in cui si verifica un'avaria nella normale fornitura elettrica, non quella di accenderle o di accendere ulteriori apparecchi durante tale frangente; in ragione di ci\u00f2 gli UPS, se non adeguatamente sovradimensionati al riguardo, possono avere forti limitazioni nel reggere gli assorbimenti di picco tipici dell'accensione delle apparecchiature.\nTipi di UPS.\nVi sono varie tecnologie con cui un UPS pu\u00f2 svolgere il suo compito; oltre al pi\u00f9 diffuso sistema a batterie (detto \"gruppo di continuit\u00e0 statico\", basato sull'accumulo di potenza elettrica in forma di corrente continua), si utilizzano anche supercondensatori e sistemi dinamici rotanti a volano.\nUPS a batterie.\nEsistono gruppi di continuit\u00e0 di varie potenze, a partire dai piccoli apparecchi per uso casalingo (300 Watt), tipicamente utilizzati per alimentare un \"personal computer\" non particolarmente energivoro, fino ad apparecchiature industriali da varie centinaia di kiloVoltAmpere. Sono in produzione regolare anche UPS alimentati a media tensione, in container autonomi contenenti anche le batterie, per potenze di alcune decine di megawatt, in grado di sostenere fabbriche intere fino all'avviamento di un gruppo elettrogeno alimentato a gasolio.\nLa corrente erogata dal gruppo di continuit\u00e0 durante i blackout pu\u00f2 presentare notevoli differenze (positive o negative) rispetto a quella normalmente presente, a seconda delle caratteristiche dell'UPS, variazioni che devono essere preventivamente considerate per valutare la compatibilit\u00e0 con le apparecchiature da collegare.I modelli di UPS meno avanzati, in caso di blackout erogano infatti una corrente alternata priva della normale forma d'onda sinusoidale, che nel caso peggiore pu\u00f2 essere un'onda quadra, oppure - soluzione intermedia - una forma d'onda modificata che assomiglia di pi\u00f9 alla normale forma sinusoidale; anche la frequenza di tale forma d'onda potrebbe non essere la stessa della normale fornitura (50\u00a0Hz in caso della rete elettrica italiana), bens\u00ec variare intorno al valore nominale di pi\u00f9 o meno determinati Hertz (esempio: +/- 1\u00a0Hz) e/o essere di altro standard (esempio: 60\u00a0Hz).\nLa corrente normalmente erogata dall'UPS in assenza di blackout, pu\u00f2 essere anch'essa diversa rispetto a quella fornita dalla rete elettrica (quella con cui l'UPS \u00e8 normalmente alimentato), ma in questo caso - generalmente - solo in meglio; esistono infatti alcune tipologie di UPS che quando la tensione in ingresso varia rispetto alla tensione nominale, effettuano una leggera stabilizzazione della tensione anche senza passare al funzionamento tramite batterie (UPS di tipologia \"Line-Interactive\", dotati di AVR), mentre gli UPS migliori forniscono sempre tensione e frequenza a livelli ottimali, sia in caso di blackout che normalmente, erogando corrente di qualit\u00e0 anche superiore rispetto alla fornitura elettrica della rete (UPS di tipologia \"on-line\", a doppia conversione).\nAltra variabile \u00e8 la tensione tra i vari poli attraverso cui viene erogata la corrente alternata generata dall'UPS; ad esempio nel caso di un'uscita 2P+T (due poli pi\u00f9 terra, normalmente siglati L,N,PE), a tensione generalmente dimezzata rispetto a quello nominale di uscita (e in tal caso avr\u00e0 tensione dimezzata anche l'altro polo, costituendo i due insieme la tensione nominale; es.: 115 v + 115 v = 230 v), o presentare comunque delle tensioni anomale con la terra.\nTale eventuale assenza di un vero neutro e di un unico polo in tensione pu\u00f2 impedire il funzionamento di alcune apparecchiature. \nPoich\u00e9 diverse apparecchiature elettriche necessitano di essere alimentate sempre con una corrente alternata avente forma sinusoidale pura \"Pure Sine Wave\"-\"PSW\" (tra cui le pi\u00f9 sensibili come gli attuali diffusi alimentatori dotati di sistema PFC di tipo attivo \"APFC\", e quelle il cui assorbimento \u00e8 esclusivamente o consistentemente dovuto ad un motore elettrico), ed inoltre alcuni apparecchi regolano il loro funzionamento sincronizzandosi con una specifica frequenza della rete elettrica, risulta chiaramente indispensabile accertare preventivamente la tipologia di corrente alternata che viene erogata dall'UPS, sia in presenza della tensione di rete (ad esempio se il campo d'azione dell'eventuale AVR riconduce la tensione a intervalli idonei alle necessit\u00e0, o serva stabilizzazione della tensione pi\u00f9 precisa), sia e soprattutto quando questa manca e la corrente viene totalmente generata dall'UPS, per verificare se l'UPS in questione sia perfettamente idoneo ad alimentare le apparecchiature (con e in assenza della fornitura di rete), senza danneggiarle e/o danneggiarsi.\nTempo di trasferimento.\nQuando la rete elettrica da cui \u00e8 alimentato l'UPS \u00e8 soggetta a un blackout, o la tensione in arrivo non \u00e8 conforme ne conformabile tramite AVR, l'UPS - in determinati millisecondi \"ms\" dichiarati dal costruttore - preleva corrente continua da una o pi\u00f9 batterie, con cui genera ed eroga autonomamente corrente alternata agli apparecchi a lui collegati.\nTale tempo in millisecondi, in cui l'UPS determina la necessit\u00e0 di autoprodurre corrente alternata ed inizia effettivamente ad erogarla, \u00e8 chiamato \"tempo di trasferimento\" (in Inglese \"transfer time\").\nIl tempo di trasferimento pu\u00f2 essere 0 ms per UPS di tipologia \"on-line\", e generalmente inferiore ai 15 ms per le altre tipologie; il meglio \u00e8 che tale valore sia 0 ms, o almeno molto sotto i 10 ms.\nGli alimentatori dei computer e prodotti affini (le apparecchiature IT) possono continuare a funzionare senza problemi anche se alimentati da UPS con un tempo di trasferimento tra i 5 e 10 ms (teoricamente devono supportare per almeno 20 ms una tensione in ingresso inferiore al 70% del valore nominale, anche pari a 0%; tale intervallo di tempo con funzionamento anche in assenza di alimentazione viene chiamato \"\u201chold-up\u201d time\"), ma per altre apparecchiature - come strumenti di laboratorio altamente sensibili - un tempo di trasferimento inferiore ai 2 ms, o nullo, pu\u00f2 essere indispensabile.\nIn ogni caso, anche per gli alimentatori di apparecchi IT - quelli che devono mantenere regolarmente in funzione l'apparecchiatura anche con 20 ms di 0 volts in ingresso - un UPS avente tempo di trasferimento consistentemente inferiore a 10 ms pu\u00f2 risultare indispensabile: a causa dell'assorbimento maggiore che viene richiesto dagli alimentatori dopo gli istanti con 0 volt in ingresso, si ha infatti nei confronti dell'UPS un assorbimento di picco - \"in-rush\" - tanto maggiore quanto \u00e8 stato prolungato lo 0 volt in ingresso, con alcuni alimentatori che gi\u00e0 dopo un blackout di 5 ms arrivano a richiedere correnti pari anche al 400% dell'assorbimento nominale, cosa che pu\u00f2 quindi causare un sovraccarico nell'UPS con conseguente spegnimento di tutto il sistema.\nForma d'onda generata.\nLa forma d'onda presente alla presa elettrica d'uscita di un UPS pu\u00f2 essere quella presente in ingresso (normalmente quella della fornitura elettrica della rete nazionale, quindi in Italia una sinusoide pura con la frequenza nominale di 50\u00a0Hz, e THDv &lt;8%) passata all'uscita tale e quale, oppure venire generata dall'inverter dell'UPS (ad esempio quando in modalit\u00e0 batteria), dando luogo a diverse opzioni a seconda del tipo di UPS; in termini di forma d'onda, in ordine qualitativo decrescente si pu\u00f2 avere:\nLa THDv della forma d'onda pu\u00f2 aumentare a seconda del tipo di carico applicato in uscita all'UPS (lineare o non lineare), nonch\u00e9 del livello del carico (maggiore \u00e8 il carico, maggiore pu\u00f2 diventare la THDv).\nIn termini di frequenza, la forma d'onda generata pu\u00f2 essere fissa alla frequenza nominale di 50\u00a0Hz o 60\u00a0Hz a seconda dei modelli di UPS, oppure poter essere selezionata con apposita configurazione.\nMolte apparecchiature elettriche per funzionare correttamente necessitano dell'onda sinusoidale pura con THDv &lt;8% (o di THDv anche pi\u00f9 bassa), ed alcune anche una specifica frequenza, pena spegnimento/mancata accensione, surriscaldamenti, vibrazioni/ronzii anomali, malfunzionamenti, guasti riparabili/irriparabili a se stesse e/o all'UPS (problemi non necessariamente sviluppati al primo istante di utilizzo, ma anche dopo un tot di tempo/volte variabile).\nTensione in uscita.\nLa tensione della corrente alternata presente alla presa elettrica d'uscita di un UPS pu\u00f2 essere la stessa presente all'ingresso - normalmente quella della fornitura elettrica della rete nazionale, 230V nominali in caso della rete elettrica italiana - passata all'uscita tale e quale, oppure venire leggermente attenuata nei picchi e potenziata nei cali tramite AVR, oppure (come quando in modalit\u00e0 batteria), essere generata dall'inverter dell'UPS.\nGeneralmente, la qualit\u00e0 della tensione generata dall'inverter dell'UPS \u00e8 migliore di quella della fornitura elettrica principale, ed anche di quella prodotta dall'eventuale AVR, risultando fluttuare meno in alto o in basso rispetto al valore nominale.\nIsolamento galvanico.\nA seconda di come vengono realizzate le trasformazioni di tensione in ingresso (prima del raddrizzatore, da bassa tensione - \"esempio \"230 Volt AC\"\" - a bassissima tensione - \"esempio: \"12v AC\"\") e in uscita (dopo l'inverter, da bassissima tensione a bassa tensione), se con autotrasformatore (unico avvolgimento), transistor bipolari (IGBT), o trasformatore (avvolgimenti separati), si pu\u00f2 avere a valle dell'UPS un sistema isolato galvanicamente dalla rete in ingresso, oppure no; tale stato pu\u00f2 anche variare - in base all'architettura dell'UPS - a seconda che la corrente in uscita arrivi dalla rete in ingresso, sia generata dall'UPS, o arrivi dalla rete tramite bypass automatico/manuale, creando sulla rete a valle dell'UPS diversi stati di neutro (o tipi di \"regime del neutro\").\nDi tali variabili sullo stato del neutro a valle dell'UPS bisogna tener conto in relazione alle normative di sicurezza, le quali possono considerare che la generazione autonoma di tensione da parte dell'UPS - che crea spesso un \"sistema IT\", \"neutro isolato\" - avvenga unicamente per brevi periodi di tempo, e che solo in tale estemporaneo frangente possa essere accettabile l'assenza di specifici ulteriori dispositivi di sicurezza, altrimenti obbligatori; ).\nIn relazione alla presenza o meno di trasformatore (con avvolgimenti separati) in uscita, gli UPS - nella lingua inglese - vengono distinti tra \"Transformer-Based\" e \"Transformerless\" (\"basati su trasformatore\" oppure \"senza trasformatore\").\nPotenza.\nI gruppi di continuit\u00e0 possono sostenere solo carichi predeterminati, in modo da non costituire sovraccarico allo specifico UPS cui sono collegati.\nLa potenza massima che gli UPS possono sostenere viene generalmente indicata in vari modi, i cui significati possono risultare pericolosamente fraintendibili:\nIl valore pi\u00f9 corretto per valutare la reale capacit\u00e0 del gruppo \u00e8 il primo (W - watt).\nIl secondo valore (VA) pu\u00f2 essere utile a descrivere la capacit\u00e0 del gruppo, ma da solo - senza essere affiancato al valore in watt della potenza attiva o almeno dal fattore di potenza (con cui si calcola facilmente la potenza attiva) - pu\u00f2 rendere difficoltoso comprendere quanto carico si pu\u00f2 applicare.\nIl terzo valore (VAi) ed ogni altro termine specifico si prestano fortemente a fraintendimenti. \nAvere esatta nozione dei valori massimi di VA e W erogabili dall'UPS, permette quindi di applicarvi dei carichi supportabili, controllando che essi richiedano sempre valori inferiori per entrambi i parametri (considerando poi inoltre che determinati carichi hanno degli assorbimenti di picco - ad esempio a causa dello spunto di accensione - che possono essere 2-3 volte maggiori del valore di assorbimento nominale, e tali picchi potrebbero non essere sostenibili dall'UPS in assenza di specifiche indicazioni della potenza massima di picco erogabile, e relativi tempi).\nApprofondendo, nelle specifiche degli UPS i costruttori forniscono il valore del fattore di potenza \"cos\u03c6\" di uscita dell'UPS, che abbinato a altri dati \u00e8 in grado di fornirci la reale potenza del Gruppo.\nEsempio: 500 VA di potenza apparente a cos\u03c6 = 0,6 (il pi\u00f9 classico fino ad un recente passato), realmente ci possono fornire 300\u00a0W di potenza attiva, che poi a seconda di quanto il carico \u00e8 sfasato rispetto alla sinusoide di uscita pu\u00f2 ulteriormente declassarsi, quindi avremo realmente anche una corrente disponibile minore.\nSi ricorda che il cos\u03c6 che viene dichiarato \u00e8 considerato induttivo, e normalmente la potenza erogata resta uguale fino a un cos\u03c6 induttivo del carico di 0,5; altro discorso \u00e8 un carico con cos\u03c6 capacitivo che pu\u00f2 declassare la potenza reale di un UPS anche del 50%. La potenza supportabile dall'UPS varia a seconda del carico.\nLa potenza effettiva dipende dal carico, resistivo o induttivo.\nInfatti per calcolare la potenza in uno stadio alternata si usa la seguente formula\nformula_1\nDove la formula_2 indica la tensione del generatore (in Volt), formula_3 in corrente (in Ampere) , cos\u03c6 \u00e8 lo sfasamento (i costruttori di gruppi di continuit\u00e0 non possono sapere quale carico andremo ad alimentare) e la formula_4 indica la potenza (in Watt). Lo stesso valore (VA) viene dato anche per indicare la potenza dei gruppi elettrogeni, trasformatori, ecc.\nDalla met\u00e0 del 2012 sono entrati in commercio UPS a cos\u03c6 = 1, ovvero un UPS da 1000 VA \u00e8 in grado di erogare 1000\u00a0W; per tali nuove tipologie di UPS (e similari aventi elevati fattori di potenza, di poco inferiori ad 1), bisogna prestare particolare attenzione agli assorbimenti in VoltAmpere (potenza apparente) dei carichi che si vanno ad applicare, poich\u00e9 a fronte di un determinato assorbimento in Watt (potenza attiva), quello in VoltAmpere non sar\u00e0 mai minore, ma solo pari (nelle apparecchiature pi\u00f9 efficienti) o superiore.\nLa maggior parte degli UPS, nei manuali d'uso e di sicurezza indica quasi sempre di applicare all'uscita dell'UPS un carico mai effettivamente pari alla potenza nominale dell'UPS, bens\u00ec inferiore (generalmente al di sotto dell'80%).\nAutonomia (tempo di backup).\nIl tempo massimo per cui un UPS pu\u00f2 mantenere attivi i carichi collegati in caso di blackout (o in presenza di fornitura elettrica di rete gravemente alterata, inutilizzabile) \u00e8 determinato da 4 fattori:\nNelle specifiche degli UPS viene genericamente indicato il tempo di backup con batteria carica, ma non necessariamente riferito al carico massimo (spesso viene indicato un tempo relativo alla met\u00e0 del carico massimo o meno ancora, anche in relazione al fatto che di solito viene consigliato di collegare all'UPS un carico mai effettivamente pari al carico massimo ammissibile, bens\u00ec consistentemente meno).\nSpesso negli UPS entry-level/SoHo il tempo di backup a pieno carico \u00e8 di pochi minuti, giusto utile a salvaguardare il funzionamento delle apparecchiature collegate in caso di blackout istantanei (qualche secondo o decina di secondi), o di avere il tempo di spegnerle correttamente (eventualmente anche in automatico) in caso di blackout pi\u00f9 lunghi.\nPer avere la possibilit\u00e0 di far continuare a funzionare i carichi collegati all'UPS anche in caso di blackout prolungato (da almeno qualche decina di minuti fino a quasi 1 ora), una soluzione pu\u00f2 essere quella di sovradimensionare enormemente l'UPS rispetto al carico (esempio: UPS da 800\u00a0W per carico di 50\u00a0W), oppure ricorrere ad UPS dotati di ampio parco batterie di elevata capacit\u00e0 (spesso esterne).\nIn ogni caso, prima di affidare per un tempo prolungato l'alimentazione delle proprie apparecchiature alla corrente alternata generata da un UPS, assicurarsi della sua qualit\u00e0 in relazione ai carichi applicati, specialmente in termini di forma d'onda e THDv; tale corrente potrebbe infatti essere di qualit\u00e0 inferiore rispetto a quella normalmente erogata dalla rete elettrica, e - a seconda delle apparecchiature - venire comunque tollerata solo proprio in virt\u00f9 di un breve tempo di utilizzo, mentre con tempi prolungati dare luogo a malfunzionamenti o danneggiamenti.\nBatterie.\nLe batterie degli UPS sono normalmente di tipo piombo-acido a \"ciclo profondo, \"Deep-Cycle\" \"ermetiche\" (anche che dette \"sigillate\", \"con valvola di regolazione\", \"senza manutenzione\"; in Inglese: \"Sealed Lead-Acid Battery - S.L.A. battery\", \"Valve Regulated Lead Acid - V.R.L.A.\", \"Maintenance free\"\"), realizzate con Gel (acido interamente gelatinizzato) o AGM (\"Absorbent glass mat\"), che possono essere utilizzate in qualsiasi posizione orizzontale/verticale.\nPer gruppi di continuit\u00e0 piccoli si usa una tensione di 12 volt, mentre con il crescere della potenza del gruppo di continuit\u00e0 il fabbricante richiede che si usino tensioni sempre maggiori, spesso multiple di 12. Si pu\u00f2 arrivare e superare anche a serie di 20 batterie, equivalenti ad una tensione di 240 e pi\u00f9 volt. Il numero di batterie quindi aumenta all'aumentare della potenza richiesta in uscita e al tempo per cui dovr\u00e0 erogarla. Per avere autonomie pi\u00f9 lunghe bisogna disporre di pi\u00f9 serie di batterie in parallelo, in maniera da aumentare la capacit\u00e0 di immagazzinamento di energia. Le batterie cosiddette \"a ciclo profondo\", a differenza delle batterie al piombo comuni, sopportano molti cicli di scarica profondi.\nAll'installazione di un gruppo di continuit\u00e0 bisogna quindi corredarlo del numero di batterie adeguato per coprire la necessit\u00e0 di potenza e tempo. Bisogna inoltre assicurarsi che i periodi in cui le batterie si ricaricano siano sufficientemente lunghi da permettere loro di reimmagazzinare l'energia necessaria. Da considerare attentamente la temperatura di stoccaggio, in quanto le batterie, devono restare a temperature inferiori ai 25\u00a0\u00b0C, pena il decadimento della aspettativa di vita.\nCarica delle batterie.\nI gruppi di continuit\u00e0 sono corredati dal circuito che carica, ricarica e mantiene in carica le batterie. Tale circuito fornisce alle batterie una tensione sui 13,6 volt per monoblocco (monoblocco = batteria) con una corrente che dev'essere limitata, in ampere, al 10-20% della capacit\u00e0 della batteria montata espressa in ampere-ora; per esempio, montando una serie di batterie da 150 Ah occorre ricaricarla con una corrente compresa tra 15 e 30 A; se invece avessimo due serie in parallelo occorre ricaricarle con una corrente compresa tra 30 e 60 A. I circuiti di ricarica sono progettati in modo tale da ridurre la corrente a valori di mantenimento quando rilevano che la batteria \u00e8 carica.\nIn alcuni modelli di UPS la carica avviene in modo ancor pi\u00f9 intelligente, regolando la tensione in base alla temperatura delle batterie, oppure sottoponendo le batterie a continui cicli di carica e di rilassamento. Tutto questo al fine di migliorare il rendimento e la durata degli accumulatori.\nSi noti che utilizzare batterie con pi\u00f9 capacit\u00e0 di quella prevista dallo specifico UPS, seppure possa apparire fattibile crea due potenziali gravi problemi: l'UPS faticherebbe a ricaricare completamente la batteria, eventualmente danneggiando i componenti preposti per fornire ricarica inferiore; il potenziale funzionamento maggiormente prolungato in modalit\u00e0 backup potrebbe surriscaldare oltre misura l'apparecchio, progettato per tempi di conversione DC/AC pi\u00f9 limitati.\nSostituzione delle batterie.\nGli UPS normalmente sono dotati di led o display - o segnali acustici codificati - in grado di segnalare l'approssimarsi della necessit\u00e0 di cambiare la batteria, o quando \u00e8 diventata inutilizzabile. Se tale avviso \u00e8 generalmente valido (difficile che la batteria segnalata come esausta possa essere ancora in buono stato), pu\u00f2 accadere tuttavia che sia tardivo, causa sovrastima della capacit\u00e0 residua della batteria.\nBuona pratica \u00e8 quella di testare ciclicamente - ogni uno o due mesi - l'effettiva tenuta dell'UPS in modalit\u00e0 backup, collegandovi - a batterie caricate al 100% dopo i tempi previsti - dei carichi di livello noto e poco superiore a quello utilizzato normalmente (ma che possano correre il rischio di spegnersi) per dei tempi di riferimento che poi saranno quelli considerati come realmente realizzabili, onde verificare se le proprie stime/aspettative dei tempi di backup sono esatte, in relazione alla progressiva diminuzione della capacit\u00e0 delle batterie dovuta al deterioramento.\nNegli UPS entry-level, la batteria \u00e8 spesso totalmente inglobata nell'involucro dell'apparecchio, e sostituirla pu\u00f2 essere difficoltoso, specialmente nel richiudere correttamente l'UPS senza costringere i vari cavi a pericolose compressioni tra loro, e contro gli altri componenti.\nAltri UPS, sempre a batteria interna, dispongono invece di un apposito sportello laterale su una delle superfici, che una volta aperto/rimosso (svitando poche viti o anche solo azionando una linguetta d'apertura), permette di sostituire la batteria senza interagire con altro componente che con i morsetti dei due cavi (positivo e negativo) che la collegano.\nUPS professionali di maggiori dimensioni dispongono invece di apposite slitte di estrazione, o alloggiamenti/contenitori esterni.\nRumorosit\u00e0.\nFattore da tenere presente specialmente nel caso di ambienti silenziosi, \u00e8 che gli UPS possono essere - anche nel normale funzionamento in presenza di alimentazione di rete - pi\u00f9 o meno silenziosi o rumorosi, a seconda della tipologia e della qualit\u00e0 dei componenti; negli UPS \"on-line\", data la costante doppia conversione, potrebbero essere quasi sempre attive delle ventole di raffreddamento, il cui rumore pu\u00f2 essere accettabile o meno a seconda dei contesti e della sensibilit\u00e0 uditiva delle persone; dei sibili o dei ronzii da parte dell'UPS, elevati o minimi, costanti o saltuari, possono poi essere normali a seconda della qualit\u00e0 e del design dell'UPS, a prescindere dalla tipologia; i livelli di rumorosit\u00e0 vengono generalmente espressi in decibel di pressione sonora, pesati in classe A \"dB(A)\".\nViceversa, nel funzionamento in modalit\u00e0 backup - batterie - \u00e8 parte integrante degli UPS emettere dei \"beep\", appositi segnali di allarme volti ad indicare che si \u00e8 persa la fruibilit\u00e0 della tensione di rete, e bisogna al pi\u00f9 presto attivare una fornitura elettrica secondaria ed applicarla all'ingresso dell'UPS, oppure spegnere correttamente le apparecchiature collegate all'uscita, prima che si scarichi la batteria (\u00e8 da tenere conto che gli UPS sarebbero infatti solo una parte di un sistema completo di alimentazione d'emergenza, e cio\u00e8 quella che provvede - tramite bassissimi o nulli \"tempi di trasferimento\" - ad evitare alle apparecchiature collegate vuoti di corrente, mentre vengono rapidamente attivate forniture elettriche locali autonome dotate di maggior autonomia, le quali ovviamente non prevedono di generare segnali di allarme durante tale attivit\u00e0, che \u00e8 quella per loro di normale utilizzo).\nTale \"beep\" di allarme durante il funzionamento a batteria \u00e8 per altro difficilmente regolabile in volume, o disattivabile, e il suo potenziale disturbo - rapportato alla necessit\u00e0 di ricevere tale allarme - deve essere tenuto da conto in fase di definizione del posizionamento dell'UPS (es.: un UPS posizionato in camera da letto, potrebbe dar luogo a sveglie notturne in occasione di blackout istantanei o prolungati, come eventualmente anche solo di passaggio alla modalit\u00e0 AVR).\nTecnologia costruttiva.\nFondamentalmente \u00e8 un apparecchio costituito da almeno tre parti principali: un primo convertitore alternata/continua (convertitore AC) che, grazie a un raddrizzatore e a un filtro, converte la tensione alternata della rete elettrica in tensione continua; una batteria, o pi\u00f9 batterie, in cui viene immagazzinata l'energia fornita dal primo convertitore; un secondo convertitore continua/alternata (convertitore CA o inverter) che, prelevando energia dal raddrizzatore o dalle batterie in caso di mancanza di rete elettrica, fornisce corrente al carico collegato.\nParte integrante degli UPS pu\u00f2 essere il \"bypass\", quello statico, anche detto automatico e quello manuale. Il primo, completamente gestito dalla macchina, commuta il carico tra inverter e rete senza buco di tensione, solitamente eseguito tramite SCR, e diventa importante in caso di anomalia sia dell'UPS che a valle, cio\u00e8 del carico se sovraccarico e/o cortocircuito. Il bypass manuale \u00e8 appunto gestito da un operatore, utile in caso di guasto con possibile spegnimento del carico e di manutenzione; in questo modo, si esclude completamente la macchina, garantendo il funzionamento del carico da rete. In modalit\u00e0 \"bypass\" il carico non \u00e8 in alcun modo protetto.\nUn gruppo di continuit\u00e0 semplice (tralasciando la parte raddrizzatore e batterie), consiste in un inverter, in cui un oscillatore a onda quadra genera il segnale che poi, amplificato da una batteria di \"transistor\" alimentati dalla tensione continua, rende la potenza necessaria attraverso un trasformatore per il necessario innalzamento in tensione. Gruppi di continuit\u00e0 avanzati hanno cominciato a usare componentistica pi\u00f9 moderna, come gli IGBT, i MOSFET o altri ancora, al fine di ottenere un'efficienza superiore.\nSalendo ulteriormente nella scala della complessit\u00e0, vengono usati vari sistemi per ottenere una forma d'onda in uscita che sia pi\u00f9 simile all'onda sinusoidale che viene distribuita dalle compagnie di elettricit\u00e0. Ci\u00f2 avviene a livello dell'oscillatore o del circuito dei \"transistor\". Vengono usati condensatori e induttori per filtrare il flusso di corrente da e verso il \"transistor\", in modo da renderlo pi\u00f9 \"morbido\". \u00c8 anche possibile produrre un'onda pi\u00f9 sinusoidale usando un'alimentazione duale: positivo, negativo, e massa. Un circuito logico s'incarica di attivare i \"transistor\" in modo che si alternino nella commutazione nel modo giusto.\nAll'interno degli UPS per generare la corrente alternata vengono usati gli inverter che prelevano l'energia dalle batterie. Spesso generano un'onda sinusoidale modificata, simile a quella originale ma a gradini, in maniera simile alla Pulse-amplitude modulation, che ha la stessa area della sinusoidale pura e quindi la stessa energia. Dopo l'inverter il segnale viene passato a dei filtri che gli smussano gli angoli facendola assomigliare maggiormente a una sinusoide. In genere gli UPS hanno due tipi di prese. Un gruppo collegato alle batterie (e all'inverter) e un gruppo di prese collegate solo ai filtri, in caso di mancanza di corrente quest'ultimo gruppo smette di erogare corrente.\nGruppi di continuit\u00e0 ancora pi\u00f9 sofisticati usano la tecnica detta modulazione di larghezza di impulso (in inglese \"Pulse Width Modulation\" o PWM) con una portante ad alta frequenza: ci\u00f2 permette di approssimare pi\u00f9 da vicino una funzione sinusoidale.\nNegli UPS di qualit\u00e0, l'onda sinusoidale in uscita pu\u00f2 risultare addirittura migliore di quella fornita in ingresso.\nTutti i gruppi di continuit\u00e0 che non generano un'onda sinusoidale pura fanno s\u00ec che certi carichi, come i motori elettrici (ventilatori, per esempio), o lavorino in maniera meno efficiente/disturbata (come spesso accade nel caso di onda pseudo-sinusoidale/onda modificata), fin'anche non funzionino, si guastino e/o guastino l'UPS.\nTipologia.\nEsistono tre principali categorie di UPS, che in ordine decrescente di qualit\u00e0/costo sono:\non line (VFI).\nI gruppi di continuit\u00e0 \"on-line\" presentano il vantaggio di eliminare i disturbi presenti sulla rete di alimentazione tramite la doppia conversione, generando sempre autonomamente la corrente alternata in uscita, con tensione, forma d'onda e soprattutto anche a frequenza potenzialmente sempre perfette; inoltre, solo tramite la doppia conversione presente in questi modelli \u00e8 possibile arrivare ad un \"tempo di trasferimento\" pari a zero millisecondi.Questa tipologia presenta come svantaggio un consumo maggiore rispetto alle altre tipologie, proprio per la costante attivit\u00e0 del raddrizzatore (ingresso AC/DC) e dell'inverter (uscita DC/AC); tale attivit\u00e0 costante - al cui consumo si somma quello normale dovuto alla ricarica/mantenimento in carica delle batterie - pu\u00f2 inoltre portare gli UPS \"on-line\" ad avere un'aspettativa di vita inferiore a quella di altre tipologie, a parit\u00e0 di qualit\u00e0 costruttiva.\nQuesto tipo di gruppi di continuit\u00e0 \u00e8 il migliore e spesso \u00e8 anche il pi\u00f9 costoso. Gli UPS in grado di erogare potenze superiori a 2, 3 kVA sono quasi tutti di questo tipo. Esistono 2 sottoprodotti che in base alla potenza e filosofia utilizzano o meno il trasformatore in uscita.\nIn alternativa ad un UPS di architettura \"on line\" - nel caso quindi sia plausibile una spesa elevata in termini di apparecchio e consumi - \u00e8 possibile valutare di optare per un \"soccorritore\" operante in modalit\u00e0 \"on line\" (senza interruzione), avvantaggiandosi cos\u00ec di prestazioni migliori verso qualsiasi tipo di carico, per natura pi\u00f9 prolungate, e tramite un apparecchio pi\u00f9 strettamente normato dal punto di vista dell'affidabilit\u00e0 e della robustezza.\nline interactive (VI).\nI gruppi di continuit\u00e0 \"line-interactive\" hanno un autotrasformatore multi-tap a tensione variabile. Questo tipo speciale di trasformatore pu\u00f2 aggiungere o sottrarre bobine di filo alimentate, aumentando o diminuendo in tal modo il campo magnetico e la tensione di uscita del trasformatore. Ci\u00f2 pu\u00f2 anche essere eseguito da un trasformatore \u201cbuck-boost\u201d che \u00e8 distinto da un autotrasformatore, poich\u00e9 il primo pu\u00f2 essere cablato per fornire isolamento galvanico. Questo tipo di UPS \u00e8 in grado di tollerare continui abbassamenti di sottotensione e sovratensioni senza consumare la riserva limitata della batteria. A seconda del modello, la modifica della presa dell'autotrasformatore pu\u00f2 causare un'interruzione della potenza di uscita molto breve, che potrebbe causare un \"trillo\" degli UPS dotati di un allarme di perdita di potenza. Questo \u00e8 diventato popolare anche negli UPS pi\u00f9 economici perch\u00e9 sfrutta i componenti gi\u00e0 inclusi. Il trasformatore principale da 50/60\u00a0Hz utilizzato per convertire tra tensione di linea e tensione della batteria deve fornire due rapporti di rotazione leggermente diversi: uno per convertire la tensione di uscita della batteria (tipicamente un multiplo di 12 V) in tensione di linea e una seconda per convertire la tensione di linea a una tensione di carica della batteria leggermente superiore (comunemente multiplo di 14 V). La differenza tra le due tensioni \u00e8 dovuta al fatto che la ricarica di una batteria richiede una tensione \u2018delta\u2019 (fino a 13-14 V per caricare una batteria da 12 V).\nGli autotrasformatori possono essere progettati per coprire un'ampia gamma di tensioni di ingresso variabili, ma ci\u00f2 richiede pi\u00f9 tocchi e aumenta la complessit\u00e0 e la spesa dell'UPS. \u00c8 comune che l'autotrasformatore copra un intervallo solo da circa 90 V a 140 V per alimentazione a 120 V, quindi passa alla batteria se la tensione \u00e8 molto pi\u00f9 alta o pi\u00f9 bassa di quella gamma. In condizioni di bassa tensione, l'UPS utilizzer\u00e0 pi\u00f9 corrente del normale, quindi potrebbe richiedere un circuito di corrente superiore rispetto a un dispositivo normale. Ad esempio, per alimentare un dispositivo da 1000\u00a0W a 120 V, l'UPS preleva 8,33 A. Se si verifica un calo di tensione e la tensione scende a 100 V, l'UPS preleva 10 A per compensare. Questo funziona anche in senso inverso, quindi in una condizione di sovratensione, l'UPS avr\u00e0 bisogno di meno corrente.\noff line (VFD).\nI gruppi di continuit\u00e0 \"off-line\" iniziano a sintetizzare l'onda solo qualche millisecondo dopo il black-out, creando quindi un piccolo \"buco\", della durata di pochi millisecondi, di tensione in uscita durante il quale il carico non viene alimentato. Per ovviare a questo problema, vengono utilizzati dei condensatori in uscita, non sempre per\u00f2 sufficienti a mantenere l'alimentazione del carico. Questo tipo di UPS \u00e8 pi\u00f9 economico, pi\u00f9 facile da costruire, spesso impiegato per alimentare singoli computer o comunque utenze non troppo delicate, come ulteriore vantaggio, tenendo l'inverter spento si ha anche un consistente risparmio energetico. Spesso gli UPS di piccola taglia sono di questo tipo.\nClassificazione IEC EN 62040-3.\nLa norma IEC EN 62040-3 stabilisce una codifica di classificazione degli UPS in base alla loro dipendenza dalla corrente in ingresso, alla qualit\u00e0 della forma d'onda che viene erogata (sia in presenza di alimentazione dalla rete elettrica sia in modalit\u00e0 backup), e ai ; tale codificazione prevede un formato composto da 3 campi A, B e C, esposti nel formato AA(A)-BB-CCC, e ogni campo ha degli indici il cui primo rappresenta la migliore qualit\u00e0:\nIl codice pu\u00f2 cos\u00ec risultare VFI-SS-111 per un UPS dalle caratteristiche migliori in relazione a quanto sopra, fino a VFD-SY-333 per un UPS inadatto per apparecchiature estremamente vulnerabili ad alimentazioni disturbate.\nA: Dipendenza dall'ingresso.\nLa suddivisione in VFI, VI e VFD ricalca indirettamente le tre tipologie costruttive principali, e cio\u00e8 On-Line, Line-Interactive e Off-Line; la sigla \u00e8 riferita alle condizioni di normale esercizio (presenza di idonea fornitura elettrica all'ingresso dell'UPS, quindi nessun utilizzo delle batterie), ed indica le caratteristiche della corrente in uscita dall'UPS in relazione a quella in ingresso:\nB: Forme d'onda in uscita.\nNel campo di classificazione della forma d'onda in uscita composto da due lettere, la prima lettera indica la caratteristica in presenza di fornitura elettrica, la seconda in modalit\u00e0 batteria, e si hanno le seguenti corrispondenze:\nIl valore di THDv &lt; 8% (\"Total Harmonic Voltage Distorsion\") non indica comunque una tensione priva di imperfezioni, esso risulta infatti semplicemente conforme alla la norma CEI EN 50160 che indica tale valore quale massimo ammissibile per la distorsione armonica totale della tensione; valori pi\u00f9 auspicabili sono quelli inferiori al 5%.\nC: Prestazioni dinamiche in uscita.\nIl primo dei tre numeri del terzo campo \u00e8 riferito alla ; i numeri possono variare da 1 a 4 in relazione alla permanenza delle prestazioni dell'UPS all'interno dell'area descritta da 3 differenti grafici di risposta (ogni area \u00e8 definita dalla curva di risposta alle sovratensioni e da quella alle sottotensioni), dove vengono identificati limiti di variazione nella tensione in uscita tra -100% e + 100%, in relazione al tempo in millisecondi (da 0,1 a 1000).\nL'area di Classe 1 indica la maggiore aderenza alla tensione di uscita nominale durante le variazioni di modalit\u00e0/carico, e il minor tempo con cui in tali frangenti la tensione in uscita viene riportata adiacente a quella nominale; l'area di Classe 3 il maggiore scostamento di tensione, con i tempi pi\u00f9 lunghi per il ristabilimento della tensione nominale.\nClasse 1.\nL'area Classe 1 prevede uno scostamento massimo della tensione compreso tra -30% e +30% per massimo 5 ms, complessivamente massimo 20 ms per tornare ad un range compreso tra -14% e +14%, e complessivamente massimo 100 ms per tornare ad un range di tensione in uscita compreso tra -10% e +10% della tensione nominale.\nClasse 2.\nL'area Classe 2 prevede uno scostamento massimo della tensione compreso tra -100% (zero volt in uscita) e +100% (o anche pi\u00f9) per massimo 1 ms, complessivamente massimo circa 5,5 ms per tornare ad un range di tensione in uscita compreso tra -30% e +30%, e complessivamente massimo 100 ms per tornare ad un range di tensione in uscita compreso tra -10% e +10% della tensione nominale.\nClasse 3.\nL'area Classe 3, a differenza delle precedenti, non \u00e8 simmetrica nel definire le risposte per sovratensioni e sottotensioni;\nPer le sovratensioni ha lo stesso andamento delle sovratensioni previsto dall'area 2, mentre per le sottotensioni prevede di poter presentare -100% della tensione in uscita (zero volt) per massimo 10 ms, complessivamente massimo 20 ms per tornare ad erogare minimo il 52%, complessivamente circa 35 ms per tornare ad erogare minimo il 70%, mentre tra i 100 e i 1000 ms dallo stato di variazione pu\u00f2 erogare fino a -20% della tensione nominale."}
{"id": "114361", "revid": "827882", "url": "https://it.wikipedia.org/wiki?curid=114361", "title": "Prete (disambigua)", "text": ""}
{"id": "114365", "revid": "77358", "url": "https://it.wikipedia.org/wiki?curid=114365", "title": "Quacchero", "text": ""}
{"id": "114366", "revid": "1275329", "url": "https://it.wikipedia.org/wiki?curid=114366", "title": "Assicurazione (arrampicata)", "text": "L'assicurazione \u00e8 l'insieme delle misure e operazioni che un arrampicatore o alpinista, da solo o in cordata, esegue per arrestare un'eventuale caduta durante la salita di una parete (di roccia o di ghiaccio).\nPer tali operazioni, che sono il cardine dell'intera catena di assicurazione, lo sportivo sfrutta solitamente un corredo di attrezzi e materiali specifici.\nLa \u201ccatena di assicurazione\u201d indica l'insieme complessivo degli elementi che costituiscono il sistema di sicurezza della cordata.\nIn riferimento all'arresto di una caduta dello sportivo che sta scalando, si distinguono due diversi tipi di assicurazione. Tale differente tipologia di assicurazione ha ragione d'essere in virt\u00f9 dei dispositivi d'arresto della caduta che gli arrampicatori o alpinisti decidono di utilizzare nella loro attivit\u00e0. In altre parole, il tipo di assicurazione varia sostanzialmente al variare del tipo di freno, che pu\u00f2 essere bloccante (automatico) o dinamico (non automatico).\nLe varie tipologie di assicurazione possono essere combinate tra loro a seconda delle esigenze della cordata, del tipo di arrampicata e delle caratteristiche della parete che si vuole scalare.\nAssicurazione statica.\nQuando non vi \u00e8 scorrimento di corda, o a corda \u201cbloccata\u201d. Questo tipo di assicurazione \u00e8 molto utilizzato nell'arrampicata sportiva e scarsamente utilizzato nell'alpinismo.\nNell'assicurazione statica si ricorre all'utilizzo di particolari freni (come il gri-gri o il cinch) che bloccano automaticamente la corda. Questi dispositivi possono funzionare permettendo lo scorrimento della corda in una sola direzione, bloccando la corda in caso di strappo violento, o permettendone lo scorrimento solo se tenuti in posizione da chi effettua l'assicurazione.\nL'arresto di un'eventuale caduta avviene tramite il bloccaggio completo della corda. L'energia della caduta viene scaricata completamente sul punto di ancoraggio pi\u00f9 alto e sulla corda (che lo assorbe allungandosi elasticamente).\nVantaggi.\nL'uso di freni a bloccaggio assistito hanno un livello di sicurezza maggiore, quindi utilizzabili sia dai principianti che dagli esperti. Il fatto che la corda si blocchi automaticamente garantisce la sicurezza dell'arrampicatore anche in caso di disattenzione del compagno che assicura. Questo \u00e8 il motivo del successo di questo tipo di freni nell'arrampicata sportiva. .\nSebbene questi dispositivi siano molto sicuri, le mani dell'assicuratore devono rimanere sulla corda.\nSvantaggi.\nIl completo bloccaggio della corda fa s\u00ec che l'energia si scarichi tutta sulla corda e sull'ultimo punto di ancoraggio. Questo non \u00e8 accettabile in ambito alpinistico, dove i punti di ancoraggio possono essere precari e sono comunque meno solidi rispetto agli spit utilizzati nell'arrampicata sportiva. Inoltre in alpinismo i punti di ancoraggio vengono posizionati a maggior distanza di quella degli spit su una parete attrezzata, esponendo quindi al rischio di cadute pi\u00f9 lunghe. In questo caso l'assicurazione statica pu\u00f2 portare alla fuoriuscita del punto di ancoraggio dalla sua sede o addirittura alla rottura della corda. Inoltre in caso di cadute lunghe in rapporto alla lunghezza della corda (quindi con fattore di caduta alto) il bloccaggio della corda e il brusco arresto che ne consegue possono provocare gravi lesioni all'alpinista caduto, soprattutto alla colonna vertebrale.\nAssicurazione dinamica.\nNel caso in cui vi sia scorrimento di corda, o a corda \u201cfrenata\u201d. Durante l'arresto la corda inizialmente non si blocca, ma scorre nel freno rallentando fino a giungere gradualmente all'arresto completo.\nIn questo tipo di assicurazione il freno pu\u00f2 essere un nodo (per esempio il mezzo barcaiolo) o un freno dinamico come il tuber o secchiello, l'otto o il reverso. In questi freni la corda pu\u00f2 scorrere, ma a chi manovra il freno \u00e8 sufficiente una forza relativamente piccola esercitata sulla corda per trattenere anche pesi molto grandi (anche un migliaio di chili). \nVantaggi.\nCon l'assicurazione dinamica l'energia di un'eventuale caduta \u00e8 dissipata per il 90% sul freno, sotto forma di calore generato dall'attrito tra freno e corda. L'energia restante \u00e8 divisa fra tutti i punti di ancoraggio (se sono correttamente posizionati) e allungamento elastico della corda. In questo modo \u00e8 ridotta al minimo la possibilit\u00e0 di fuoriuscita dei punti di ancoraggio o di rottura della corda. Inoltre l'arresto graduale pone la persona caduta al sicuro da eventuali lesioni spinali. Per questo motivo l'assicurazione dinamica \u00e8 pressoch\u00e9 l'unica utilizzata in alpinismo.\nSvantaggi.\nIl freno dinamico non interviene automaticamente in caso di caduta, ma necessita sempre che il frenamento della corda sia effettuato correttamente da chi effettua l'assicurazione. La necessit\u00e0 di manovrare costantemente il freno rende estremamente rischioso il suo utilizzo da parte di mani inesperte e pu\u00f2 rendere fatale un'eventuale distrazione. Perci\u00f2 l'assicurazione dinamica \u00e8 scarsamente utilizzata nell'arrampicata sportiva.\nPosizione del freno.\nUna distinzione importante riguarda il posizionamento del freno all'interno della catena di assicurazione: possiamo avere un'assicurazione statica ventrale (ad esempio un Gri-gri posto sull'anello di servizio dell'imbragatura), ma anche un'assicurazione statica classica (esempio: una piastrina Gi-gi posta su una sosta in parete); possiamo altres\u00ec avere un'assicurazione dinamica ventrale (esempio: un tuber posto sull'anello di servizio dell'imbragatura) o un'assicurazione dinamica classica (esempio; un nodo mezzo barcaiolo posto al vertice di una sosta della parete).\nAssicurazione ventrale.\nQuando il freno viene collegato (tramite l'anello di servizio dell'imbragatura) al corpo dell'operatore che compie l'atto dell'assicurazione. In caso di caduta, il caduto \u00e8 trattenuto dal corpo stesso del compagno che lo assicura, che fa cos\u00ec da contrappeso.\nVantaggi.\nEssendo il corpo di chi effettua l'assicurazione a fermare la caduta, si evitano pericolose sollecitazioni sulla sosta. Ci\u00f2 \u00e8 particolarmente utile se i punti di ancoraggio della sosta non sono stati predisposti per sollecitazioni provenienti dall'alto (\"ribaltamento\" della sosta). Se chi assicura si trova al livello del terreno (condizione costante in arrampicata sportiva e presente nella partenza di un'ascensione alpinistica) si evita la necessit\u00e0 di predisporre ulteriori punti di ancoraggio altrimenti inutili.\nSvantaggi.\nL'urto di una caduta \u00e8 di norma abbastanza forte da sollevare chi assicura dal punto in cui si trova e trascinarlo in alto, anche per alcuni metri. Questo spostamento pu\u00f2 portare all'impatto con la parete rocciosa, con conseguente possibilit\u00e0 di lesioni per chi assicura.\nAssicurazione classica.\nQuando il freno viene applicato, tramite la sosta o tramite appositi punti di ancoraggio, direttamente sulla parete di roccia o di ghiaccio. La caduta \u00e8 quindi trattenuta dalla sosta stessa.\nVantaggi.\nChi effettua l'assicurazione \u00e8 al sicuro da urti violenti collegati alla caduta del compagno.\nSvantaggi.\nIn caso di caduta, nell'assicurazione dal basso la sosta si \"ribalta\", cio\u00e8 si rivolge verso l'alto. La predisposizione della sosta deve essere quindi effettuata in modo che i punti di ancoraggio siano in grado di resistere anche ad una sollecitazione proveniente dall'alto, cio\u00e8 al ribaltamento della sosta stessa. Il ribaltamento \u00e8 estremamente rischioso in caso di punti di ancoraggio precari. Il sistema non presenta questo svantaggio per l'assicurazione dall'alto.\nSicura a spalla.\nUn particolare tipo di assicurazione, in ambito alpinistico, \u00e8 la cosiddetta \"sicura a spalla\". Si tratta di un metodo tradizionale, oramai ben poco utilizzato, che per arrestare la caduta non si avvale di attrezzi ma, piuttosto, sfrutta l'attrito della corda che viene avvolta attorno al corpo dell'assicuratore. In questo modo \u00e8 il corpo stesso a fare da freno dinamico. Pu\u00f2 essere utilizzata in caso di emergenza con carenza di materiale o, in situazioni sicure, per ragioni di rapidit\u00e0."}
{"id": "114367", "revid": "1272592", "url": "https://it.wikipedia.org/wiki?curid=114367", "title": "Raffaele Morelli", "text": "Biografia.\nSi laurea in Medicina e Chirurgia presso l'Universit\u00e0 degli Studi di Pavia nel 1973, e l'anno dopo assolve all'obbligo di leva a Trieste dove presta attenzione alle problematiche relazionali dei militari nello svolgimento delle proprie mansioni; si \u00e8 poi specializzato in Psichiatria presso l'Universit\u00e0 degli Studi di Milano nel 1977.\nDal 1979 \u00e8 direttore dell'Istituto Riza, gruppo di ricerca che pubblica la rivista \"Riza Psicosomatica\" ed altre pubblicazioni specializzate, con lo scopo di \"\"studiare l'uomo come espressione della simultaneit\u00e0 psicofisica riconducendo a questa concezione l'interpretazione della malattia, della sua diagnosi e della sua cura\".\" Inoltre \u00e8 direttore delle riviste \"Dimagrire\" e \"Salute Naturale\".\nDall'attivit\u00e0 dell'Istituto Riza \u00e8 sorta anche la \"Scuola di Formazione in Psicoterapia ad indirizzo psicosomatico\", riconosciuta ufficialmente dal Ministero dell'universit\u00e0 e della ricerca scientifica e tecnologica nell'ottobre del 1994.\nRaffaele Morelli \u00e8 anche vicepresidente della SIMP (Societ\u00e0 Italiana di Medicina Psicosomatica).\nHa partecipato a numerose trasmissioni televisive sia per la RAI sia per Mediaset (Maurizio Costanzo Show, Tutte le mattine, Matrix, ecc.) e per la radio."}
{"id": "114374", "revid": "287204", "url": "https://it.wikipedia.org/wiki?curid=114374", "title": "Sankara", "text": ""}
{"id": "114375", "revid": "1494169", "url": "https://it.wikipedia.org/wiki?curid=114375", "title": "Tecoma", "text": ""}
{"id": "114377", "revid": "5", "url": "https://it.wikipedia.org/wiki?curid=114377", "title": "Folliculoma", "text": ""}
{"id": "114381", "revid": "729019", "url": "https://it.wikipedia.org/wiki?curid=114381", "title": "Luteoma", "text": "Il luteoma \u00e8 un tumore rarissimo che colpisce l'ovaio. Pu\u00f2 essere associato a pseudoermafroditismo femminile.\nAnatomia patologica.\nQuesto tipo di neoplasia deriva da un precedente follicoloma o tecoma che ha subito una luteinizzazione, acquisendo la capacit\u00e0 di produrre e accumulare l'ormone.\nClinica.\nQuesto tipo di tumore dell'ovaio produce progesterone. L'eccesso di questo ormone produce i sintomi che accompagnano questa malattia. Il progesterone determina modificazioni nell'endometrio, che bloccano le mestruazioni, simulando uno stato gravidico (pseudogravidanza). Si pu\u00f2 presentare irsutismo.\nTrattamento e prognosi.\nSi tratta di una neoplasia benigna e il trattamento prevede un intervento chirurgico di escissione del tumore o un'ovariectomia monolaterale"}
{"id": "114382", "revid": "287204", "url": "https://it.wikipedia.org/wiki?curid=114382", "title": "Shankara", "text": ""}
{"id": "114387", "revid": "767487", "url": "https://it.wikipedia.org/wiki?curid=114387", "title": "Disgerminoma", "text": " \nIl disgerminoma \u00e8 un tumore maligno derivante da cellule germinali senza differenziazione n\u00e9 maturazione che colpisce l'ovaio.\nInsorge soprattutto tra i 10 e i 20 anni. \nSi descrive come una massa solida, solitamente unilaterale e con dimensioni variabili. Il colore varia dal bianco a giallo e ha consistenza carnosa e morbida. Al microscopio ottico si notano cellule chiare contenenti glicogeno organizzate in isole o cordoni, separate da tessuto fibroso. \u00c8 presente un infiltrato di linfociti reattivi. Viene chiamato anche seminoma, per la somiglianza all'esame microscopico con il tumore omonimo che colpisce i testicoli.\nEsprime diversi marker tra i quali la gonadotropina corionica, OCT3, OCT4, cKIT e la fosfatasi alcalina placentare (PLAP).\nSi associa frequentemente con malformazioni dell'apparato genitale femminile. Ha una crescita rapida e tende a espandersi agli organi vicini e alle linfoghiandole lombo-aortiche e mediastiniche."}
{"id": "114390", "revid": "1226", "url": "https://it.wikipedia.org/wiki?curid=114390", "title": "Orangerie", "text": ""}
{"id": "114393", "revid": "1728", "url": "https://it.wikipedia.org/wiki?curid=114393", "title": "Pompeo Magno", "text": ""}
{"id": "114395", "revid": "22166", "url": "https://it.wikipedia.org/wiki?curid=114395", "title": "Mahabarata", "text": ""}
{"id": "114396", "revid": "599013", "url": "https://it.wikipedia.org/wiki?curid=114396", "title": "Fem", "text": ""}
{"id": "114399", "revid": "287204", "url": "https://it.wikipedia.org/wiki?curid=114399", "title": "Gijon", "text": ""}
{"id": "114400", "revid": "1305772", "url": "https://it.wikipedia.org/wiki?curid=114400", "title": "Alonzo Church", "text": "Ha dato importanti contributi allo sviluppo della logica matematica e ai fondamenti dell'informatica teorica. Dimostr\u00f2 per primo il cosiddetto paradosso della conoscibilit\u00e0 di Church-Fitch.\nBiografia.\nNato a Washington D.C., ricevette un bachelor's degree all'Universit\u00e0 di Princeton nel 1924 e un Ph.D. nel 1927. La tesi di dottorato (\"Alternatives to Zermelo's Assumption\"), che verteva sull'assioma della scelta, ebbe Oswald Veblen come relatore. Nel 1929 divenne professore di matematica a Princeton, posizione che occup\u00f2 fino al 1967, quando si trasfer\u00ec in California.\nLa sua meticolosit\u00e0 di insegnante era leggendaria. A tale proposito, il logico e filosofo J. Barkley Rosser, suo allievo, riferisce una frase che si tramandava nel dipartimento: \"Era meticolosamente attento nelle sue lezioni. C'era una storia che circolava. Se Church dice che \u00e8 ovvio, se ne sono accorti tutti da mezz'ora. Se Hermann Weyl dice che \u00e8 ovvio, John Von Neumann pu\u00f2 dimostrarlo. Se Solomon Lefschetz dice che \u00e8 ovvio, allora \u00e8 falso\".\nQuesta meticolosit\u00e0 si rifletteva anche su altri comportamenti, in classe e fuori, nei quali esibiva un notevole grado di stranezza (anche se, come fa notare Gian-Carlo Rota, in misura non paragonabile a quella di altri logici di spicco, finiti perfino in manicomio per qualche tempo): prima di ogni lezione compiva un rito maniacale di cancellazione della lavagna, fino a far sparire accuratamente ogni minima macchia di gesso, in un'elaborata cerimonia che richiedeva una decina di minuti e a cui era per lui impossibile rinunciare, perfino quando i suoi studenti, per risparmiargli tempo e fatica, si provavano a fargliela trovare gi\u00e0 perfettamente pulita a inizio lezione. In alcuni casi, il rituale della cancellazione era cos\u00ec complesso e approfondito da richiedere l'uso di acqua e sapone: in tal caso, si osservava una pausa aggiuntiva di un'altra decina di minuti, che trascorreva in un silenzio imbarazzante, in attesa che la lavagna asciugasse.\nAltre stranezze erano nelle sue lezioni, che riflettevano parola per parola le dispense da lui vergate a mano in un periodo di venti anni e conservate nella biblioteca di \"Fine Hall\", in un manoscritto ormai divenuto ingiallito e maleodorante dopo tutto quel tempo (nonostante tutti quegli anni trascorsi, il manoscritto avrebbe atteso ancora 5 anni prima di essere da lui mandato in stampa, con il titolo \"Introduction to Mathematical Logic\"). Quando, durante la lezione, si sentiva in dovere di trasgredire il contenuto del manoscritto e uscire dal seminato, avvertiva sempre prima i suoi studenti della discrepanza tra testo scritto e lezione orale. Sentiva una tale esigenza di precisione che tutto quanto proferiva a voce durante la lezione veniva da lui scritto sulla lavagna parola per parola, con la grafia larga di qualcuno che si rivolga ad alunni di scuola elementare, rispettando rigorosamente punteggiatura e divisione in paragrafi delle dispense. Se poi gli capitava di dover riutilizzare un teorema gi\u00e0 dimostrato in precedenza, con un semplice cambio di notazione, Church manifestava una certa esitazione, prima di rivolgersi alla classe dicendo: \"Potrei semplicemente dire 'allo stesso modo', ma farei meglio a dimostrarlo di nuovo\".\nLambda calcolo.\nChurch \u00e8 noto soprattutto per il lambda calcolo, da lui sviluppato nel famoso articolo del 1936 in cui mostra l'esistenza di un \"problema indecidibile\". Questo risultato precedette il famoso lavoro di Alan Turing sul problema della fermata (o \"halting problem\") che mostra l'esistenza di un problema irrisolvibile mediante un procedimento meccanico. Church e Turing mostrarono altres\u00ec che il lambda calcolo e la macchina di Turing, utilizzata dallo stesso Turing nel problema della fermata, sono equivalenti in capacit\u00e0, e successivamente dimostrarono una variet\u00e0 di \"processi di computazione meccanica\" alternativi aventi le medesime abilit\u00e0 computazionali. Questo risultato \u00e8 chiamato la tesi di Church-Turing. Data la disputa su chi la propose per primo, \u00e8 anche conosciuta con un nome che ne riflette la doppia attribuzione (Tesi di Church/Tesi di Turing). Sebbene i risultati siano gli stessi, la soluzione di Turing ha il grande vantaggio di andare diretta al cuore della questione ed essere estremamente pi\u00f9 semplice.\nIl lambda calcolo di Church influenz\u00f2 la creazione del Lisp e della famiglia dei linguaggi per computer conosciuti in generale come linguaggi di programmazione funzionale. Il concetto di booleano di Church \u00e8 cos\u00ec chiamato in suo onore.\nAllievi.\nTra gli studenti di dottorato di Church figurano Alan Turing, Stephen Kleene, Raymond Smullyan, Martin Davis, David Kaplan, C. Anthony Anderson, George Alfred Barnard, J. Barkley Rosser, John George Kemeny, Leon Henkin, Michael Oser Rabin, Dana Scott, Peter Andrews, Simon Kochen, Hartley Rogers Jr. (si veda questo elenco)."}
{"id": "114401", "revid": "1728", "url": "https://it.wikipedia.org/wiki?curid=114401", "title": "Sertorio", "text": ""}
{"id": "114402", "revid": "767487", "url": "https://it.wikipedia.org/wiki?curid=114402", "title": "Circolo di qualit\u00e0", "text": " \nI circoli di qualit\u00e0 sono una metodologia aziendale per la soluzione di problemi o il miglioramento della qualit\u00e0 e consistono in piccoli gruppi di lavoratori che si incontrano con il management per discutere e proporre azioni migliorative. Vengono anche definiti come tecniche di bottom-up, ovvero consentono l'emersione dei problemi dal basso verso l'alto.\nIl concetto di circolo di qualit\u00e0 fu elaborato in Giappone negli anni cinquanta, ma fu introdotto in occidente solo negli anni settanta.\nI circoli servono a:"}
{"id": "114403", "revid": "9", "url": "https://it.wikipedia.org/wiki?curid=114403", "title": "Limonaia", "text": ""}
{"id": "114404", "revid": "1226", "url": "https://it.wikipedia.org/wiki?curid=114404", "title": "Donatien-Alphonse-Fran\u00e7ois de Sade", "text": ""}
{"id": "114406", "revid": "1982", "url": "https://it.wikipedia.org/wiki?curid=114406", "title": "Metodo agli elementi finiti", "text": ""}
