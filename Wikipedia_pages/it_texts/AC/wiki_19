{"id": "97587", "revid": "459833", "url": "https://it.wikipedia.org/wiki?curid=97587", "title": "Franco Fabbri", "text": "Biografia.\nDal 1966 al 2012 \u00e8 stato chitarrista, cantante e compositore negli Stormy Six, gruppo che nel 1980 ricevette un Premio della critica discografica tedesca per l'album \"Macchina maccheronica\" come miglior disco rock dell'anno davanti ai Police. Oltre a otto album con il gruppo, Fabbri ha inciso anche lavori di musica elettronica e sperimentale (\"Domestic Flights\" e \"Luci\"). Nel 2013 ha presentato in concerto e registrato brani di Sokr\u00e1tis M\u00e1lamas, Nikos Xid\u00e1kis e altri autori dell\"'\u00e9ntechno\" greco, insieme a \u00c9rrico Pavese, Antonio Zanuso e Cesare Picco; nel 2014 \u00e8 stato promotore e direttore artistico dello spettacolo \"Bella ciao\", nel cinquantesimo anniversario dello spettacolo originale presentato al Festival dei Due Mondi nel 1964; nel 2017 gli \u00e8 stato attribuito il premio all'operatore culturale degli Amici di Amilcare (Barcellona); nel 2018 \u00e8 stato curatore e interprete, insieme a Mirko Puglisi, del concerto \"Radio Sessantotto\", che ha debuttato all'Istituto Italiano di Cultura di Parigi. \nCome musicologo, Fabbri ha pubblicato saggi sul rapporto tra musica e tecnologia (\"Elettronica e musica\", 1984, con un'introduzione di Luigi Nono); sulla musica come fenomeno sociale e culturale (\"L'ascolto tab\u00f9\", pubblicato nel 2005, ristampato e ampliato nel 2017, \"Il suono in cui viviamo\", ristampato e ampliato nel 2008 per i tipi de il Saggiatore, \"Non \u00e8 musica leggera\", 2020, e \"Il tempo di una canzone\", 2021), sull'analisi della canzone (in \"Fabrizio De Andr\u00e9. Accordi eretici\" e \"Mina. Una forza incantatrice\" e nell\"'Enciclopedia della musica\" Einaudi), sulla storia della popular music (\"Around the clock. Una breve storia della popular music\", 2008) e sui generi musicali, pubblicati in vari libri e riviste internazionali. La sua vicenda personale (incluse le attivit\u00e0 accademiche e professionali) e quelle del gruppo musicale del quale ha fatto parte sono narrate in \"Album bianco\" (l'ultima edizione aggiornata e illustrata \u00e8 del 2011).\n\u00c8 stato tra i fondatori (1981) e tre volte \"chairman\" (1985-1987, 2005-2007, 2018-2019) della IASPM (International Association for the Study of Popular Music).\nHa insegnato fino alla fine del 2015 all'Universit\u00e0 di Torino (\"Popular music\" e \"Culture e tecniche del suono e della musica\") e tiene il corso di \"Elementi di economia dei beni musicali\" all'interno del corso di laurea in \"Informatica musicale\" all'Universit\u00e0 degli Studi di Milano. Insegna anche \"Storia della popular music\" e \"Storia delle forme e dei repertori musicali \"al Conservatorio di Parma, e tiene corsi e seminari allo Ied (Milano) e al CESMA (Bioggio, Svizzera). Tiene regolarmente conferenze e seminari in Italia e all'estero (i pi\u00f9 recenti in Spagna, Gran Bretagna, Francia, Germania, Finlandia, Lituania, USA, Serbia). \u00c8 Visiting Professor all'Universit\u00e0 di Huddersfield, GB.\nFa parte della redazione di \"Musica/Realt\u00e0\" e del comitato scientifico della collana \"Le sfere\" (LIM), delle redazioni di \"Popular Music\" (Cambridge University Press) e del \"Journal of World Popular Music\", ed \u00e8 co-editor insieme a Goffredo Plastino della collana \"Routledge Global Popular Music\", per la quale ha curato, sempre con Plastino, il volume \"Made in Italy: Studies in Popular Music\" (2014).\nHa collaborato, come critico musicale, con diverse testate (\"L'Unit\u00e0\", \"Il Sole 24 ORE\") e scritto sulle pagine milanesi de \"la Repubblica\". \u00c8 stato uno dei conduttori storici del programma \"Radio Tre Suite\". Collabora con \"Strisciarossa\" e con la Rete Due della Radio della Svizzera Italiana.\nNel 2019 gli \u00e8 stato attribuito il Premio Tenco per l'operatore culturale. Nel 2021 gli \u00e8 stata conferita la Honorary Membership della IASPM, con questa motivazione: \"Professor Franco Fabbri was a founder member of IASPM and Chair many times. He has led the IASPM Italy branch, and is a leading popular music scholar in Italy and Worldwide.\""}
{"id": "97588", "revid": "916580", "url": "https://it.wikipedia.org/wiki?curid=97588", "title": "243 a.C.", "text": ""}
{"id": "97589", "revid": "39884", "url": "https://it.wikipedia.org/wiki?curid=97589", "title": "Fritz Manteuffel", "text": "Partecip\u00f2 all'Olimpiade di Atene del 1896 vincendo medaglie nelle gare a squadre, mentre ottenne solo piazzamenti nelle gare singole."}
{"id": "97590", "revid": "1392199", "url": "https://it.wikipedia.org/wiki?curid=97590", "title": "Gruppo di Carme", "text": "Si definisce gruppo di Carme l'insieme dei satelliti naturali di Giove che condividono parametri orbitali simili: i loro semiassi maggiori vanno da 22,9 a 24,1 milioni di chilometri, le loro inclinazioni orbitali da 164,9\u00b0 a 165,5\u00b0, le loro eccentricit\u00e0 orbitali da 0,23 a 0,27 (con una eccezione). Si tratta inoltre di satelliti retrogradi.\nI ventidue membri del gruppo sono (in ordine di distanza da Giove): \nS/2003 J 10 si distingue nel gruppo a causa della sua grande eccentricit\u00e0 (0,4295). A parte ci\u00f2, questo gruppo \u00e8 notevolmente omogeneo. \nL'Unione Astronomica Internazionale riserva i nomi terminanti in -e per tutti i satelliti naturali di Giove in orbita retrograda attorno al pianeta, inclusi i membri di questo gruppo."}
{"id": "97591", "revid": "205250", "url": "https://it.wikipedia.org/wiki?curid=97591", "title": "Fran\u00e7ois Bernard M\u00e2che", "text": "Discepolo e seguace di Olivier Messiaen, ha composto musica elettroacustica, per orchestra sinfonica, musica da camera, musica corale e vocale. \nCome musicologo, va principalmente accreditato per il conio del termine e del concetto di Zoomusicologia, in seguito ripreso e sviluppato da vari musicologi (tra cui Dario Martinelli)."}
{"id": "97593", "revid": "124123", "url": "https://it.wikipedia.org/wiki?curid=97593", "title": "Karl Neukirch", "text": "Partecip\u00f2 all'Olimpiade di Atene del 1896 vincendo medaglie nelle gare a squadre, mentre ottenne solo piazzamenti nelle gare singole."}
{"id": "97594", "revid": "729019", "url": "https://it.wikipedia.org/wiki?curid=97594", "title": "Sinechismo", "text": "Il sinechismo \u00e8 un concetto filosofico postulato da Charles Sanders Peirce che promuove l'idea di continuit\u00e0 di caratteristiche tra natura animata, inanimata e facolt\u00e0 umane in quanto appartenenti ad uno stesso processo evolutivo di tipo vitalistico, come elemento irrinunciabile della speculazione filosofica. Il concetto viene spesso menzionato nelle discussioni riguardo alla possibile coesione teorica tra natura e cultura.\nLa realt\u00e0 infatti tende a evolversi diventando ordinata e unita, il sinechismo \u00e8 quindi la continuit\u00e0 tra le realt\u00e0 precedenti e quelle successive formatesi in seguito all'evoluzione."}
{"id": "97595", "revid": "9225", "url": "https://it.wikipedia.org/wiki?curid=97595", "title": "Dario Perucca", "text": "\u00c8 l'attuale disegnatore della serie a fumetti \"Alan Ford\", ideata da Max Bunker.\nCarriera.\nPerucca ha realizzato il maggior numero di storie per questa serie: a settembre 2019 ha infatti realizzato oltre 300 numeri di \"Alan Ford\", contro i 91 di Paolo Piffarerio, il successore di Magnus e i 76 numeri dello stesso Magnus. Il primo numero disegnato da Perucca \u00e8 stato il 202 (intitolato \"Il trio della mutua\"). Pur cominciando con un tratto all'inizio un po' incerto, si \u00e8 successivamente molto raffinato, diventando un disegnatore di notevole bravura e l'attuale asse portante di \"Alan Ford\". Oltre ad \"Alan Ford\", Perucca ha disegnato, sempre con la sceneggiatura di Max Bunker, anche \"Kerry Kross\", \"Beverly Kerr\", \"Padre Kimberly\" e \"Pepper Russel\" (2008) e tre numeri della nuova edizione di un altro personaggio di Max Bunker: \"Kriminal\""}
{"id": "97597", "revid": "838137", "url": "https://it.wikipedia.org/wiki?curid=97597", "title": "242 a.C.", "text": ""}
{"id": "97598", "revid": "2078053", "url": "https://it.wikipedia.org/wiki?curid=97598", "title": "Azione di risparmio", "text": "Le azioni di risparmio sono delle particolari azioni che possono essere emesse solo da societ\u00e0 quotate e si differenziano dalle azioni ordinarie principalmente per due caratteristiche: la prima \u00e8 che il titolare di azioni risparmio non ha diritto di voto sia in assemblea ordinaria che straordinaria, la seconda \u00e8 che ha diritto ad un dividendo maggiorato rispetto sia all'azionista ordinario che privilegiato.\nSono dunque azioni che si rivolgono ai risparmiatori classici, i cosiddetti \"cassettisti\", che comprano un'azione per averne un dividendo ogni anno, e non sono interessati ad intervenire nelle dinamiche di gestione aziendale.\nA prima vista sembrerebbe che, dato il diritto a percepire dividendi maggiori rispetto alle azioni ordinarie, le azioni di risparmio siano scambiate sul mercato a prezzo maggiore di quelle ordinarie, spesso per\u00f2 ci\u00f2 non accade perch\u00e9 l'azionista medio non gradisce il ridottissimo, se non addirittura nullo, potere che pu\u00f2 essere esercitato sull'azienda e sul management grazie al possesso di questo tipo di azioni.\nLe azioni di risparmio, come ogni altro tipo di azione priva del diritto di voto in assemblea, possono essere distribuite dall'emittente azionario in misura non superiore al 50% del capitale sociale. Possono essere emesse al portatore. Alcune di esse possono essere convertibili (risp.) mentre altre non convertibili (r.n.c.). In caso di liquidazione della societ\u00e0 queste ultime hanno il diritto di rimborso a valore nominale (caso Ferfin risp. rimborsate a 1000 Lit).\nModifica assetto societario.\nCon l'emissione di azioni di risparmio da parte della societ\u00e0, la stessa si trova obbligata a modificare il proprio assetto organizzativo interno; infatti, vengono istituite due figure a tutela degli interessi comuni facenti capo a tali azionisti:"}
{"id": "97599", "revid": "838137", "url": "https://it.wikipedia.org/wiki?curid=97599", "title": "241 a.C.", "text": ""}
{"id": "97601", "revid": "117187487", "url": "https://it.wikipedia.org/wiki?curid=97601", "title": "Richard R\u00f6stel", "text": "Partecip\u00f2 all'Olimpiade di Atene del 1896 vincendo medaglie nelle gare a squadre, mentre ottenne solo piazzamenti nelle gare singole."}
{"id": "97603", "revid": "838137", "url": "https://it.wikipedia.org/wiki?curid=97603", "title": "239 a.C.", "text": ""}
{"id": "97604", "revid": "37401", "url": "https://it.wikipedia.org/wiki?curid=97604", "title": "Dagon", "text": "Dagon () o Dagan (in sumero \ud808\udc2d\ud808\udc55\ud808\udcf6, dda-gan; in fenicio \ud802\udd03\ud802\udd02\ud802\udd0d, \"D\u0101g\u0101n\") era una divinit\u00e0 semitico-orientale (cananaica) della fertilit\u00e0 e del raccolto, padre di Baal. Anche chiamato \"Ia\", \"Yah\", corrisponde ad Enki (\"Ea\" in accadico) della religione mesopotamica, cos\u00ec come suo figlio Baal corrisponde a Marduk.\nIl suo aspetto era quello di un uomo sorgente da una spiga di grano oppure di un uomo barbuto con la parte inferiore del corpo a forma di pesce.\nOrigini e diffusione.\nIl suo culto si estese dalla Palestina fino in Mesopotamia. Dagon venne adottato come divinit\u00e0 principale dalla confederazione dei Filistei, i quali erano formati da diverse popolazioni indoeuropee provenienti dall'Egeo e dall'Anatolia.\nNella Bibbia (nel libro di Samuele 1 capitolo 5) viene menzionato un episodio in cui la statua di Dagon, nella citt\u00e0 filistea di Ashdod, crolla dinanzi all'Arca dell'Alleanza.\nNei trattati demonologici del Medioevo Dagon, fu considerato un demonio di seconda categoria, incaricato nientemeno che della preparazione delle torte nella cucina dell'Inferno.\nPresenta anche analogie con Oannes ed era considerato il patrono dei fattori e degli agricoltori."}
{"id": "97606", "revid": "838137", "url": "https://it.wikipedia.org/wiki?curid=97606", "title": "238 a.C.", "text": ""}
{"id": "97607", "revid": "125283149", "url": "https://it.wikipedia.org/wiki?curid=97607", "title": "Disco di Festo", "text": "Il disco di Festo \u00e8 un reperto archeologico ritrovato nell'omonima citt\u00e0 di Festo, sull'isola di Creta, sotto un muro di un palazzo minoico.\nFu trovato il 3 luglio del 1908 da una spedizione archeologica italiana guidata da Luigi Pernier e Federico Halbherr. Attualmente \u00e8 conservato al museo archeologico di Candia a Creta. \u00c8 un disco di terracotta, delle dimensioni di 16 centimetri di diametro e 16 millimetri di spessore; la datazione stratigrafica ne attribuisce l'et\u00e0 al 1700 a.C. il disco contiene 242 simboli impressi quando l'argilla era ancora fresca.\nIl suo scopo e significato, e anche la sua originaria ubicazione geografica della manifattura, restano ancora discussi, facendo di esso uno dei pi\u00f9 famosi misteri dell'archeologia.\nDescrizione.\nIl disco \u00e8 ricoperto di simboli non incisi ma impressi con stampini quando l'argilla era ancora fresca, disposti a spirale su entrambe le facce, in una sequenza in senso orario che va verso il centro. I simboli totali sono 242, e sono suddivisi in piccoli gruppi da sottili linee. La scrittura \u00e8 stata eseguita con grande cura dei dettagli, in modo da chiudere la spirale esattamente nel centro e da occupare tutto lo spazio disponibile. L'interpretazione pi\u00f9 accreditata \u00e8 che si tratti di una forma di scrittura sillabica, anche perch\u00e9 l'elevato numero di simboli distinti (45) sembra escludere la possibilit\u00e0 che si tratti di segni alfabetici. In ogni caso i segni del disco sono rimasti indecifrati, e non rivelano somiglianza formale con quelli di nessun'altra scrittura conosciuta.\nIl disco di Festo cattura l'immaginazione di archeologi dilettanti e professionisti, e molti tentativi sono stati fatti per decifrare il codice nascosto nei segni del disco. Mentre non \u00e8 chiaro se esso sia proprio un testo, la maggior parte dei tentativi di decrittazione hanno fatto presumere che esso sia, in massima parte un sillabario, oppure un alfabeto o una logografia. Si pensa che i tentativi di decifrarlo siano generalmente destinati all'insuccesso, se non vengono avallati da altri documenti e fonti sufficienti, disponibili per un'analisi significativa.\nScoperta.\nIl disco di Festo fu scoperto nel sito del palazzo minoico di Festo, vicino a Aghia Triada, sulla costa sud di Creta; specificamente il disco venne trovato nel seminterrato della stanza 8 nell'edificio 101 di un gruppo di costruzioni a nord-est del palazzo principale. Questa combinazione di 4 stanze serviva anche come un'entrata formale al complesso palaziale. L'archeologo italiano Luigi Pernier recuper\u00f2 questo straordinario \"disco\" intatto, di circa 15\u00a0cm di diametro e in modo uniforme poco pi\u00f9 di un centimetro di spessore, il 3 luglio del 1908 durante il suo scavo del primo palazzo minoico.\nEsso venne trovato nella cella principale di un \"magazzino del tempio\" sotterraneo. Queste celle seminterrate, soltanto accessibili dall'alto, erano ordinatamente coperte con uno strato di fine intonaco. Il loro contenuto era scarso di manufatti preziosi, ma ricco di terra nera e ceneri, miste ad ossa bovine bruciate. Nella parte settentrionale della cella principale, nello stesso strato nero, pochi pollici a sud-est del disco e circa venti sopra il pavimento, fu trovata anche la tavoletta PH-1 in lineare A. Il sito apparentemente collass\u00f2 a causa di un terremoto, possibilmente collegato con l'eruzione esplosiva del vulcano di Santorini che colp\u00ec gran parte della regione mediterranea verso la met\u00e0 del II millennio a.C.\nAutenticit\u00e0.\nIl disco di Festo \u00e8 generalmente accettato come autentico dagli archeologi. La supposizione dell'autenticit\u00e0 \u00e8 basata sui documenti dello scavo di Luigi Pernier, e venne supportata dalla successiva scoperta dell'Ascia di Arkalochori con glifi simili ma non identici.\nLa possibilit\u00e0 che il disco sia una contraffazione del 1908 o una burla \u00e8 stata sollevata da due o tre studiosi insieme al mercante d'arte Jerome Eisenberg. Secondo una notizia apparsa sul \"Times\" la data di manifattura non \u00e8 mai stata stabilita dalla termoluminescenza. Nella sua rivista del 2008, Robinson scrisse \"un test di termoluminescenza per il disco di Festo \u00e8 imperativo. Esso o confermerebbe i nuovi reperti meritevoli per la ricerca, o fermer\u00e0 gli studiosi dallo sciupare i loro sforzi\"\nDatazione.\nYves Duhoux (1977) data il disco tra il 1850 a.C. e il 1600 a.C. (MMIII) sulle basi delle notizie fornite da Luigi Pernier, il quale riferisce un ritrovamento del disco in un contesto archeologico indisturbato del Medio Minoico. Jeppesen (1963) lo data dopo il 1400 (TMII-III). Dubitando dell'utilizzabilit\u00e0 del rapporto di Pernier, Louis Godart (1990) rinuncia egli stesso ad ammettere che il disco possa essere datato, su base archeologica, al Medio o Tardo Minoico (MMI-TMIII), un periodo che abbraccia la maggior parte del II millennio a.C.. J. Best (in Achterberg et al., 2004) suggerisce una data nella prima met\u00e0 del XIV secolo a.C. (TMIIIA) in base alla sua datazione della tavoletta PH 1.\nTecnica di \"stampa\".\nIn apparenza, l'iscrizione fu realizzata imprimendo dei sigilli geroglifici, uno per ogni simbolo, nell'argilla ancora soffice, in una sequenza spiraliforme a partire dal centro verso l'esterno. Il disco poi fu cotto ad alta temperatura. Il carattere unico del disco di Festo sembra derivare dal fatto che l'intero testo sia iscritto in questo modo, riproducendo un blocco di testo con caratteri riusabili.\nIl linguista tedesco Herbert E. Brekle teorizza che il disco di Festo sia un antico documento di stampa a caratteri mobili ante litteram, nel suo articolo \"Il principio tipografico\" della \"Gutenberg-Jahrbuch\":\nNel suo lavoro sulla decifrazione, Benjamin Schwartz associa anch'egli, al disco, \"il primo tipo mobile\".\nNel suo libro \"Armi, acciaio e malattie\", Jared Diamond descrive il disco come un esempio di avanzamento tecnologico fatto in un periodo storico sbagliato. Diamond nota l'assenza di ogni successivo progresso del tipo a carattere mobile nella cultura minoica, citando questo come prova della imprevedibilit\u00e0 della invenzione. Nello specifico, Diamond sostiene che gli esseri umani inventino ovviamente cose senza certezze di un effettivo sviluppo, come \u00e8 il caso del disco di Festo: talvolta tali invenzioni hanno uno sviluppo successivo, mentre altre volte rimangono isolate dal contesto tecnologico dell'epoca. Diamond aggiunge che il tipo a caratteri mobili, usato per scritture singole era meno efficiente della semplice scrittura a mano sull'argilla, a meno che fosse stato necessario crearne, per una sola condizione precisa, moltissime copie in poco tempo, condizione poi venuta a cadere. Forse ci\u00f2 spiega perch\u00e9 la tecnologia non si svilupp\u00f2 mai ulteriormente nella civilt\u00e0 minoica. Egli mette in contrasto questo con la stampa di Gutenberg, argomentando che i suoi ulteriori sviluppi fossero dovuti a un grande numero di finanziatori commerciali, e alla crescita societaria che aspirava a un pi\u00f9 conveniente accesso alla comunicazione mediante la parola stampata.\nIscrizione.\nSegni.\nCi sono 241 simboli impressi sul disco, dei quali 45 unici. Molti di questi 45 segni rappresentano cose quotidiane facilmente identificabili. In aggiunta a questi, c'\u00e8 una piccola linea diagonale che si verifica sotto il segno finale in un gruppo per un totale di 18 volte. Il disco mostra tracce di correzioni fatte dallo scriba in diversi punti. I 45 simboli furono numerati da Arthur Evans da 01 a 45, e questa numerazione \u00e8 diventata il riferimento convenzionale usato dalla maggior parte dei ricercatori. Alcuni simboli sono stati confrontati con i caratteri della Lineare A da Nahm, Timm, e altri. Altri studiosi (J. Best, S. Davis) hanno indicato delle rassomiglianze similari con i geroglifici anatolici, o con i geroglifici egiziani (A. Cuny). Nella tabella sottostante, i \"nomi\" del carattere, come forniti da Louis Godart (1995) sono in maiuscolo; dove viene considerata altra descrizione o elaborazione, essi sono in minuscolo.\nI segni del disco di Festo sono stati destinati all'Unicode 5.1. Questi comprendono gli stessi 45 segni come pure la combinazioni con il tratto obliquo descritto sotto, e occupa il campo 101D0-101FF del Piano 1 (il Piano Supplementare Multilingue).\nLa distribuzione della frequenza dei segni sul disco di Festo \u00e8: 19, 18, 17, 15, 12, 11, 11, 11, 11, 7, 6, 6, 6, 6, 6, 6, 5, 5, 5, 4, 4, 4, 4, 4, 4, 3, 3, 3, 2, 2, 2, 2, 2, 2, 2, 2, 1, 1, 1, 1, 1, 1, 1, 1, 1.\nLe nove \"hapax\" sono 04 (A5), 05 (B3), 11 (A13), 15 (B8), 17 (A24), 30 (B27), 42 (B9), 43 (B4), 44 (A7). Degli otto simboli ripetuti soltanto due volte, quattro (03, 21, 28, 41) si verificano soltanto sul lato A, tre (09, 16, 20) soltanto sul lato B, e soltanto uno (14) su entrambi i lati.\nSegni con tratti obliqui.\nCi sono un numero di segni con un tratto obliquo; i tratti non sono impressi, ma intagliati a mano, e sono legati al primo o all'ultimo segno della \"parola\", secondo la direzione che si sceglie per la lettura. Il loro significato \u00e8 materia di discussione. Un'ipotesi, sostenuta da Evans, Duhoux, Ohlenroth e altri, \u00e8 che essi furono utilizzati per suddividere il testo in paragrafi, mentre a altri studiosi hanno proposto significati alternativi.\nDirezionalit\u00e0.\nEvans ipotizza che il disco fosse stato scritto, e andrebbe letto, dal centro verso l'esterno; perch\u00e9 cos\u00ec sarebbe stato pi\u00f9 facile situare l'iscrizione prima e dunque la dimensione del disco da adattare al testo. C'\u00e8 un consenso unanime riguardo al fatto che egli si fosse sbagliato, ed Evans stesso mut\u00f2 parere: l'iscrizione venne fatta, e andrebbe letta, dall'esterno verso il centro. Ognuno dei centri delle due spirali non coincidono con il centro del disco, e alcuni dei simboli vicino al centro sono affollati, come se l'artefice fosse limitato dallo spazio. Una coppia di simboli \u00e8 collocata dall'alto in basso, in modo tale che \u00e8 difficile dire in quale ordine essi si trovassero. Eccetto nella sezione ristretta, quando ci sono \"affollamenti\", il simbolo interno copre il simbolo esterno. Jean Faucounau ha proposto una ricostruzione dei movimenti dello scriba, i quali richiederebbero anche una direzione verso l'interno; Yves Duhoux dice che ogni lettura verso l'esterno debba essere scartata. Malgrado questo consenso, ci sono ancora alcuni tentativi di decifrazione.\nInsieme a questa questione riguardo alla direzionalit\u00e0 del testo sul disco stesso, si hanno diversi punti di vista sul come i caratteri del disco di Festo sarebbero mostrati quando si trascrivevano nel testo. Il disco stesso probabilmente ha una direzionalit\u00e0 che va da destra verso sinistra (come negli alfabeti semitici), se la lettura procede dall'esterno verso il centro; ci\u00f2 significa che la direzione della lettura \u00e8 dentro le facce delle persone e animali, come succede nell'egiziano e nell'anatolico. I caratteri del disco di Festo sono mostrati con una direzionalit\u00e0 che va da sinistra a destra in questo articolo; che \u00e8 anche la pratica comune per redigere il testo geroglifico egiziano e anatolico.\nTesto dell'iscrizione.\nCi sono 61 \"parole\", 31 sul lato A e 30 sul lato B (numerate da A1 ad A31 e B1 a B30, dall'esterno all'interno), qui lette dall'esterno verso l'interno (mettendo all'inizio della parola i segni della \"testa piumata\" e i \"tratti\" alla fine della parola). Le parole pi\u00f9 brevi sono di due simboli, la pi\u00f9 lunga di sette simboli. I \"tratti\" sono qui trascritti come tratti diagonali (/). La trascrizione inizia dalla linea verticale di cinque punti, che gira intorno al margine del disco una volta, in senso orario (13 \"parole\" su A, 12 su B) prima formando una spirale verso il centro (pi\u00f9 18 parole su ogni lato). C'\u00e8 un segno cancellato a fine di parola ad A8, che Godart (1995:101) nota come somigliante al 3 o al 20; o meno probabile all'8 o al 44. Evans considerava il lato A come il lato anteriore, ma controversie tecniche sono sorte da allora, favorendo il lato B come quello anteriore.\nI segni nella trascrizione sottostante appaiono con orientazione che va da sinistra a destra, e il lettore pu\u00f2 leggere dentro le facce delle figure dell'uomo e dell'animale (come si leggono i geroglifici egiziani e anatolici):\nNella trascrizione numerica:\nLato A:\nLato B:\nLa \"testa piumata\" (02) si trova soltanto all'inizio di parola, nei 13 casi seguita dallo \"scudo\" (12, il quale in alcuni casi si trova anche all'inizio di parola). Sei parole si trovano due volte ciascuna: \nLa sequenza di tre-parole 02-27-25-10-23-18 28-01/ 02-12-31-26/ si verifica due volte (A14-16, A20-22). 02-12-31-26/ si ripete per la terza volta (A19). In pi\u00f9 quattro parole si verificano due volte ciascuna, 02-12-27-27-35-37-21 (A17, A29), 10-03-38 (A28, A31), 22-29-36-07-08/ (B21, B26) e 29-45-07/ (A3, B20).\nCorrezioni.\nCome affermato sopra, sono state fatte delle correzioni. I segni sono stati cancellati e altri segni vi sono stati stampati sopra.\nGodart (1995:99-107) descrive queste correzioni, per singola parola.\nEsse si trovano nelle seguenti parole: A1 (segni 02-12-13-01), A4 (29-29-34) insieme ad A5 (02-12-04), A8 (12), A10 (02-41-19?-35), A12 (12), A16 (12-31-26?), A17 (secondo 27?), A29 (secondo 27?), B1 (12-22), B3 (37?), B4 (22-25 stampato sopra lo stesso), B10 (07?-24?-40?), B13 (vicino a 29?). I punti interrogativi indicano incertezza riguardo a quel segno particolare, essendo il risultato di una correzione.\nTentativi di decifrazione.\nUna grande quantit\u00e0 di speculazioni si svilupparono intorno al disco durante il XX secolo. Il disco di Festo cattur\u00f2 l'immaginazione degli archeologi dilettanti. Molti tentativi sono stati fatti per decifrare il codice e i segni del disco. Storicamente, \u00e8 stato proposto quasi di tutto: preghiere, una storia di narrativa o d'avventura, un \"salterio\", una chiamata alle armi, un gioco da tavolo, e un teorema geometrico. In questo senso alcune delle pi\u00f9 fantasiose interpretazioni sono dei classici esempi di pseudoarcheologia.\nLa maggior parte delle interpretazioni linguistiche lo considerano un \"sillabario\" (nel senso di tavola di caratteri che rappresentano dei simboli), basato sulla proporzione di 45 simboli in un testo di 241 segni tipici per quel tipo di scrittura; alcuni lo vogliono un \"sillabario\" con simboli logografici sparsi, una propriet\u00e0 di ogni noto sillabario del Vicino Oriente antico (scrittura in Lineare B come pure cuneiforme e geroglifica). Ci sono, comunque, anche interpretazioni alfabetiche e puramente logografiche.\nMentre molti sostenitori di ricerche non accademiche credono ancora che il mistero possa essere risolto, la comunit\u00e0 scientifica pensa che ogni ulteriore tentativo di decifrazione sia votato all'insuccesso, poich\u00e9, secondo l'orientamento pi\u00f9 accreditato, non vi \u00e8 abbastanza materiale disponibile per un'analisi significativa (salvo che imprevisti progressi riguardo ai segni non portino a qualche diverso percorso di indagine). \u00c8 infatti improbabile che qualunque nuova decifrazione senza conferma esterna (come un confronto pienamente riuscito con altre iscrizioni) sia accettata come conclusiva.\nOrigine del documento.\nOrigine cretese o straniera?\nCi sono poche teorie importanti riguardo all'origine dei segni. Nei primi decenni dopo la scoperta la maggior parte degli studiosi argoment\u00f2 fortemente contro l'origine locale del reperto. Evans (1909:24f.) scrisse che \nGlotz (1925:381) dichiar\u00f2 che l'argilla non provenisse da Creta. Ipsen (1929:15) concluse che il disco fosse venuto certamente da qualche parte dell'Egeo. A causa delle sue differenze dalla Lineare A o B, Ipsen ugualmente suppose, come fece Evans, un'origine non cretese del disco. Egli osserva, comunque, che, dato che la Lineare A era una scrittura egea comune, una tale supposizione non risolve il problema di molteplicit\u00e0.\nL'Ascia di Arkalochori e altri reperti hanno reso l'origine cretese pi\u00f9 popolare: immagini femminili con mammelle cadenti sono state anche trovate a Malia e Festo (Godart 1995:125). Duhoux afferma la \"provenienza\" cretese del disco; nella sua analisi riguardo alla corrente ricerca, Trauth (1990:154) arriva alla conclusione che \"Creta come sorgente del disco non pu\u00f2 ormai essere tirata in ballo\". Andrew Robinson (2008) in una recensione su Nature, scrisse \"la maggior parte degli studiosi oggi, incluso Duhoux, pensa plausible come ipotesi di lavoro che il disco fosse stato fatto a Creta\".\nInvenzione originale o derivazione?\nAnche Ipsen (1929:11) si esprime contro un'origine interamente indipendente dei caratteri, argomentando che i suoi inventori non saltano da nessuna conoscenza di scrittura ad una sillabica con questi segni eleganti. Egli arriva a citare i geroglifici luviani come un \"perfetto parallelo\" (Ipsen 1929:17) di testo originale ispirato sotto la diretta influenza di altri testi (i suoi valori simbolici ispirati dal cuneiforme, le sue forme dai geroglifici egiziani)\nSchwartz (1956:108) propone una relazione genetica tra lo scritto del disco di Festo e quelli della Lineare cretese.\nTra gli alfabeti conosciuti, ci sono tre candidati principali relazionabili a quello del disco, ognuno di essi in parte sillabico, in parte logografico: lineare A, geroglifici anatolici e geroglifici egiziani. Le pi\u00f9 remote possibilit\u00e0 sono confrontate con l'abjad del protocananeo o il sillabario di Biblo.\nLineare A.\nAlcuni segni sono vicini abbastanza alla Lineare A e Lineare B che pochi studiosi credono possano avere lo stesso valore fonetico, come 12 = \"qe\", 43 = \"ta\"2, o 31 = \"ku\". Ma questa opinione non \u00e8 condivisa da tutti gli specialisti degli alfabeti egei.\nUn recente confronto sistematico con la Lineare A \u00e8 quello di Torsten Timm, 2004 The Phaistos Disc. Basati sui campioni di distribuzione dei caratteri della Lineare A raccolti da Facchetti, Timm conclude che la lingua dell'iscrizione del disco \u00e8 la stessa della lingua della Lineare A. Timm identifica 20 dei 45 caratteri come simili ai segni della Lineare, assegnando valori fonetici alla Lineare B pari a 16 (caratteri).\nGeroglifici anatolici.\nAchterberg e altri (2004) presentano un confronto sistematico con i geroglifici anatolici, dando come risultato una piena affermazione di decifrazione (vedi sotto). In particolare, essi considerano il simbolo del \"tratto\" affine al simbolo \"r(a/i)\" del Luvio, ma gli assegnano il valore \"-ti\". Il \"tratto\" sull'A3 viene identificato come un determinativo del nome personale. 01 \u00e8 comparato al logogramma \"SARU\", un uomo che cammina o gambe che camminano in luvio. 02 viene messo a confronto con l'iniziale di parola \"a2\", una testa con una corona in Luvio. L'\"arco\" 11 viene identificato come il logogramma del \"sol suus\", il sole alato, noto dai sigilli reali luvi. Lo \"scudo\" 12 viene comparato al vicino identico logogramma luvio \"TURPI\" \"pane\" e assegnandoli il valore \"tu\". 39 essi lo leggono come \"fulmine\", logogramma di Tarhunt, in luvio un geroglifico a forma di W.\nLista di presunte decifrazioni.\nLe affermazioni di decifrazione elencate sono categorizzate in decifrazioni linguistiche, identificando la lingua dell'iscrizione, e decifrazioni non-linguistiche. Una lettura puramente logografica non \u00e8 linguistica in senso stretto: mentre pu\u00f2 rivelare il significato dell'iscrizione, non permetter\u00e0 invece l'identificazione della lingua sottostante.\nUlteriori letture.\nTentativi di decifrare il disco di Festo.\nQuesta lista contiene resoconti off-line di varie decifrazioni.\nCollegamenti esterni.\nPretese di decifrazione.\nVe ne sono molte; qui sono elencate solo quelle che hanno suscitato discussioni degne di interesse."}
{"id": "97608", "revid": "838137", "url": "https://it.wikipedia.org/wiki?curid=97608", "title": "237 a.C.", "text": ""}
{"id": "97610", "revid": "2166030", "url": "https://it.wikipedia.org/wiki?curid=97610", "title": "\u0130znik", "text": "\u0130znik, in passato Nicea, \u00e8 una citt\u00e0 della Turchia situata 130\u00a0km a sud-est di Istanbul, centro dell'omonimo distretto della provincia di Bursa.\nLa citt\u00e0 \u00e8 nota soprattutto in quanto sede di due concili ecumenici della cristianit\u00e0: il primo concilio di Nicea ivi convocato dall'imperatore Costantino I nel 325 e il secondo concilio di Nicea, convoncato dall'imperatrice Irene l'Ateniana nel 787.\nDescrizione.\nLa citt\u00e0 giace in un bacino fertile all'estremit\u00e0 orientale del lago di \u0130znik, delimitata da catene di colline a nord e a sud. Le sue mura occidentali si innalzano dal lago stesso, fornendo una protezione da attacchi provenienti da tale direzione. Il lago \u00e8 sufficientemente ampio da non poter essere bloccato facilmente da terra, e la citt\u00e0 era sufficientemente grande da rendere molto difficile qualsiasi tentativo di interdire il traffico di imbarcazioni utilizzando armi da assedio poste sulle rive.\nLa citt\u00e0 \u00e8 circondata su tutti i lati da cinque chilometri di mura alte circa 10 metri. Queste sono a loro volta circondate da un doppio fossato, e comprendono oltre 100 torri dislocate in punti diversi. Grandi cancelli sui tre lati che danno sulla terra fornivano l'unico accesso alla citt\u00e0.\nOggi le mura sono attraversate in molti punti da strade, ma gran parte della fortificazione sopravvive e come risultato \u00e8 la principale attrazione turistica.\nEtimologia del nome.\nIl nome odierno Iznik, dato dai Turchi Ottomani, deriva dalla risposta alla domanda: \"Dove vai? ... a Nicea\" (\u03b5\u1f30\u03c2 \u039d\u03af\u03ba\u03b1\u03b9\u03b1 in greco bizantino pronunziato: is N\u00eckea) ma il nome greco della citt\u00e0, Nikaia (\u039d\u03af\u03ba\u03b1\u03b9\u03b1) rimane in uso fino al 1930.\nStoria.\nFondazione della citt\u00e0.\nFondata con il nome di \"Antigoneia\" intorno al 310 a.C. dal re di Macedonia Antigono I Monoftalmo. Antigono fu uno dei Diadochi di Alessandro Magno e dopo la sua morte aveva ottenuto il controllo di un'ampia parte dell'Asia Minore. Successivamente Antigono venne sconfitto da una coalizione di altri Diadochi e la regione venne assegnata nel 301 al generale Lisimaco originario della Macedonia. Questi ribattezz\u00f2 la citt\u00e0 con il nome della defunta moglie Nicea, figlia di Antipatro e sorella di Cassandro. Questo nome successivamente fu latinizzato in \"Nicaea\".\nImpero Romano.\nConquistata dei Romani la citt\u00e0 perse di importanza intorno al I secolo. Ritorn\u00f2 in grande auge con la costituzione dell'Impero Romano d'Oriente e con il trasferimento della capitale a Costantinopoli. Nicea divenne il baluardo meridionale per la capitale e fu arricchita di monumenti e fortificazioni.\nImpero Bizantino e Concili Ecumenici.\nAl primo Concilio di Nicea parteciparono circa 300 vescovi per risolvere i problemi suscitati dall'arianesimo; si arriv\u00f2 a una dichiarazione di fede, che ricevette il nome di \"simbolo niceno o credo niceno\", che riconosceva la consustanzialit\u00e0 tra Padre e Figlio e alla condanna di Ario.\nLa citt\u00e0 ebbe a soffrire di terremoti devastanti negli anni 358, 362 e 368.\nGiustiniano I, nel VI secolo, costru\u00ec nel centro della citt\u00e0 la chiesa di Haghia Sophia, sul modello della grande chiesa di Santa Sofia di Costantinopoli. In essa nel 787 si tenne il Secondo Concilio di Nicea per discutere i problemi dell'iconoclastia.\nL'avanzata turca e le Crociate.\nLa citt\u00e0 ebbe un lungo periodo di pace fino all'affermarsi della potenza dei Turchi Selgiuchidi. Essi la occuparono per una prima volta nel 1077 e dopo alterne vicende se ne impadronirono definitivamente nel 1078 facendone la loro capitale. Questo evento fu strumentale nel dare il via alla prima crociata, su richiesta di Bisanzio, nel 1095, ed eserciti da tutta Europa assieme a unit\u00e0 pi\u00f9 piccole bizantine, conversero sulla citt\u00e0 nel 1097. Dopo che gli eserciti europei gettarono l'assedio alla citt\u00e0 e penetrarono attraverso le mura, furono sorpresi nello svegliarsi il giorno seguente e vedere le bandiere greche dell'imperatore Alessio I sventolare sulla citt\u00e0.\nCostantinopoli cadde nel 1204 davanti agli eserciti europei della quarta crociata, che fondarono l'Impero Latino di Costantinopoli. Esso aveva uno scarso controllo dell'area, e diversi stati successori bizantini nacquero al suo fianco, compreso il Despotato d'Epiro e l'Impero di Trebisonda. Comunque fu Nicea che form\u00f2 il nucleo del successore dell'Impero Bizantino, dopo che Teodoro Lascaris (che divenne Teodoro I) vi fond\u00f2 l'Impero di Nicea. Teodoro I e i suoi successori espansero lentamente i propri domini, e nel 1259 Michele VIII Paleologo usurp\u00f2 il trono. Egli strapp\u00f2 Costantinopoli ai Latini nel 1261, ripristinando l'Impero Bizantino.\nLa conquista ottomana.\nNel 1331 la citt\u00e0 cadde in mano ai Turchi Ottomani. Con la caduta di Costantinopoli del 1453, la citt\u00e0 perse importanza, ma divenne in seguito un importante centro con la creazione di una locale industria di porcellane, note come Iznik \u00c7ini, nel XVII secolo (\u00c7in \u00e8 una derivazione del cinese - le porcellane cinesi godevano di grande reputazione presso i sultani). Comunque, anche questa industria si spost\u00f2 a Istanbul, e Nicea divenne una citt\u00e0 minore quando venne tagliata fuori da un'importante ferrovia. Attualmente, le porcellane Iznik \u00c7ini vengono prodotte localmente, ma principalmente a K\u00fctahya, dove la qualit\u00e0, che era in declino, \u00e8 stata riportata alle glorie del passato."}
{"id": "97611", "revid": "1305772", "url": "https://it.wikipedia.org/wiki?curid=97611", "title": "Kent", "text": "Il Kent (pronuncia ), in latino Cantium (tardo latino: Canthia), \u00e8 una contea dell'Inghilterra, a sud-est di Londra; il capoluogo \u00e8 Maidstone.\nIl Kent confina con l'East Sussex, il Surrey e Greater London. \u00c8 diviso dall'Essex dall'estuario del Tamigi. Dopo la partenza delle legioni romane (V secolo) dalla Britannia, divenne sede di un regno anglosassone.\nNoto come il \"giardino d'Inghilterra\" per il suo paesaggio, possiede anche alcuni dei giardini pi\u00f9 belli e famosi del Regno Unito tra cui probabilmente il pi\u00f9 famoso \u00e8 Sissinghurst creato da Vita Sackville-West negli anni trenta. Famosa \u00e8 anche l'Universit\u00e0 che, assieme alla Universit\u00e0 di Greenwich, fa parte del Medway Campus.\nEtimologia.\nIl nome \"Kent\" deriva dal britannico (antica lingua celtica preromana) \"cent\" dal significato di \"bordo\" o \"confine\", latinizzato da Giulio Cesare in \"Cantium\", da cui il popolo dei Cantiaci.\nDa \"Cantium/Canthia\" prese nome Canterbury, attraverso l'antico inglese \"Cantwareburh\".\nStoria.\nPreistoria e storia antica.\nLe fasi pi\u00f9 antiche della sua storia sono poco conosciute. Fu occupata sin dagli inizi del Paleolitico (come attestano le cave a Swanscombe). Nel Neolitico furono costruiti i megaliti del Medway. C'\u00e8 inoltre una ricca sequenza di occupazioni dell'Et\u00e0 del Bronzo, come attestatono ritrovamenti quali la coppa d'oro di Ringlemere.\nA seguito della sua posizione geografica fu colpita dalle prime ondate di invasori germanici, cosa che cancell\u00f2 quasi ogni informazione storica del tempo. Il nome \"Kent\" \u00e8 precedente al regno degli Juti e si riferisce alla trib\u00f9 celtica dei Cantiaci, stanziati in quella regione. Gaio Giulio Cesare nel suo \"De bello Gallico\" fa riferimento a Cingetorige, Carvilio, Tassimagulo e Segovage, re delle quattro regioni del Kent. I sovrani successivi sono noti dalle loro monete, compreso Dubnovellauno, Voseno, Eppillo e Ammino.\nSecondo la \"Historia Brittonum\", Gwrangon regn\u00f2 sul Kent (come sovrano-dipendente) al tempo di Vortigern, che gli tolse il trono per darlo a Hengist. Questo testo, per\u00f2, \u00e8 considerato una fonte inaffidabile e, quindi, come sottolineato da , Gwrangon sembra essere stato trasportato dal Gwynedd al Kent e trasformato in un re immaginario di Kent, privato del trono a favore di Hengist.\nMedioevo.\nRegno del Kent.\nI confini della contea sono quasi corrispondenti a quelli del regno anglosassone del Kent, esistito fra il V e il IX secolo e poi inglobato in quello del Wessex.\nNel VII secolo il Kent fu il fulcro della ricristianizzazione dell\u2019isola dopo le invasioni barbariche, divenendo la sede della pi\u00f9 importante arcidiocesi del paese, l\u2019Arcidiocesi di Canterbury, e della sua suffraganea la Diocesi di Rochester.\nDopo la fine del regno.\nQuando nell'892 tutta l'Inghilterra meridionale fu unita sotto lo scettro di Alfredo il Grande, il Kent era sull'orlo del disastro. Circa un secolo prima i Vichinghi pagani avevano iniziato scorrerie, attaccando dapprima Lindisfarne, sulla costa della Northumbria, uccidendo i monaci e devastando l'abbazia. Questo stato di cose continu\u00f2 fino all'878, quando furono sconfitti da Alfredo: segu\u00ec un accordo, che permise loro di insediarsi nell'Anglia orientale e nel nord-est. Tuttavia, i loro connazionali danesi erano ancora in movimento e nel corso degli anni Ottanta del IX secolo, Haesten, un capo-guerriero di grande esperienza, aveva radunato enormi forze nella Francia settentrionale, assediando Parigi e prendendo possesso della Bretagna.\nPi\u00f9 di 350 navi vichinghe salparono da Boulogne per il sud del Kent nell'892. Una massiccia armata (tra le 5 e le 10\u00a0000 persone, comprese donne e bambini, attaccarono un forte sassone vicino alla chiesa di San Rumwold, Bonnington, uccidendo tutti. L'anno successivo costruirono una propria gigantesca fortezza ad Appledore. Di fronte a ci\u00f2, i danesi dell'Anglia orientale e di altre zone, rotti i patti stipulati con re Alfredo, si ribellarono, unendosi alle orde degli invasori. Dopo un piccolo raid, tutte le loro forze mossero contro gli inglesi, combattendo molte battaglie, desistendo solo dopo quattro anni. Alcuni si ritirarono in Anglia orientale, mentre altri tornarono nella Francia settentrionale.\nDurante l'invasione di Guglielmo il Conquistatore e nel corso del Basso Medio Evo, nel Kent ci furono diverse ribellioni, tra cui la Grande sollevazione, guidata da Wat Tyler e in seguito, nel 1450, la ribellione di Jack Cade.\nInfatti il Kent, al pari della Scozia, del Galles, e dell'Irlanda non \u00e8 mai stato sottomesso dai Normanni che sono dovuti scendere a patti con i Conti del Kent.\nIl motto della contea \u00e8 'INVICTA' e si riferisce a ci\u00f2. Dopo il periodo dell' Anarchia inglese, nel 1135, anche i Plantageneti e i baroni anglo-francesi non riuscirono a penetrare nel Kent.\nLa bandiera \u00e8 un riferimento a Horsa.\nEt\u00e0 moderna e contemporanea.\nThomas Wyatt guid\u00f2 un'armata a Londra dal Kent nel 1553 contro Maria I.\nA partire dal XVII secolo, le crescenti tensioni tra l'Inghilterra da un lato e i Paesi Bassi e la Francia dall'altro portarono alla costruzione di fortilizi lungo la costa.\nDurante la Seconda guerra mondiale gli aerodromi del Kent giocarono un ruolo importantissimo nella battaglia d'Inghilterra.\nRappresentanza parlamentare.\nIl Kent \u00e8 rappresentato da 17 deputati."}
{"id": "97612", "revid": "10137", "url": "https://it.wikipedia.org/wiki?curid=97612", "title": "Northumbria", "text": ""}
{"id": "97617", "revid": "10005", "url": "https://it.wikipedia.org/wiki?curid=97617", "title": "Denticeti", "text": ""}
{"id": "97618", "revid": "10005", "url": "https://it.wikipedia.org/wiki?curid=97618", "title": "Cetacei dentati", "text": ""}
{"id": "97624", "revid": "119348165", "url": "https://it.wikipedia.org/wiki?curid=97624", "title": "Metacarattere", "text": "Un metacarattere o carattere jolly (in inglese: \"wild character\" o \"wildcard character\") \u00e8 un carattere che, all'interno di una stringa, non rappresenta se stesso bens\u00ec un insieme di altri caratteri o sequenze di caratteri.\nUn esempio ben noto \u00e8 rappresentato dai metacaratteri utilizzati dalle \"shell\" del sistema operativo Unix per la specifica dei nomi di file. In questo caso, per esempio il carattere rappresenta una qualsiasi sequenza di caratteri (con la sola eccezione di caratteri di significato speciale come e ), inclusa la sequenza vuota. Cos\u00ec, per esempio, il comando:\n rm *prova*\n(dove sta per \"remove\", rimuovi, e deve essere seguito dal nome del file da rimuovere) rimuover\u00e0 tutti i file il cui nome includa la sequenza \"prova\" (seguita o preceduta da qualsiasi altra sequenza). Il metacarattere rappresenta invece uno, e un solo, carattere: cos\u00ec per esempio, \n rm prova?\nrimuover\u00e0 solo i file il cui nome sia composto esattamente da sei caratteri, della forma per esempio \"prova1\" \"prova2\" ecc. (ma non rimuover\u00e0 \"prova12\").\nI metacaratteri ovviamente sono convenzionali e ogni sistema informatico pu\u00f2 utilizzarne un insieme diverso. Per esempio, l'interprete dei comandi di MS-DOS utilizza metacaratteri simili a quelli del sistema Unix, ma assegnando loro un significato differente.\nComune \u00e8 l'uso del metacarattere in sistemi che facciano uso di basi di dati che fanno uso dello Structured Query Language in richieste SELECT LIKE, ad esempio:\n SELECT anni FROM usertable WHERE username LIKE 'ma%'\nPer ipotesi se gli utenti Mario e Massimo sono nella tabella \"usertable\" verranno selezionati ambedue."}
{"id": "97627", "revid": "1958864", "url": "https://it.wikipedia.org/wiki?curid=97627", "title": "Lingua lojban", "text": "La lingua lojban () \u00e8 una lingua artificiale creata nel 1987 dal Logical Language Group, basata sul precedente Loglan, con lo scopo di migliorare il linguaggio, farne una lingua logica pi\u00f9 completa, pi\u00f9 utilizzabile e pi\u00f9 aperta al pubblico. Il suo codice linguaggio ISO 639-2 \u00e8 codice_1.\nCondivide con il Loglan molti obiettivi e caratteristiche:\nNonostante l'iniziale obiettivo del progetto Loglan fosse stato investigare l'ipotesi di Sapir-Whorf, la comunit\u00e0 Lojban ha obiettivi addizionali per il linguaggio, tra cui:\nIl linguaggio, a causa della scarsit\u00e0 degli utilizzatori e della giovane et\u00e0, non possiede un corpo di letteratura significativo.\nPronuncia.\nL'alfabeto Lojban \u00e8 composto dai 26 caratteri dell'alfabeto latino, meno le tre lettere h q w, ma con tre caratteri addizionali. L'ordine alfabetico \u00e8 il seguente: ' , . a b c d e f g i j k l m n o p r s t u v x y z (lo stesso dei caratteri ASCII).\nVengono usate inoltre le lettere maiuscole, ma solo per segnalare una sillaba accentata in una parola dove normalmente l'accentuazione ricade su una sillaba non-standard (per esempio nei nomi propri). Le lettere maiuscole non vengono considerate lettere separate dell'alfabeto. \u00c8 facoltativo soltanto se la vocale accentata o l'intera sillaba \u00e8 maiuscola; per esempio il nome \"Josephine\" si pu\u00f2 rendere con DJOzefin. o djOzefin. Senza la \"maiuscolazione\", le regole d'accentuazione ordinarie del Lojban indurrebbero la sillaba 'ze' ad essere accentuata.\nAlcune delle lettere hanno pi\u00f9 di una sola possibile pronuncia. Per le vocali \u00e8 indifferente arrotondare o no le labbra. Esecuzioni tipiche delle lettere sono descritte nella seguente tabella:\nDue combinazioni frequenti sono le affricate tc e dj , che rappresentano ciascuna un fonema (realizzato con un fono affricato) presente in italiano ma formato da una combinazione di due fonemi (realizzati con due foni distinti) in Lojban.\nGrammatica.\nIl sistema grammaticale della frase contiene tre componenti, tre tipi di parola: uno chiamato \"brivla\" per verbi e sostantivi, un altro detto \"cmene\" per nomi personali, e in pi\u00f9 \"cmavo\" (spesso monosillabi), per pronomi, particelle strutturali, articoli, numeri, indicatori temporali, interiezioni.\nEsempi.\nIl Padre Nostro:\nle xisyctu jdaselsku be la jegvon. (ni'o)\ndoi cevrirni .iu noi zvati le do cevzda do'u\nfu'e .aicai .e'ecai lo do cmene ru'i censa\n.i le do nobli turni be la ter. ku se cfari\n.i loi do se djica ba snada mulno vi'e le cevzda .e .a'o la ter.\n.i fu'e .e'o ko dunda ca le cabdei le ri nanba mi'a\n.i ko fraxu mi loi ri zu'o palci\n.ijo mi fraxu roda poi pacyzu'e xrani mi\n.i ko lidne mi fa'anai loi pacyxlu\n.i ko sepri'a mi loi palci"}
{"id": "97635", "revid": "287204", "url": "https://it.wikipedia.org/wiki?curid=97635", "title": "Motore ad accensione comandata", "text": "Per motore ad accensione comandata si intende un convertitore da energia chimica a energia meccanica, il quale viene alimentato da un impianto d'alimentazione e scarica i prodotti esauriti (gas di scarico) tramite un impianto di scarico aperto da una valvola.\nIntroduzione.\n\"Questo motore, detto anche a ciclo Otto (nome derivante dall'ingegnere tedesco Nikolaus August Otto), funziona con la benzina, che viene nebulizzata e mescolata con l'aria per formare un gas esplosivo. Il gas entra nella camera di un cilindro dove viene compresso, poi scocca una scintilla che lo fa scoppiare. \nIl motore a benzina \u00e8 impiegato sui mezzi di trasporto privato: sulle auto, sui ciclomotori, sulle motociclette, sulle auto da corsa e in alcuni aerei ad elica.\"\nSuddivisione.\nI motori ad accensione comandata possono essere suddivisi in base alla modalit\u00e0 con cui \u00e8 completato il ciclo operativo, ovvero la successione periodica di fasi che il fluido operatore compie nel motore quindi in:\n\"Motore quattro cilindri in linea: \nIl motore \u00e8 composto da tre parti: testata, basamento, coppa dell'olio.\nNella testata sono avvitate le candele, nel basamento sono ricavate le canne (cilindri) dove scorrono i pistoni e nella coppa dell'olio ruota l'albero a gomiti che termina all'esterno col volano.\"\nEsistono per\u00f2 anche motori a pulsione ad accensione comandata come:\nPrincipi generali.\nNei motori ad accensione comandata vengono utilizzati carburanti ad elevato potere calorifico.\nUtilizzando la forza di espansione data dalla combustione viene spinto un pistone, che perci\u00f2 si sposta trasformando l'energia cinetica del pistone in energia rotatoria dell'albero motore.\nNei motori a 4 tempi, ad un ciclo di combustione equivalgono 2 giri dell'albero motore, mentre nel motore a 2 tempi un ciclo equivale a 1 solo giro dell'albero motore.\nNei motori alternativi il movimento longitudinale del pistone si trasferisce a un complesso biella - albero motore, trasformandosi quindi in movimento rotatorio.\nFasi del Ciclo Otto.\nVi \u00e8 una pluralit\u00e0 di motori a combustione interna, in tutti vi \u00e8 per\u00f2 il ripetersi di un ciclo termodinamico simile:\nL'aspirazione e lo scarico servono per lo scambio dei gas e per preparare il nuovo ciclo, mentre compressione ed espansione producono la trasformazione da energia termica (calore) ed energia potenziale (pressione) in energia meccanica (potenza)."}
{"id": "97639", "revid": "1305772", "url": "https://it.wikipedia.org/wiki?curid=97639", "title": "Ricevitore scanner", "text": "Un ricevitore scanner \u00e8 un ricevitore radio che per definizione pu\u00f2 eseguire una ricerca di tipo automatico (detta anche \"scansione\") nella parte di spettro radio compreso fra due frequenze, ovvero fra due o pi\u00f9 canali\u00a0\u2014\u00a0radio inseriti nella sua memoria. Esso pu\u00f2 essere sintonizzato su una vasta banda di frequenze e di ricevere vari tipi di modulazione (AM, CW, SSB, FM, ecc.). I ricevitori scanner sono parte integrante di strumenti utilizzati oltre che per specifici compiti di controllo e sorveglianza professionale, anche nel radioascolto amatoriale.\nCaratteristiche.\nGli scanner incorporano un microcomputer che si occupa della scansione, ovvero della ricerca e controllo sia su parti dello spettro radio e sia tra le frequenze memorizzate nell'apparato.\nLo spettro di frequenze coperto da un tipico ricevitore scanner \u00e8 compreso in genere tra le VLF e le SHF, mentre altri sono limitati nella ricezione delle sole frequenze dedicate al servizio di radioamatore o alla radiodiffusione circolare.\nPer coprire gamme cos\u00ec estese con il minimo rumore elettronico (spurie, armoniche, intermodulazioni, ecc.) si ricorre a circuiti elettronici a doppia o tripla supereterodina e altri opportuni dispositivi.\nTipi.\nIn base alle dimensioni fisiche e alle loro caratteristiche radioelettriche, gli scanner si possono suddividere in queste categorie:\nCollegamenti esterni.\nScanner e leggi: ora bisogna proprio stare attenti! Testi di legge, sentenze della Corte Costituzionale commentate e annotate"}
{"id": "97643", "revid": "2184761", "url": "https://it.wikipedia.org/wiki?curid=97643", "title": "Raf", "text": "Biografia.\nGli inizi.\nCresciuto con le lezioni di Giovanni Battista Gorgoglione, durante le stagioni estive dei primi anni settanta, ascolta il gruppo \"The Friends\", formazione locale apprezzata a Margherita di Savoia e in diverse citt\u00e0 del barese e del foggiano. A 17 anni si trasferisce a Firenze per studiare all'Istituto d'arte e successivamente si iscrive alla facolt\u00e0 di architettura, per poi arrivare a Londra dove fonda, insieme a Ghigo Renzulli, futuro chitarrista del gruppo rock Litfiba, un gruppo rock/punk, i Caf\u00e8 Caracas, con i quali incide una cover di Mina \"Tintarella di luna\". Lavora come cameriere, e si mantiene con i suoi risparmi. Un giorno incontra Giancarlo Bigazzi con cui forma un sodalizio che gli vale i primi passi della sua carriera. Torna poi a Firenze, \nGli anni ottanta.\nSelf Control (1983).\nNel 1983 nasce l'album \"Self control\", suo primo successo discografico, cantato in lingua inglese, dal quale verranno estratti quattro singoli: la \"title-track\", brano pop-rock che scala le classifiche grazie anche a una versione della statunitense Laura Branigan; \"Change Your Mind\"; \"London Town\"; e \"Hard\".\nSempre quell'anno scrive insieme a Bigazzi il brano \"Il principe\" per Claudia Mori, utilizzata come sigla di chiusura del programma tv \"Hit Parade\".\nSi pu\u00f2 dare di pi\u00f9 / Gente di mare (1987).\nNel 1987, scrive il testo di \"Si pu\u00f2 dare di pi\u00f9\", cantata dal trio Morandi-Ruggeri-Tozzi, che si aggiudica il Festival di Sanremo 1987. Lo stesso anno, arriva terzo all'Eurovision Song Contest 1987 in coppia con Umberto Tozzi con \"Gente di mare\", il suo debutto come interprete in lingua italiana. Nel periodo 1984-89 in alcuni paesi europei i suoi dischi sono pubblicati col nome \"Raff\".\nLe partecipazioni a Sanremo e Inevitabile follia (1988-1989).\nNel 1988 partecipa per la prima volta al Festival di Sanremo con \"Inevitabile follia\", dopo il quale pubblica l'album \"Svegliarsi un anno fa\", il cui brano portante per la stagione estiva \u00e8 scritto da Gaetano Curreri, \"Il sapore di un bacio\". L'anno dopo, torna a Sanremo con \"Cosa rester\u00e0 degli anni '80\", inclusa nell'album \"Cosa rester\u00e0...\", che contiene anche \"Ti pretendo\", con la quale vince il Festivalbar 1989.\nGli anni novanta.\nNel 1991, ancora a Sanremo, presenta \"Oggi un Dio non ho\", a cui segue l'album \"Sogni ...\u00e8 tutto quello che c'\u00e8\", che contiene altri successi: \"Interminatamente\" (pubblicato come singolo prima del Festival) e \"Siamo soli nell'immenso vuoto che c'\u00e8\". Nel disco figura \"Anche tu\", cantata con Eros Ramazzotti.\nCannibali (1993).\nNel 1993 presta la sua voce per il debutto discografico di Laura Pausini: insieme cantano \"Mi rubi l'anima\". Vince di nuovo il Festivalbar nel 1993 con \"Il battito animale\", incluso nell'album \"Cannibali\" dal quale verranno poi estratti altri due singoli, \"Due\" e \"Stai con me\", album di buon successo discografico.\nI nuovi progetti (1995-1998).\nNel giugno del 1995 viene pubblicato \"Manifesto\" (la prima edizione contiene anche il primo CD-ROM musicale italiano). Il singolo d'apertura \u00e8 \"Sei la pi\u00f9 bella del mondo\". I singoli successivi saranno \"Il suono c'\u00e8\", \"Dentro ai tuoi occhi\" e \"Prima che sia giorno\". Nell'autunno del 1996 esce la sua prima raccolta, intitolata \"Collezione temporanea\". Sedici successi riarrangiati, oltre all'inedito \"Un grande salto\".\nIl nuovo album di inediti \u00e8 \"La prova\" del 1998, album dalle sonorit\u00e0 rock che ottiene buoni riscontri di critica, ma non altrettanti di pubblico. Dall'album verranno estratti tre singoli, \"Vita, storie e pensieri di un alieno\", \"La danza della pioggia\" e \"Little girl\".\nGli anni duemila.\nIperbole (2001).\nNel 2001 arriva \"Iperbole\", anticipato dal singolo \"Infinito\" che gli fa aggiudicare il premio radiofonico al Festivalbar. L'album ottiene successo grazie anche agli altri tre singoli estratti (\"Via\", \"Nei silenzi\" e \"Oasi\"). Nella prima edizione, l'album viene pubblicato come CD in versione speciale con una traccia multimediale aggiornabile via web.\nOuch! e Tutto Raf (2004-2005).\nL'album seguente viene pubblicato nella primavera del 2004, intitolato \"Ouch!\" (come il brano contenuto all'interno dell'album e scritto insieme a Max Nardari), il cui brano trainante \u00e8 la ballata \"In tutti i miei giorni\". Pochi giorni dopo l'uscita di \"Ouch\", la Arnoldo Mondadori Editore pubblica l'autobiografia \"Cosa rester\u00e0...\" scritta con Domenico Liggeri.\nNel 2005 esce la seconda raccolta intitolata \"Tutto Raf\". Divisa in due dischi, la raccolta non contiene alcun inedito ma due bonus track: \"E penso a te\", cover della canzone di Lucio Battisti, e \"Amarse o no amarse\", versione spagnola di \"Amarsi o non amarsi\".\nSempre nel 2005 partecipa a vari progetti. Duetta con Edoardo Bennato in \"Ogni favola \u00e8 un gioco\" con alla chitarra Alex Britti, poi presta la voce al progetto Jetlag nel brano \"\u00c8 necessario\" e, infine, prende parte al disco di duetti di Ron \"Ma quando dici amore?\", cantando con lui nel brano \"La pace\".\nPasseggeri distratti (2006).\nNel 2006, cambia casa discografica passando dalla CGD/WARNER alla Sony-BMG e a maggio pubblica l'album \"Passeggeri distratti\", anticipato dal singolo \"Dimentica\" composto da Saverio Grandi, dirigendo anche il videoclip e che entra in classifica restandovi per molte settimane. Nell'estate dello stesso anno partecipa alla IV edizione di \"O' Sci\u00e0\", il festival canoro organizzato da Claudio Baglioni a Lampedusa.\nMetamorfosi (2008).\nIl 26 settembre 2008 pubblica \"Metamorfosi\" da cui, anticipatamente, estrae il singolo \"Ossigeno\" uscito il 29 agosto. \"Non \u00e8 mai un errore\" \u00e8 il secondo singolo estratto da \"Metamorfosi\", il videoclip \u00e8 firmato dal regista Claudio D'Avascio. Il terzo singolo, \"Ballo\" esce invece nell'estate del 2009.\nSoundview (2009).\nIl 30 ottobre 2009 viene pubblicato \"Soundview\", il primo CD-DVD di Raf, supportato dal brano inedito \"Per tutto il tempo\". Le immagini sono del concerto del Forum di Assago (sold-out per l'occasione), girate durante il \"Metamorfosi tour\" del 27 febbraio 2009.\nDuetta con Saverio Grandi nel brano \"Il doppiatore\" contenuto nell'album \"Pattinando sul ghiaccio sottile\" uscito nell'aprile del 2010.\nGli anni duemiladieci.\nNumeri e Un mostro a Parigi (2011).\nL'album \"Numeri\" esce nella primavera 2011 per la Sony BMG, a quasi tre anni di distanza dall'ultimo lavoro discografico. Come singolo apripista \u00e8 scelto \"Un'emozione inaspettata\". Il disco balza al primo posto delle vendite iTunes, mentre nella classifica ufficiale FIMI dei dischi pi\u00f9 venduti in Italia debutta in sesta posizione. La \"title track\" \u00e8 cantata con Frankie hi-nrg mc e Nathalie. Vengono poi estratti nell'ordine i singoli \"Senza cielo\" e \"Controsenso\".\nNel 2011 esce \"Un mostro a Parigi\" (\"Un monstre \u00e0 Paris\") \u00e8 un film d'animazione firmato da Bibo Bergeron. Tra le voci i cantanti Raf e Arisa, per Raf il film trasmette un messaggio importante: \"Siamo sempre pi\u00f9 abituati a giudicare dalle apparenze. Il messaggio importante che viene fuori dalla pellicola, \u00e8 che oggi c'\u00e8 bisogno di volont\u00e0 di conoscere le persone, non giudicandole basandosi sulle apparenze. Il mio ruolo era molto impegnativo, Francoeur si esprime e comunica solamente attraverso il canto. \u00c8 stato molto duro dover mantenere tonalit\u00e0 molto alte\".\nLe regioni del cuore e le altre esperienze lavorative (2012-2013).\nNell'autunno 2012 esce \"Le ragioni del cuore\", contenente 11 brani incisi in precedenza e rivisti in chiave elettropop per l'occasione, oltre a due inediti.\nVerso la fine del 2012 esce il secondo album di Entics sotto l'etichetta Sony Music/Tempi Duri Records di Fabri Fibra, intitolato \"Carpe diem\", in cui partecipa anche Raf, alla traccia numero 7, \"Cosa farei, cosa faresti\", intervenendo nel ritornello e scrivendo una breve strofa alla fine del brano.\nCome autore scrive anche i brani \"C'\u00e8 di pi\u00f9\" (scritto con Frankie hi-nrg mc) e \"In cerca d'autore\", scritto con Jovanotti (autore del brano \"Su per strada con te\" insieme a Niccol\u00f2 Agliardi e Pacifico).\nNel 2013 partecipa all'album \"Max 20\" di Max Pezzali cantando in duetto \"Sei fantastica\" e compare, come co-autore e interprete, nel singolo \"Sogno d'estate\" di Nathalie.\nSanremo: Come una favola (2015).\nNel 2015 partecipa a Sanremo, a distanza di 24 anni dall'ultima volta, con il brano \"Come una favola\". Viene colpito da una bronchite e, al termine della quarta serata, il suo brano \u00e8 tra i quattro esclusi dalla finale. A giugno pubblica l'album \"Sono io\".\nLa nuova collaborazione con Umberto Tozzi (2018-2019).\nIl 22 ottobre 2018 esce il singolo \"Come una danza\", in duetto con Umberto Tozzi, che anticipa l'uscita di un doppio cd dal titolo \"Raf Tozzi\", previsto per il 30 novembre; inoltre ad aprile 2019 parte un tour dove i due cantanti cantano i loro pi\u00f9 grandi successi.\nVita privata.\n\u00c8 sposato dal 1996 con la soubrette Gabriella Labate, da cui ha avuto due figli: Bianca (nata nel 1996) e Samuele (nato nel 2000)."}
{"id": "97646", "revid": "746117", "url": "https://it.wikipedia.org/wiki?curid=97646", "title": "Arbia (torrente)", "text": "L'Arbia \u00e8 un torrente che scorre in Toscana.\nPercorso.\nIl torrente nasce alle pendici del \"Poggio della Macia Morta\" a poche centinaia di metri dall'acropoli etrusca di Salingolpe (circa 620), nel comune di Castellina in Chianti, nelle alture del Chianti. Attraversa un territorio di elevato interesse turistico e agricolo nel Chianti e nelle Crete senesi, per poi sfociare nel fiume Ombrone nei pressi di Buonconvento. Attraversa i comuni di Castellina in Chianti, Gaiole in Chianti, Castelnuovo Berardenga, Siena, Monteroni d'Arbia, Asciano e Buonconvento.\nIl corso \u00e8 torrentizio, con bassa portata in estate ed eventi di piena in inverno.\nLa popolazione ittica \u00e8 consistente nel corso inferiore, con presenze di carpa, cavedano, carassio e pesce gatto mentre la parte alta che attraversa bellissime zone di interesse paesaggistico denota una forte diminuzione della presenza della trota fario.\nAffluenti.\nAffluenti del lato sinistro sono i corsi d'acqua del Massellone, l'Arbiola, la Malena e la Biena; affluenti del lato destro sono invece la Gora delle Taverne, il Bozzone, la Sorra, la Tressa e il Riluogo.\nInfluenza culturale.\nDa notare come questo fiume sia importante in quanto citato da Dante Alighieri nell'Inferno della Divina Commedia, dove il sommo poeta immagina l'Arbia \"colorata di rosso\" dallo scempio dei fiorentini nella nota Battaglia di Montaperti, localit\u00e0 vicina a Siena attraversata dal torrente.\nLo stesso fiume d\u00e0 poi il nome a numerosi centri abitati lungo il suo corso: Monteroni d'Arbia (nel comune omonimo) , Isola d'Arbia (Siena), Ponte d'Arbia (Monteroni d'Arbia / Buonconvento), Vico d'Arbia (Siena), Taverne d'Arbia (Siena) fino alla stessa Arbia (Asciano), piccola frazione di circa 1.500 abitanti, queste ultime due divise proprio dal corso del torrente che segna anche il confine tra il comune di Siena e il comune di Asciano."}
{"id": "97647", "revid": "599013", "url": "https://it.wikipedia.org/wiki?curid=97647", "title": "Modello di propaganda", "text": "Il modello di propaganda \u00e8 una teoria avanzata da Edward S. Herman e Noam Chomsky che tenta di fornire un modello di funzionamento della propaganda nei mass media (ivi incluse le forme di pregiudizio sistemico), in termini di cause economiche strutturali. \nSebbene il modello fosse basato principalmente sui media degli USA, Chomsky e Herman credono che la teoria sia applicabile a tutti i paesi che condividono la struttura economica di base che il modello postula come causa della distorsione dei media.\nStoria.\nPresentata per la prima volta nel libro \"\" (\"Manufacturing Consent: the Political Economy of the Mass Media\", 1988), la teoria vede i media come delle imprese che vendono un prodotto (lettori e pubblico, oppure notizie) ad altre imprese (gli inserzionisti pubblicitari). La teoria postula cinque \"filtri\" che determinano il tipo di notizie che vengono alla fine pubblicate, e che sono: \nI primi tre filtri sono i pi\u00f9 importanti.\nI filtri.\nLa propriet\u00e0.\nHerman e Chomsky sostengono che siccome tutti i media dominanti sono grandi corporation che fanno a loro volta parte di conglomerati (\"conglomerates\") pi\u00f9 grandi, come Westinghouse o General Electric, che si estendono oltre i settori tradizionali dei media, queste aziende hanno forti interessi che potrebbero venire influenzati sfavorevolmente se alcune informazioni venissero divulgate. Secondo questo ragionamento, c'\u00e8 da aspettarsi che le notizie che vanno in conflitto di interesse di coloro che posseggono il mezzo di comunicazione, vengano distorte.\nGli autori sostengono che l'importanza del filtro propriet\u00e0 \u00e8 dovuta al fatto che le corporazioni sono soggette al controllo degli azionisti nel contesto di una economia di mercato orientata al profitto. Chomsky e Herman osservano:\nDa ci\u00f2 segue che nei casi in cui massimizzare il profitto significhi sacrificare l'obiettivit\u00e0 delle notizie, le notizie che alla fine verranno pubblicate saranno fondamentalmente distorte, qualora su queste i manager avessero un conflitto di interessi.\nOsserva Herman, intervistato da David Ross:\nGli introiti.\nGli autori sostengono anche che i media di maggiore diffusione dipendono pesantemente dagli introiti pubblicitari per sopravvivere. Un giornale come il \"New York Times\", per esempio, deriva il 75% dei suoi ricavi dalla pubblicit\u00e0. I giornali in generale ricevono in media il 70 percento dei loro introiti dalla pubblicit\u00e0, la televisione il 95%. Tutte le stazioni televisive e tutti i network hanno persone che vanno in giro per cercare di vendere i loro programmi alle aziende. Le devono convincere dei meriti dei programmi in cui le aziende vogliono reclamizzare.\nGli autori suggeriscono che questo filtro si capisca meglio collocandolo in un tradizionale contesto di business. Sostengono che un giornale, come qualunque altra azienda, ha un prodotto che offre al suo pubblico (o clientela). In questo caso, tuttavia, il prodotto \u00e8 composto dai lettori ricchi (\"affluent\") che comprano il giornale \u2014 consistenti anche nel settore istruito della popolazione che ha potere decisionale \u2014 mentre i clienti comprendono le imprese che pagano per reclamizzare i loro prodotti. Secondo questo \"filtro\", le notizie stesse non sono nient'altro che un \"riempitivo\" per far s\u00ec che lettori privilegiati vedano le pubblicit\u00e0 che costituiscono il vero contenuto, e che quindi avr\u00e0 la forma che pi\u00f9 si adatta ad attrarre popolazione istruita con potere decisionale. Le storie che vadano in conflitto col loro \"carattere di acquirenti\" , si sostiene, tenderanno ad essere marginalizzate o escluse, come anche informazioni che presentino una visione del mondo contrastante con gli interessi dei pubblicitari.\nLa teoria sostiene che coloro che acquistano il giornale sono a loro volta il prodotto che viene venduto alle imprese che acquistano spazi pubblicitari; il giornale in s\u00e9 ha solo marginalmente il ruolo di prodotto.\nOsserva Herman, intervistato da David Ross:\nLe fonti di notizie.\nIl terzo filtro sostiene che i mass media hanno bisogno di un flusso costante di informazioni per soddisfare la loro richiesta giornaliera di notizie. In un'economia industrializzata, dove i consumatori richiedono informazioni su molteplici eventi globali, essi sostengono che questo compito pu\u00f2 essere assolto solo dai settori finanziari e del governo, che possiedono le necessarie risorse materiali. Questi comprendono principalmente Il Pentagono e altri enti governativi. Chomsky e Herman sostengono quindi che tra i media e le parti del governo sorge una \"relazione simbiotica\", sostenuta da necessit\u00e0 economiche e reciprocit\u00e0 di interessi. D'altra parte, governo e promotori di notizie tentano di rendere pi\u00f9 semplice, per gli organi di informazione, l'acquisto dei loro servizi; secondo gli autori (p.\u00a022), essi\nD'altra parte i media diventano riluttanti a pubblicare articoli che potrebbero danneggiare gli interessi corporativi che forniscono loro le risorse dalle quali dipendono: \"\u00c8 molto difficile dare del bugiardo alle autorit\u00e0 da cui si dipende, anche se mentono spudoratamente. (p. 22)\"\nLa complessit\u00e0 di questa presunta relazione d\u00e0 anche origine ad una \"divisione morale del lavoro\", in cui \"i funzionari sono coloro che possiedono e forniscono i fatti\", mentre i \"reporter hanno il mero compito di riceverli da loro\". Si suppone quindi che i giornalisti adottino un atteggiamento acritico in modo da accettare i valori corporativi senza sperimentare la dissonanza cognitiva.\nLa risposta negativa.\nIl termine \"flak\" (fuoco contraereo) \u00e8 stato usato dagli autori per definire quegli sforzi mirati a screditare organizzazioni e individui che siano in disaccordo (o sollevino dubbi) con le assunzioni prevalenti, favorevoli al potere costituito. Mentre i primi tre fattori \"filtranti\" sono una conseguenza dei meccanismi del mercato, il flak \u00e8 caratterizzato da sforzi concertati ed intenzionali per gestire l'informazione pubblica.\nL'ideologia (sostitutiva dell'anticomunismo).\nI sostenitori del modello di propaganda di Chomsky e Herman sostengono che, con la disgregazione dell'Unione Sovietica, si sia necessariamente persa l'enfasi principale del \"sistema propagandistico\", in questo caso l'anticomunismo, ed abbia bisogno di un sostituto. Chomsky e Herman sostengono che un possibile sostituto per l'ideologia centrale dell'anticomunismo sembra essere emerso nella forma di \"anti-terrorismo\", dove \"terrorismo\" viene grossolanamente definito come qualsiasi opposizione alla politica estera degli Stati Uniti.\nSintesi.\nGli autori riassumono quindi cos\u00ec la loro teoria:\n\"Un modello di propaganda plausibile pu\u00f2 basarsi inizialmente su assunzioni guidate su un mercato libero non particolarmente controverse. Essenzialmente, i media privati sono grosse aziende che vendono un prodotto (lettori e spettatori) ad altre imprese (i pubblicitari). I media nazionali tipicamente hanno come target e servono le opinioni d'\u00e9lite, gruppi che, da una parte forniscono un \"profilo\" ottimale per gli scopi dei pubblicitari, e dall'altra prendono parte al processo decisionale della sfera pubblica e privata. I media nazionali non riuscirebbero ad andare incontro ai bisogni del loro pubblico elitario se non presentassero un ritratto tollerabilmente realistico del mondo. Ma il loro \"scopo societario\" richiede anche che i media riflettano gli interessi e le preoccupazioni dei venditori, dei compratori, e delle istituzioni governative e private dominate da questi gruppi (p.\u00a0303).\"\nRiscontri empirici.\nNel libro \"La fabbrica del consenso\" (Manufacturing Consent) all'esposizione teorica del modello segue un'ampia sezione nella quale gli autori testano la validit\u00e0 del modello verificandone la veridicit\u00e0 in casi specifici. Si aspettano cio\u00e8 che se il modello \u00e8 corretto e i filtri influenzano davvero il contenuto dei media, allora i media mostreranno di essere parziali, favorendo sistematicamente gli interessi delle corporazioni.\nNoam Chomsky disse, \"Il primo modo in cui abbiamo messo alla prova il modello ne \"La Fabbrica del Consenso\" \u00e8 stato di sottoporlo alla prova pi\u00f9 dura: lasciamo scegliere il terreno di confronto agli oppositori del modello. [...] Abbiamo cio\u00e8 verificato che modello fosse valido proprio per quegli esempi che gli avversari hanno scelto a sostegno della propria tesi\" Perci\u00f2 il libro studia proprio gli esempi considerati come paradigmatici dell'indipendenza della stampa, come la guerra nel Vietnam, il Watergate, e l'Irangate, e contesta che questi esempi confermano il modello.\nGuardarono inoltre a quelli che essi percepivano come \"gruppi di controllo storici\", riscontrabili naturalmente, nei quali due eventi, simili nelle loro propriet\u00e0 rilevanti ma differenti nell'attitudine aspettata dai media verso di essi, sono messi in contrasto utilizzando misure obiettive come la copertura di eventi chiave (misurati in pollici di colonna) o editoriali che favorivano una particolare questione (misurati in numero).\nAlla fine, gli autori esaminano quali punti di vista credano siano espressi nei media. In un caso, gli autori hanno esaminato pi\u00f9 di cinquanta degli articoli di Stephen Kinzer sul Nicaragua nel \"New York Times\". Mostrano che Kinzer non riesce a menzionare una sola persona in Nicaragua che sia pro-sandinista e contestano tale esposizione con i sondaggi che riportano un supporto complessivo del 9% per tutte le parti dell'opposizione. Basandosi su questo esempio e altri selezionati, gli autori concludono che questa parzialit\u00e0 persistente pu\u00f2 solo essere spiegata con un modello come quello che propongono. (\"[Sono solo] il 9% della popolazione ma hanno il 100% di Stephen Kinser,\" afferma Chomsky.)\nConclude Chomsky: \"abbiamo studiato una grande quantit\u00e0 di casi, da ogni punto di vista metodologico che siamo stati in grado di pensare, e tutti supportano il modello di propaganda. E da ora ci sono migliaia di pagine di materiale simile che conferma la tesi in libri ed articoli anche di altre persone. Difatti, azzarderei dire che il modello di propaganda \u00e8 una delle tesi meglio confermate delle scienze sociali. In realt\u00e0, che io sappia, non c'\u00e8 stata alcuna seria contro-discussione di questa tesi.\"\nUso della teoria.\nDalla pubblicazione di \"Manufacturing Consent\", sia Herman che Chomsky hanno adottato la teoria e le hanno assegnato un ruolo prominente nei loro scritti. In particolare Chomsky ne ha fatto un uso estensivo per tener conto delle attitudini dei media verso un ampio raggio di eventi, come la guerra del Golfo (1990), l'invasione di Panam\u00e1 (1989) e l'invasione dell'Iraq (2003). Herman, cercando di far stabilire una entit\u00e0 con mandato istituzionale per analizzare il funzionamento dei media, si associ\u00f2 al \"Fairness and Accuracy in Reporting\" (FAIR, imparzialit\u00e0 e accuratezza nel riportare le notizie), che ha criticato e tentato di documentare le parzialit\u00e0 e le censura dei media dal 1986.\nCon l'emergere del World Wide Web come mezzo di comunicazione economico ma potenzialmente di largo raggio, sono sorti un numero di siti \"web\" indipendenti che adottano il modello di propaganda per osservare da vicino i media. Probabilmente il pi\u00f9 consistente e serio di questi \u00e8 MediaLens, un sito che ha sede nel Regno Unito, di David Edwards e David Cromwell.\nControllo di applicabilit\u00e0 in altri paesi.\nSull'applicabilit\u00e0 del modello a sistemi mediatici di altri paesi Chomsky ha questo da dire:"}
{"id": "97648", "revid": "1573940", "url": "https://it.wikipedia.org/wiki?curid=97648", "title": "Sesostri IV", "text": "Biografia.\nL'esistenza di questo sovrano, che non compare nel Canone Reale, \u00e8 attestata, oltre nella \"Sala degli Antenati\" di Karnak anche da iscrizioni provenienti da Tani, Nag el-Madamud ed Elefantina che riportano la sequenza dei quattro successori di Renseneb di cui l'ultimo \u00e8 appunto Seneferibra. Una statua colossale che lo rappresenta \u00e8 stata ritrovata da Georges Legrain a Karnak nel 1901."}
{"id": "97649", "revid": "536103", "url": "https://it.wikipedia.org/wiki?curid=97649", "title": "Fiorella Mannoia", "text": "Inizia la sua carriera nel 1968, distinguendosi nel panorama musicale italiano per il suo timbro vocale particolare e per le interpretazioni di pezzi di altri artisti. Ha calcato il palco del Festival di Sanremo cinque volte, riuscendo ad aggiudicarsi due volte il Premio della Critica. Nel 1992 riceve il Telegatto di TV Sorrisi e Canzoni alla manifestazione \"Vota la voce\". \u00c8 la terza artista con il maggior numero di riconoscimenti da parte del Club Tenco, con sei Targhe Tenco al suo attivo, a pari merito con Ivano Fossati e Fabrizio De Andr\u00e9, che la rendono la cantante femminile con il maggior numero di premi vinti in questa manifestazione.\nIl 2 giugno 2005 viene nominata Ufficiale dell'Ordine al merito della Repubblica italiana dal Presidente della Repubblica Carlo Azeglio Ciampi e poi nel Benin viene insignita del titolo di \u201cCavaliere dell\u2019Ordine del Consiglio Mondiale del Panafricanismo\u201d. La cantante \u00e8 stata premiata per aver contribuito a far conoscere in Italia la figura del leader politico Thomas Sankara e per la vicinanza al popolo e alle donne africane. Oltre alla carriera di cantante, ha avuto anche varie esperienze a livello recitativo.\nBiografia.\nGli esordi: tra musica e recitazione.\nFiglia del cascatore siciliano Luigi Mannoia e di madre marchigiana, inizia con il fratello Maurizio Stella e la sorella Patrizia la stessa attivit\u00e0 del padre, lavorando nel mondo del cinema come stuntwoman (controfigura) di Lucia Mannucci nel film \"Non cantare, spara\" del 1968 per la regia di Daniele D'Anza; fa inoltre spesso da controfigura a Monica Vitti e a Candice Bergen ne \"Il giorno dei lunghi fucili\" (\"The Hunting Party\"). Nei primi anni settanta recita con ruoli minori in alcuni spaghetti-western: nel 1972 appare in \"Una colt in mano al diavolo\", mentre nel 1973 in \"E il terzo giorno arriv\u00f2 il corvo\" e in \"Sei bounty killers per una strage\".\nDebutta nel mondo musicale al Festival di Castrocaro nel 1968, cantando \"Un bimbo sul leone\" di Gino Santercole (gi\u00e0 incisa da Adriano Celentano): non vince, ma ottiene un contratto discografico con la Carisch, che le fa incidere nell'arco di due anni i primi 45 giri. Il 45 giri di debutto della Mannoia \u00e8 \"Ho saputo che partivi/Le ciliegie\" del 1968, a cui seguono l'anno successivo altri due 45 giri: \"Gente qua gente l\u00e0/Occhi negli occhi\" e \"Mi piace quel ragazzo l\u00ec/Occhi negli occhi\". Con il brano \"Gente qua gente l\u00e0\" partecipa a Un disco per l'estate 1969, senza per\u00f2 raggiungere la finale.\nGli anni settanta.\nNel 1970 conosce Memmo Foresi e firma un contratto discografico con la It, etichetta con cui pubblica il 45 giri \"Mi gira la testa/Ore sei\" del 1971. Nel 1972 firma con la RCA Italiana, incidendo proprio con Foresi il suo primo 33 giri, intitolato \"Mannoia Foresi &amp; co.\" trainato dal 45 giri \"Ma quale sentimento/Che cos'\u00e8\".\nSempre per la RCA esce nel 1974 il 45 giri \"Ninna nanna/Rose\", brano quest'ultimo censurato per i versi \"non ti posso dire lui che se ne fa della tua verginit\u00e0\", termine successivamente sostituito con \"ingenuit\u00e0\". Nel 1976 la Mannoia firma con la Dischi Ricordi, etichetta con cui pubblica una serie di 45 giri: nel 1976 \"Piccolo/Che sete ho\" (il cui lato A \u00e8 contenuto anche nel 45 giri \"Piccolo/More more more\" con Andrea True Connection), nel 1977 \"Tu amore mio/Viva\", nel 1978 \"Scaldami/Cover Girl\".\nGli anni ottanta.\nNel 1980 firma un nuovo contratto discografico con la CGD. La prima incisione \u00e8 un fortunato duetto con Pierangelo Bertoli: il brano \u00e8 \"Pescatore\"; il brano viene inserito nell'album di Bertoli \"Certi momenti\".\nNel 1981 partecipa per la prima volta al Festival di Sanremo con la memorabile \"Caff\u00e8 nero bollente\", canzone contraddistinta da un testo alquanto audace e provocatorio, scritto da Mimmo Cavallo e Rosario De Cola, e classificatasi all'11\u00ba posto. Nello stesso anno partecipa al Festivalbar con il singolo \"E muoviti un po\"'.\nNel 1983 \u00e8 di nuovo al Festivalbar con il successo \"Torneranno gli angeli\", lato B di un ultimo 45 giri pubblicato con la CGD (\"Il posto delle viole/Torneranno gli angeli\") ed incluso nell'omonimo album \"Fiorella Mannoia\", prodotto dal musicista Mario Lavezzi, gi\u00e0 autore e produttore di successo per Loredana Bert\u00e8, ed in seguito anche per Anna Oxa ed Ornella Vanoni, fra gli altri.\nNel 1984 firma con la Ariston Records, e partecipa nuovamente al Festival di Sanremo con uno dei brani pi\u00f9 importanti della sua carriera: \"Come si cambia\", scritto da Maurizio Piccoli e Renato Pareti, classificatosi al 14\u00ba posto. Nell'estate dell'84 esce il 45 giri \"Ogni volta che vedo il mare/Chiara\", mentre in autunno partecipa alla gara canora del tv-show Premiatissima, dove interpreta alcuni classici della canzone d'autore italiana per lei riarrangiati da Mario Lavezzi, vincendo con quasi quattro milioni di voti preferenziali su colleghe assai pi\u00f9 popolari come Marcella Bella, Gabriella Ferri, Dori Ghezzi, Orietta Berti, Patty Pravo e Iva Zanicchi.\nNel 1985 si classifica seconda al Festivalbar con \"L'aiuola\", hit inclusa nell'album \"Momento delicato\", titolo tratto dall'omonimo successo contenuto nell'LP, scritto da Mogol con Mario Lavezzi, che \u00e8 anche produttore dell'intero lavoro.\nNel 1986 partecipa nuovamente al Festivalbar con uno dei brani da lei pi\u00f9 amati, \"Sorvolando Eilat\" (scritto da Mogol e Piero Fabrizi), tratto dall'album \"Fiorella Mannoia\", ultimo dei tre LP per lei prodotti da Mario Lavezzi.\nNel 1987 firma un nuovo contratto discografico con la DDD e partecipa al 37\u00ba Festival di Sanremo, dove presenta \"Quello che le donne non dicono\", per cui riceve il Premio della Critica. Il brano, inizialmente destinato a Fiordaliso, viene scritto da Enrico Ruggeri e Luigi Schiavone (autori con i quali in seguito la Mannoia avvier\u00e0 una lunga e fortunata collaborazione) e diventa nel tempo la canzone in assoluto pi\u00f9 popolare del suo repertorio, malgrado al Festival si classifichi solamente all'ottavo posto.\nNel 1988 partecipa nuovamente al Festival di Sanremo con \"Le notti di maggio\", brano di Ivano Fossati con cui si classifica al 10\u00ba posto vincendo per il secondo anno consecutivo il Premio della Critica. Nello stesso anno l'artista vince Un disco per l'estate con il singolo \"Il tempo non torna pi\u00f9\", inserito nell'album \"Canzoni per parlare\", a partire dal quale sar\u00e0 il compagno Piero Fabrizi a curare la produzione dei suoi lavori, intraprendendo un fortunato sodalizio artistico dalla durata ventennale.\n\"Canzoni per parlare\" (titolo tratto proprio dall'incipit de \"Le notti di maggio\") vale a Fiorella Mannoia la prima delle sei prestigiose Targhe Tenco da lei vinte nel corso degli anni come miglior interprete. Il disco, il primo della cantante a raggiungere un significativo riscontro commerciale, \u00e8 scritto in gran parte da Enrico Ruggeri, che firma i testi di ben cinque brani su nove: \"I dubbi dell'amore, I miei amici stanno al bar, La vita che vuoi, Il tempo non torna pi\u00f9\" e \"La lettera che non scriver\u00f2 mai\"; \"\"fra i compositori compaiono, oltre a Piero Fabrizi e Luigi Schiavone, anche Riccardo Cocciante e Ron.\nAlla fine del 1989, esce l'album \"Di terra e di vento\", in cui collabora ancora una volta con Ivano Fossati, che firma il brano d'apertura \"Baia senza vento\", la meravigliosa \"Lunaspina\" e il testo italiano di \"O que ser\u00e1\" di Chico Buarque, cantando con lei in un fortunato duetto uscito anche come singolo. Molti anche i testi di Enrico Ruggeri (\"La giostra della memoria, Le canzoni, gli amanti, Ascolta l'infinito\"), e per la prima volta appare anche un emozionante brano scritto da Francesco De Gregori: \"Cuore di cane\".\nGli anni novanta.\nNel 1992 esce l'album \"I treni a vapore\", dal titolo dell'omonimo brano scritto ancora una volta da Ivano Fossati, mentre gli arrangiamenti vengono affidati al maestro Geremia Sirico, e da cui vengono estratti i singoli \"I venti del cuore\" e \"Il cielo d'Irlanda\", entrambi scritti da Massimo Bubola. All'album partecipano come autori ancora una volta Francesco De Gregori (\"Tutti cercano qualcosa\"), Ivano Fossati (\"I treni a vapore\", \"1991: L'amore per l'amore\", \"Piccola serenata diurna\") ed Enrico Ruggeri con Luigi Schiavone (\"Inevitabilmente\"), oltre ad Eugenio Finardi che scrive \"Sull'orlo\".\nIl 18 novembre 1993 viene pubblicata l'antologia \"Le canzoni\", primo album dall'etichetta Harpo della stessa Fiorella, che offriva tre inedite reinterpretazioni di altrettanti suoi successi usciti nel decennio precedente: \"Quello che le donne non dicono\", \"Sorvolando Eilat\" ed un'intensa \"Come si cambia\".\nIl 20 ottobre 1994 esce l'album \"Gente comune\", da cui vengono estratti i singoli \"L'altra madre\" (ancora di Enrico Ruggeri e Luigi Schiavone) e \"Crazy Boy\" (scritto da Samuele Bersani con Piero Fabrizi). Il disco contiene ancora brani di Massimo Bubola (\"Camicie rosse\", \"Che vita sarai\"), Francesco De Gregori (\"Giovanna D'Arco\"), Ivano Fossati (\"Piccola, piccola\"), unitamente a due cover: \"Non voglio crescere pi\u00f9\", versione italiana di \"I Don't Wanna Grow Up\" di Tom Waits tradotta da Ruggeri, e \"Il culo del mondo (O cu do mundo)\", in duetto con lo stesso Caetano Veloso\".\"\nIl 20 novembre 1997 esce \"Belle speranze\", album in cui collabora con autori emergenti come gli Avion Travel, Pacifico, Daniele Silvestri e Gianmaria Testa. Dal disco vengono estratti quattro singoli: \"Belle speranze,\" \"Non sono un cantautore\", \"Il fiume e la nebbia\", \"Al fratello che non ho\".\nIl 14 gennaio 1999, la Mannoia pubblica il suo primo album live, intitolato \"Certe piccole voci\", certificato doppio disco di platino con oltre 200.000 copie vendute. L'album comprende anche il singolo \"Sally\", una delle sue pi\u00f9 importanti e popolari interpretazioni, cover di Vasco Rossi.\nGli anni duemila.\nNel 2000 Fiorella Mannoia viene invitata al 50\u00ba Festival di Sanremo in qualit\u00e0 di super-ospite ed interpreta dal vivo i brani \"Il pescatore\" e \"Oh che sar\u00e0\".\nAnticipato dall'omonimo singolo, il 1\u00ba febbraio 2001 esce l'album \"Fragile\", certificato doppio disco di platino con oltre 200.000 copie vendute: il lavoro, scritto in gran parte dal produttore Piero Fabrizi, comprende ancora un brano di Ivano Fossati (\"Fotogramma\"), un duetto inedito con Francesco De Gregori (che scrive \"L'uccisione di Babbo Natale\") e due cover anch'esse \"d'autore\": \"Come mi vuoi?\" di Paolo Conte, e una nuova e pi\u00f9 matura versione de \"Il pescatore\" di Fabrizio De Andr\u00e9.\nIl 22 novembre 2002 viene pubblicato \"In tour\", doppio album live registrato insieme a Francesco De Gregori, Pino Daniele e Ron. L'album viene certificato disco di platino con oltre 160.000 copie vendute.\nNel 2003, ritorna al cinema dopo circa trent'anni, partecipando alla commedia sentimentale diretta da Ambrogio Lo Giudice intitolata \"Prima dammi un bacio\".\nIl 9 gennaio 2004 viene pubblicato il singolo \"Metti in circolo il tuo amore/Se\u00f1or\", brano \ndi Luciano Ligabue, apripista dell'album live \"Concerti\"; dall'album vengono estratti anche i singoli \"Se\u00f1or\" e \"Messico e nuvole\". Sempre nel 2004 viene pubblicato anche il DVD \"Due anni di concerti\", nello stesso anno, inoltre, esce un singolo non contenuto in nessun album: si tratta di \"L'amore...\".\nIl 2 giugno 2005 viene nominata Ufficiale dell'Ordine al merito della Repubblica italiana dal Presidente della Repubblica Carlo Azeglio Ciampi. Il 2 luglio dello stesso anno prende parte al Live 8 Roma, svoltosi presso il Circo Massimo di Roma, eseguendo tre brani: \"Sally\", \"Clandestino\" e \"Mio fratello che guardi il mondo\". Il 30 novembre 2005 viene pubblicato il DVD \"Live in Roma 2005\" a cui \u00e8 allegato il libro di Fiorella Mannoia \"Biografia di una voce\".\nIl 10 novembre 2006 viene pubblicato \"Onda tropicale\", preceduto il 2 febbraio 2006 dal singolo \"Cravo e canela\", con la partecipazione di Milton Nascimento. Il disco \u00e8 un omaggio alla musica popolare brasiliana e vede duettare la Mannoia con Gilberto Gil, Chico Buarque, Carlinhos Brown, Chico C\u00e9sar, Djavan, Lenine, Jorge Benjor e Adriana Calcanhotto, oltre al gi\u00e0 citato Milton Nascimento. Dall'album viene estratto come singolo anche \"Senza un frammento,\" con il featuring di Djavan.\nIl 31 luglio 2007, durante il doppio concerto-evento tenuto a Le Castella di Isola di Capo Rizzuto, insieme a Gilberto Gil, riceve il \"Riccio d'Argento\" della XXI edizione di \"Fatti di Musica\", la rassegna del miglior live italiano diretta da Ruggero Pegna.\nIl 10 novembre 2007 viene pubblicata la doppia raccolta \"Canzoni nel tempo\", anticipata dall'inedita reinterpretazione di \"Dio \u00e8 morto\", a cui segue - sempre come singolo - l'uscita di una seconda, celeberrima cover: \"Io che amo solo te\".\nIl 17 ottobre 2008 viene pubblicato il brano \"Io posso dire la mia sugli uomini\", singolo apripista dell'album \"Il movimento del dare\", ultimo album per lei prodotto da Piero Fabrizi e pubblicato il 7 novembre dello stesso anno. Il 9 gennaio 2009 esce il secondo singolo estratto: \"Il re di chi ama troppo\", che vede il featuring di Tiziano Ferro.\nIl 21 aprile 2009 esce \"Il gigante\", singolo in duetto con i Rio e contenuto nell'album di questi ultimi intitolato \"Il sognatore\".\nIl 21 giugno 2009 Fiorella partecipa, in veste di madrina come anche Laura Pausini, Gianna Nannini, Elisa e Giorgia, ad \"Amiche per l'Abruzzo\", concerto di beneficenza, tenutosi presso lo Stadio San Siro di Milano, in favore dei terremotati. In questo periodo Fiorella inizia l'attivit\u00e0 collaborativa con Noemi. Il 10 settembre 2009 viene pubblicato \"L'amore si odia\", brano scritto da Diego Calvetti e Marco Ciappelli, in cui Fiorella Mannoia duetta con Noemi.\nIl brano rappresenta sia il singolo apripista dell'album \"Sulla mia pelle\" di Noemi, che dell'album \"Ho imparato a sognare\" della Mannoia. Dall'album \"Ho imparato a sognare\" (disponibile anche nella versione DVD), vengono estratti anche i singoli \"Ho imparato a sognare\" (che d\u00e0 il titolo al disco) ed \"Estate\". Nello stesso anno ha cantato nell'ultimo disco di Claudio Baglioni \"Q.P.G.A.\", nella canzone \"Mia nostalgia\".\nGli anni duemiladieci e \"Sud\".\nNella primavera del 2010 l'artista \u00e8 impegnata con l\"'Ho imparato a sognare tour,\" che vede la partecipazione di Noemi in alcune tappe. Il 28 maggio 2010 viene pubblicato il singolo \"Donna d'Onna\", cantato insieme a Laura Pausini, Giorgia, Elisa e Gianna Nannini, che fa da apripista al doppio DVD \"Amiche per l'Abruzzo\" pubblicato il 22 giugno 2010, a un anno di distanza dal concerto.\nSempre nel 2010, Fiorella riceve tre Wind Music Awards: uno, ritirato insieme a Noemi per il singolo \"L'amore si odia (scritto da Marco Ciappelli e Diego Calvetti),\" certificato multiplatino, l'altro per l'album \"Ho imparato a sognare\", e come terzo riceve il premio speciale \"Arena di Verona\".\nIl 27 agosto esce il singolo \"Se veramente Dio esisti\" scritto dagli Avion Travel; il brano anticipa l'uscita il 14 settembre del doppio album live \"Il tempo e l'armonia\" (di cui esiste anche la deluxe edition con dvd), registrato il 24 e il 25 maggio presso il Teatro Filarmonico di Verona, concerto a cui ha partecipato anche Noemi.\n\"Il tempo e l'armonia\" viene presentato all'Arena di Verona il 12 settembre con un evento gratuito, a cui prendono parte come ospiti anche Cesare Cremonini, i Negrita e Noemi. Inizia cos\u00ec \"Il tempo e l'armonia tour\", che vede ancora una volta la presenza di Noemi in alcune date.\nIl 9 dicembre 2011 Fiorella Mannoia pubblica il singolo \"Io non ho paura\", a cui segue ad una settimana di distanza il singolo \"Non \u00e8 un film\" con la partecipazione di Frankie hi-nrg mc, con il quale vince il Premio Amnesty Italia 2012.\nI brani anticipano l'album di inediti \"Sud\", pubblicato il 24 gennaio 2012 ed ispirato prevalentemente al libro Terroni di Pino Aprile, e il 6 marzo 2012 viene estratto il terzo singolo: \"Se solo mi guardassi,\" celebre brano che racconta il mondo visto dal punto di vista dei migranti, ai quali \u201c\"non facciamo mai domande. Sono come esseri invisibili che vivono in mezzo a noi\"\u201d, cos\u00ec ha affermato la Mannoia al riguardo. Questo brano tuttora risulta essere l'emblema dell'Ottobre Africano avente il suo culmine nel \"Sankar\u00e0 Day\" (15 ottobre), in memoria del colpo di Stato in Burkina Faso, occasione che annualmente la cantante ricorda esibendosi prevalentemente con artisti africani.\nIn questo album vi sono diversi brani scritti dalla stessa Fiorella Mannoia, tra i quali si ritiene opportuno ricordare \"In viaggio\": una lettera struggente scritta da una madre ad un'ipotetica figlia in partenza dal Sud del mondo in cerca di fortuna, sapendo che forse non avr\u00e0 mai pi\u00f9 sue notizie e augurandole il meglio per quella che sar\u00e0 la sua vita lontana da casa. \"Rivendica il diritto ad essere felice, non dar retta alla gente non sa quello che dice. E non aver paura ma non ti fidare se il gioco \u00e8 troppo facile avrai qualcosa da pagare. Ed io ti penser\u00f2 in silenzio nelle notti d'estate, nell'ora del tramonto quando si oscura il mondo: l'ora muta delle fate. E parler\u00f2 al mio cuore, pi\u00f9 forte perch\u00e9 tu lo possa sentire. \u00c8 questo il nostro accordo prima di partire ...\" (In viaggio, Fiorella Mannoia).\nNella primavera del 2012 \u00e8 in tourn\u00e9e con la prima parte del \"Sud tour\" che vede la partecipazione di Frankie hi-nrg mc e di Noemi in alcune tappe, e l'intenso omaggio della Mannoia a Lucio Dalla con una personalissima interpretazione del brano \"Cara\"; parallelamente Fiorella prende parte ad alcune date della seconda parte del \"RossoNoemi tour\" di Noemi.\nIl 22 settembre 2012 \u00e8 tra gli artisti partecipanti a Italia Loves Emilia, concerto di beneficenza in favore delle popolazioni emiliane terremotate. Viene, quindi, pubblicato il 27 novembre l'album dal vivo \"Italia Loves Emilia - Il concerto\", anticipato dal singolo \"A muso duro\".\nIl 9 ottobre 2012 esce un nuovo album live: \"Sud il tour\", con il singolo \"Quelli che benpensano\" (featuring Frankie hi-nrg mc). All'album segue la seconda parte del \"Sud tour\".\nIl 14 febbraio 2013 viene pubblicato l'album \"Un posto nel mondo\" di Chiara, a cui la Mannoia collabora come coautrice nella cover \"Mille passi\", estratto come singolo il 29 marzo.\nIl 29 ottobre esce \"A te\", album-tributo a Lucio Dalla, anticipato dal singolo \"La casa in riva al mare\". L'album \u00e8 stato registrato in presa diretta con l'orchestra \"Sesto Armonico\". La cantante ha coinvolto nel progetto anche Ron, che ha cantato con lei nel brano \"Felicit\u00e0\", e Alessandra Amoroso, con cui ha duettato ne \"La sera dei miracoli\". In merito a questo progetto, la cantante in un'intervista a \"la Repubblica\" ha dichiarato: \u00abQuando Lucio se n'\u00e8 andato \u00e8 stato terribile, non immaginavo nemmeno che mi avrebbe toccato cos\u00ec tanto. Nei giorni seguenti, eravamo in tour, nei lunghi viaggi abbiamo iniziato a riascoltare tutte le canzoni, e mi sono sorpresa a cantarle a memoria, non mi ero resa conto di quante ne conoscessi. Abbiamo cominciato a pensare che sarebbe stato bello fare un disco, era un atto dovuto, glielo dovevo, io personalmente\u00bb.Durante la quarta serata del Festival di Sanremo 2014 duetta con Frankie hi-nrg mc con il brano \"Boogie\" omaggiando Paolo Conte.\nIl 29 marzo 2014 \u00e8 ospite nella prima puntata della 13\u00aa edizione di \"Amici\", duettando con Moreno il nuovo singolo \"Sempre sarai\". Scrive un brano per l'ep di lancio di Deborah Iurato vincitrice di Amici 13 dal titolo \"Anche se fuori \u00e8 inverno\". Sempre nel 2014 scrive un brano per il primo album di Deborah Iurato dal titolo \"Dimmi dov'\u00e8 il cielo\".\nIl 23 aprile 2014 \u00e8 ospite del concerto-evento di Zucchero Fornaciari al Madison Square Garden di New York, facente parte dell'Americana Tour, seguito da 5000 spettatori e caratterizzato dalla partecipazione di ospiti d'eccezione come Sting, Elisa, Jovanotti, Fher dei Man\u00e1, Chris Botti, Sam Moore, Andrea Griminelli, Irene Fornaciari e un coro gospel. La cantante ha duettato sulle note di \"Guantanamera (Guajira)\" e \"Cos\u00ec celeste\".\n\"Fiorella\" ed il ritorno sul grande schermo.\nPer festeggiare i 60 anni dell'artista, il 27 ottobre 2014 esce, preceduto dal singolo \"Le parole perdute\", scritto dalla Mannoia con Cesare Chiodo e Bungaro e lanciato in radio il 26 settembre, l'album antologico in due dischi intitolato semplicemente \"Fiorella\". Nel primo disco la Mannoia rivisita alcuni dei pezzi pi\u00f9 significativi della sua carriera, mentre nel secondo ha voluto omaggiare i principali artisti con cui ha collaborato nel corso degli anni, duettando con Laura Pausini, Enrico Ruggeri, Daniele Silvestri, Massimo Bubola, Adriano Celentano, Claudio Baglioni, Frankie HI-NRG, Franco Battiato, Dori Ghezzi, Tiziano Ferro, Luciano Ligabue, Renato Zero, Pino Daniele, Ivano Fossati, Niccol\u00f2 Fabi, Pau dei Negrita, Giuliano Sangiorgi e Cesare Cremonini. L'ultima traccia dell'album \u00e8 una reinterpretazione del brano \"Il parco della luna\", ulteriore omaggio a Lucio Dalla dopo il progetto discografico \"A te\", interamente dedicato al cantautore bolognese.\nIl 27 novembre a Cascina si tiene la data zero del tour, che inizia ufficialmente il giorno seguente al Teatro Ponchielli di Cremona. Il tour \u00e8 un ulteriore festeggiamento dell'artista, che decide di ripercorrere le tappe pi\u00f9 importanti della sua carriera non solo attraverso le sue canzoni, ma anche con cambi d'abito ispirati ai diversi stili da lei adottati durante la sua carriera.\nL'ultima data del tour si tiene all'Arena di Verona il 7 settembre 2015, dove Fiorella durante la serata si esibisce insieme ad alcuni colleghi tra cui Enrico Ruggeri, Loredana Bert\u00e8, Emma Marrone, Pau dei Negrita, Niccol\u00f2 Fabi, Alessandra Amoroso (quest'ultima, a causa di un intervento alle corde vocali, non ha potuto esibirsi), Frankie hi-nrg mc, Natty Fred, J-Ax e Noemi. L'evento \u00e8 stato promosso dall'associazione AIRC a cui andranno i fondi raccolti per la ricerca sul cancro e l'intero concerto \u00e8 stato trasmesso in diretta radiofonica e televisiva dall'emittente RTL 102.5 sul canale 36 del digitale terrestre.\nNel 2015, a dodici anni di distanza dalla partecipazione al film \"Prima dammi un bacio\", Fiorella Mannoia torna alla recitazione, dopo essere stata scelta da Michele Placido per il cast di \"7 minuti\", in cui il regista affronta il tema del lavoro e dei suoi diritti attraverso la storia di 11 donne impiegate in una fabbrica.\nL'11 febbraio 2016 esce nelle sale cinematografiche \"Perfetti sconosciuti\", commedia di Paolo Genovese dove Fiorella firma il testo e voce dell'omonimo brano, tema principale del film composto insieme a Bungaro e Cesare Chiodo, che le vale il Nastro d'argento per la \u201cMigliore Canzone Originale\u201d.\n\"Amici non ne ho... Ma amiche s\u00ec!\".\nNella primavera del 2015 annuncia di essere al lavoro come produttrice per il nuovo progetto discografico di Loredana Bert\u00e8, cio\u00e8 un'antologia celebrativa per i suoi quarant'anni di carriera, ricca di duetti tutti al femminile e intitolata \"Amici non ne ho... Ma amiche s\u00ec!\", da un'idea della stessa Fiorella. Tra le artiste che hanno partecipato alla realizzazione di questo album vi sono Paola Turci, Patty Pravo, Elisa, Alessandra Amoroso, Emma Marrone, Irene Grandi, Noemi, Nina Zilli, Bianca Atzei e Aida Cooper oltre che alla stessa Bert\u00e8 e Mannoia. Il 26 giugno 2015 si esibisce al Summer Festival, per la prima volta dopo trent'anni, al fianco della Bert\u00e8, duettando in una nuova versione di \"In alto mare\".\nL'album, edito da Warner Music Italy, \u00e8 uscito il 1\u00ba aprile 2016, in concomitanza del ritorno in tv di Loredana Bert\u00e9 al serale della nuova edizione del talent \"Amici\", dove la cantante viene riconfermata per il secondo anno consecutivo in qualit\u00e0 di giudice. L'album \"Amici non ne ho... ma amiche s\u00ec!\" \u00e8 stato anticipato l'11 marzo 2016 dall'uscita del singolo inedito \"\u00c8 andata cos\u00ec\", scritto da Ligabue.\nIl 6 giugno torna ad esibirsi all'Arena di Verona insieme alla Bert\u00e9 durante la prima serata dei Wind Music Awards 2016, duettando nella nuova versione de \"Il mare d'inverno.\"\nContestualmente, viene annunciata per il 19 settembre 2016 la data-evento conclusiva del tour estivo \"Amiche s\u00ec\", con la partecipazione di Fiorella Mannoia (alla quale \u00e8 affidata la direzione artistica). Il concerto, nato da un'idea di Loredana Bert\u00e9, \u00e8 un'iniziativa a sostegno della lotta al femminicidio e vede sul palco dell'Arena di Verona Patty Pravo, Gianna Nannini, Irene Grandi, Paola Turci, Elisa, Emma Marrone, Alessandra Amoroso, Noemi, Nina Zilli, Irene Fornaciari, Bianca Atzei, Elodie, Antonella Lo Coco, Aida Cooper.\nL\u2019evento \"Amiche in Arena\" diventa anche un progetto discografico, che viene pubblicato l'11 novembre in due versioni: Standard 2 CD + DVD; Deluxe 2 CD + DVD con libro fotografico. Il ricavato delle vendite \u00e8 devoluto anch'esso all'associazione D.i.Re.\nL'album entra in vetta della classifica FIMI nella sezione compilation e viene certificato disco d\u2019oro per le 25.000 copie vendute dopo 7 settimane consecutive di permanenza al 1\u00ba posto.\n\"Combattente\".\nIl 23 settembre 2016 esce il singolo, \"Combattente,\" che anticipa l'omonimo album pubblicato il 4 novembre.\nIl 25 novembre, giornata internazionale contro la violenza sulle donne, \u00e8 la volta del secondo singolo estratto dall'album, intitolato \"Nessuna conseguenza.\"\nNel febbraio 2017 ha partecipato al 67\u00ba Festival di Sanremo con un brano scritto da Amara e intitolato \"Che sia benedetta\", con cui conquista il secondo posto.\nIl brano, raggiunge come posizione massima la 3\u00aa in classifica FIMI e viene certificato disco di platino per le oltre 50.000 copie vendute.\nA settembre 2017 conduce per la Rai il programma \"Un, due, tre ... Fiorella!\", due sabati in prima serata con svariati ospiti, per tornare dopo poco tempo sulla scena musicale con il suo nuovo singolo \"I pensieri di Zo\", brano scritto da Fabrizio Moro e ultimo capitolo del progetto \"Combattente\".\nIl tour \"Combattente\" la vedr\u00e0 impegnata in 101 concerti, anche fuori dall'Italia (emblematica la sua esibizione a Parigi al \"Bataclan\") con finale a New York il 23 febbraio 2018 al teatro Town Hall di Broadway.\n\"Personale\".\nIl 18 dicembre 2018 tramite il proprio sito internet e le proprie pagine dei social network, annuncia il titolo del suo nuovo progetto: \"Personale\" insieme al tour che partir\u00e0 il 7 maggio 2019 dal Teatro Verdi di Firenze.\nIl 25 gennaio 2019 sempre tramite i social, annuncia che il giorno 1\u00ba febbraio, uscir\u00e0 il primo singolo: \"Il peso del coraggio\" scritto da Amara e Marialuisa De Prisco mentre il videoclip viene pubblicato il 6 febbraio.\nLa sera stessa, partecipa come ospite alla seconda serata del 69\u00ba Festival di Sanremo cantando \"Il peso del coraggio\" per la prima volta dal vivo e duettando con Claudio Baglioni sulle note di \"Quello che le donne non dicono\" con una successiva standing ovation del pubblico del Teatro Ariston.\nGli anni duemilaventi.\nIl 6 novembre 2020 viene pubblicato il nuovo album: \"Padroni di niente\". L'album, composto da 8 tracce, nasce dalle riflessioni scaturite durante il primo lockdown del 2020. Anticipa il disco il singolo \"\"Chiss\u00e0 da dove arriva una canzone\" scritta da Ultimo e presentato a settembre. Il 14 novembre esce il secondo estratto \"Padroni di Niente\"\", ennesima perla del duo Amara-Mannoia. Entrambi i singoli sono accompagnati da video ufficiale.\nIl 15 e 22 gennaio 2021 torna su Rai 1 con \"La musica che gira intorno\", show che porta il titolo della canzone di Ivano Fossati.\nVita privata.\nSempre molto riservata sulla sua vita privata, negli anni settanta e ottanta ebbe una relazione con il cantautore Memmo Foresi, che \u00e8 stato anche suo produttore. Successivamente ha avuto una relazione ventennale con Piero Fabrizi. Dal 2007 \u00e8 legata sentimentalmente al musicista e produttore discografico Carlo Di Francesco, che ha sposato con rito civile il 22 febbraio 2021. \nGrande appassionata di calcio e tifosa della Roma, vive a Roma nord.\nVocalit\u00e0 e stile.\nFiorella Mannoia possiede una riconoscibilissima voce riconducibile a un registro vocale di contralto, che a volte diventa quasi maschile: tant'\u00e8 vero che sin dagli esordi \u00e8 stata sempre identificata come la voce e il controcanto di una canzone d'autore storicamente declinata al maschile.\nNelle collaborazioni con donne della musica preferisce artiste con registri vocali da contralto, si ricordano ad esempio Paola Turci e Noemi, in particolare con quest'ultima oltre ad essere legata da un rapporto artistico, \u00e8 legata da un rapporto di amicizia in quanto Fiorella ha dichiarato di rivedervi se stessa da giovane.\nFilantropia.\nFiorella Mannoia si \u00e8 sempre dedicata molto al sociale esprimendo la propria solidariet\u00e0 per l'associazione Emergency, inoltre nel 2006 ha vinto il Premio simpatia: l'Oscar capitolino per la solidariet\u00e0. La Mannoia ha spesso tenuto concerti di beneficenza sia singolarmente che assieme ad altri artisti come Noemi e Paola Turci.\nIl 21 giugno 2009 Fiorella partecipa, in veste di madrina come anche Laura Pausini, Gianna Nannini, Elisa e Giorgia, ad \"Amiche per l'Abruzzo\", concerto di beneficenza, tenutosi presso lo Stadio San Siro di Milano, in favore dei terremotati. Il 28 maggio 2010 viene pubblicato il singolo \"Donna d'Onna\", cantato insieme alle altre quattro madrine, che fa da apripista al doppio DVD \"Amiche per l'Abruzzo\" pubblicato il 22 giugno 2010, dopo un anno dal concerto.\nInoltre nel 2011 si esibisce sul palco con i ragazzi di strada danzatori brasiliani del Progetto Fondazione Ax\u00e9 - che mira al recupero dei bambini e adolescenti brasiliani che vivono in condizioni disagiate in Brasile (fondando la sua mission sull'arte e la bellezza), di cui la cantante \u00e8 testimonial. Il 22 settembre 2012 prende parte a Italia Loves Emilia, concerto di beneficenza in favore delle popolazioni emiliane terremotate. Viene, quindi, realizzato un album \"Italia Loves Emilia - Il concerto\" (CD + DVD) pubblicato il 27 novembre dello stesso anno; l'album viene anticipato in data 13 novembre 2012 dal singolo \"A muso duro\".\nIl 24 settembre 2013 Sony Music pubblica la compilation \"Pink Is Good\" a cui Fiorella Mannoia partecipa con \"Ho imparato a sognare\"; il ricavato \u00e8 stato devoluto alla Fondazione Umberto Veronesi per finanziare la lotta contro il tumore al seno.\nImpegno politico.\nPer le elezioni politiche italiane del 2013 ha manifestato il proprio appoggio alla lista Rivoluzione civile di Antonio Ingroia. Il 18 gennaio 2013 legge a \"Leader\" su Rai 3 il suo scritto \"La mia rivoluzione\" in sostegno alla lista di Ingroia.\nProprio la canzone della Mannoia \"Io non ho paura\" \u00e8 diventata in pratica la colonna sonora della campagna elettorale del movimento di Ingroia. Alle elezioni Ingroia non riuscir\u00e0 poi ad entrare in Parlamento.\nA marzo, in seguito alle elezioni, aderisce al progetto \"Riparte il futuro\" firmando la petizione che ha lo scopo di far rafforzare la legge anti-corruzione modificando la norma sullo scambio elettorale politico-mafioso (416 ter) entro i primi cento giorni di attivit\u00e0 parlamentare.\nPartecipa ad entrambe le edizioni del 'Concerto del Primo Maggio di Taranto' - Si ai diritti, no ai ricatti - promosso dal Comitato dei Cittadini e Lavoratori Liberi e Pensanti appoggiando fortemente la causa di fondo [Si veda a tal fine, la vicenda ILVA nell'area di Taranto]. In merito alla sua partecipazione relativa alla prima edizione, la cantante scrive sul suo account Facebook 'Taranto Libera. Grazie dal profondo del cuore', sintomo del forte legame stretto precedentemente con la popolazione tarantina e rafforzato durante l'evento.\nRiconoscimenti.\nDi seguito vengono elencati i riconoscimenti attribuiti a Fiorella Mannoia, non vengono riportate le certificazioni delle pubblicazioni per le quali si rimanda alla pagina della discografia."}
{"id": "97650", "revid": "2144491", "url": "https://it.wikipedia.org/wiki?curid=97650", "title": "Radiazione di sincrotrone", "text": " \nLa radiazione di sincrotrone o luce di sincrotrone \u00e8 una radiazione elettromagnetica generata da particelle cariche, solitamente elettroni o positroni, che viaggiano a velocit\u00e0 prossime alla velocit\u00e0 della luce e vengono costrette da un campo magnetico a muoversi lungo una traiettoria curva: tanto pi\u00f9 elevata \u00e8 la velocit\u00e0 della particella, tanto minore \u00e8 la lunghezza d'onda della radiazione emessa e generalmente il picco dell'emissione avviene alle lunghezze dei raggi X. \u00c8 cos\u00ec chiamata perch\u00e9 viene solitamente prodotta per mezzo di un sincrotrone, ma viene generata anche da oggetti o eventi astronomici.\nEmissione di radiazione.\nI potenziali di Li\u00e9nard-Wiechert forniscono una caratterizzazione generale e relativistica del campo elettromagnetico, variabile nel tempo, generato da una carica elettrica in moto non uniforme. L'espressione del campo elettrico e del campo magnetico cos\u00ec ottenuta consente di separare i contributi derivanti dalla velocit\u00e0 istantanea e dall'accelerazione della carica. Considerando il campo prodotto dall'accelerazione, detto \"campo di radiazione\", \u00e8 possibile scrivere la componente radiale del vettore di Poynting, che fornisce l'equazione di Larmor.\nUtilizzando l'espressione di Larmor per una carica in moto circolare e considerando il limite relativistico in cui la velocit\u00e0 della particella si avvicina alla velocit\u00e0 della luce, si ottiene la distribuzione angolare della radiazione di sincrotrone.\nCampi di Li\u00e9nard\u2013Wiechert ed equazione di Larmor.\nIl potenziale elettromagnetico formula_1 generato nel punto formula_2 da una sorgente puntiforme di carica in moto formula_3 \u00e8 dato da:\ndove formula_5 \u00e8 la quadrivelocit\u00e0 della carica, formula_6 la sua posizione e formula_7 il tempo proprio. Nell'equazione la velocit\u00e0 e la posizione vengono valutati al tempo formula_8, che \u00e8 definito dalla condizione del cono di luce:\nDefinendo:\nsi ottiene una forma equivalente, ma non covariante, del potenziale elettrico formula_11 e del potenziale magnetico formula_12 generati da una sorgente puntiforme di carica in moto:\nottenendo le equazioni dei campi:\ndove il termine formula_16 nell'espressione del campo elettrico impone che la direzione del primo termine del campo sia lungo la congiungente con la posizione della carica, mentre il secondo termine, dovuto all'accelerazione della carica, \u00e8 perpendicolare a formula_16.\nL'espressione dei campi \u00e8 in questo modo data dalla somma di due contributi: il primo \u00e8 detto \"campo di Coulomb generalizzato\" e decresce come il reciproco del quadrato della distanza dalla carica, il secondo \u00e8 detto \"campo di radiazione\" e decresce come il reciproco della distanza dalla sorgente, e quindi \u00e8 dominante lontano dalla carica. In entrambi i casi il campo di Coulomb generalizzato \u00e8 relativo alla velocit\u00e0 della carica, mentre il campo di radiazione \u00e8 generato dall'accelerazione, ed \u00e8 responsabile della radiazione di sincrotrone.\nSe si trascura il campo di Coulomb generalizzato, la componente radiale del vettore di Poynting, risultante dall'espressione di Li\u00e9nard\u2013Wiechert dei campi, \u00e8 data da:\ndove il secondo membro, a differenza del primo, non \u00e8 valutato al tempo ritardato.\nLa relazione spaziale tra formula_19 e formula_20 determina la distribuzione di potenza angolare, ed il fattore formula_21 al denominatore mostra la presenza degli effetti relativistici nel passaggio dal sistema di riferimento a riposo della particella al sistema di riferimento dell'osservatore.\nL'energia irradiata per angolo solido durante un'accelerazione tra gli istanti formula_22 e formula_23 \u00e8 data da:\nEconomia.\nLa costruzione di ogni sincrotrone pu\u00f2 costare da decine a centinaia di milioni di euro, a seconda della potenza, e le linee ottiche possono costare altri milioni di euro ciascuna, e ne sono installate venti o pi\u00f9 per ogni impianto. Notevoli sono anche i costi di gestione. \nNe deriva che questi sistemi sono realizzati e mantenuti in genere dai governi delle nazioni pi\u00f9 ricche, o da collaborazioni internazionali tra diversi stati (caso estremo \u00e8 l'LHC del CERN) e sono a disposizione di universit\u00e0 ed enti di ricerca. \nIl prezioso tempo di utilizzo della macchina, in genere operativa 24 ore su 24, viene suddiviso in sessioni di lavoro tra i vari progetti di ricerca. Periodicamente l'impianto viene fermato per sessioni di manutenzione.\nImpieghi.\nLa luce di sincrotrone ha le caratteristiche ideali per molti campi della ricerca e per diverse applicazioni industriali, in particolare:\nAlcuni campi di utilizzo sono:\nAstronomia.\nL'emissione di radiazioni da parte di alcuni corpi celesti (radiosorgenti) ha un livello energetico tale da richiedere, secondo le leggi di emissione di corpo nero, una temperatura inverosimile di miliardi di kelvin. Negli anni cinquanta fu proposta l'ipotesi dell'emissione di radiazione di sincrotrone, secondo cui degli elettroni viaggerebbero a velocit\u00e0 ultra relativistiche con fattore di Lorentz dell'ordine delle migliaia o superiore, all'interno di un intensissimo campo magnetico generato da un corpo celeste. L'elettrone in questo campo percorre un'orbita elicoidale, ed essendo soggetto ad accelerazione centripeta, emette radiazione, la cui lunghezza d'onda dipende dall'intensit\u00e0 del campo magnetico e dal vettore velocit\u00e0 della particella. A causa della continua rotazione a velocit\u00e0 prossime a quelle della luce e del conseguente fenomeno del beaming, l'emissione di un singolo elettrone osservato in una direzione pu\u00f2 avvenire per brevissimo tempo (fino a decine di attosecondo). Lo spettro di emissione di una distribuzione di particelle che emettono per sincrotrone pu\u00f2 spaziare dalle onde radio fino ai raggi gamma seguendo una distribuzione esponenziale, in funzione dell'intensit\u00e0 del campo magnetico e dalla densit\u00e0 di particelle nella regione in cui avviene il fenomeno."}
{"id": "97654", "revid": "6392", "url": "https://it.wikipedia.org/wiki?curid=97654", "title": "Luce di sincrotrone", "text": ""}
{"id": "97656", "revid": "1527148", "url": "https://it.wikipedia.org/wiki?curid=97656", "title": "Capitalizzazione azionaria", "text": "La capitalizzazione azionaria o capitalizzazione di mercato (in inglese market capitalization o market cap) \u00e8 il valore di mercato totale delle azioni di una societ\u00e0, ovvero al valore di tutte le azioni esistenti e gi\u00e0 in circolazione (outstanding shares) e indicante dunque quanto denaro ha racimolato un'azienda (e.g. una societ\u00e0 per azioni/corporation) tramite la vendita di azioni nel mercato, anche attraverso una borsa. La market cap \u00e8 uno dei concetti base della corporate finance.\nIntroduzione.\nLa capitalizzazione azionaria/di mercato \u00e8 calcolata moltiplicando il numero di azioni per il loro prezzo di mercato - che pu\u00f2 differire anche di molto dal loro valore nominale. Poich\u00e9 le azioni in circolazione vengono acquistate e vendute nei mercati pubblici, la capitalizzazione azionaria potrebbe essere utilizzata come indicatore dell'opinione pubblica sul patrimonio netto di un'impresa ed \u00e8 un fattore determinante in alcune forme di valutazione delle azioni.\nLa capitalizzazione riflette solo il valore patrimoniale di una societ\u00e0. La scelta della struttura del capitale di un'impresa ha un impatto significativo sul modo in cui viene ripartito il valore complessivo di un'impresa tra capitale e debito. Una misura pi\u00f9 completa \u00e8 il valore dell'impresa, che ha effetto sul debito in circolazione, sulle azioni privilegiate e su altri fattori. \nPer le compagnie di assicurazione, \u00e8 stato utilizzato un valore chiamato \"valore incorporato\".\nLa capitalizzazione azionaria \u00e8 utilizzata dalla comunit\u00e0 degli investitori per classificare le dimensioni delle aziende (a fianco alle vendite o al totale delle attivit\u00e0), o per classificare le dimensioni relative delle borse, essendo una misura della somma delle capitalizzazioni di mercato di tutte le societ\u00e0 quotate in ciascuna borsa. Nell'esecuzione di tali classifiche, le capitalizzazioni di mercato sono calcolate in una data significativa, come il 30 giugno o il 31 dicembre.\nLa capitalizzazione totale dei mercati azionari o delle regioni economiche pu\u00f2 essere confrontata con altri indicatori economici. La capitalizzazione di mercato totale di tutte le societ\u00e0 quotate in borsa nel mondo era di 51,2 trilioni di dollari nel gennaio 2007 ed \u00e8 salito fino a 57,5 trilioni di dollari nel maggio 2008 prima di scendere sotto i 50 trilioni di dollari nell'agosto 2008 e leggermente sopra i 40 trilioni di dollari nel settembre 2008. Nel 2014 e 2015, la capitalizzazione di mercato globale \u00e8 stata rispettivamente di 68 e di 67 trilioni di dollari statunitensi.\nCalcolo.\nLa capitalizzazione azionaria \u00e8 data dalla formula formula_1, dove MC \u00e8 la capitalizzazione azionaria, N \u00e8 il numero di azioni in circolazione e P \u00e8 il prezzo di chiusura per azione.\nAd esempio, se una societ\u00e0 ha 4 milioni di azioni in circolazione e il prezzo di chiusura per azione \u00e8 $ 20, la sua capitalizzazione di mercato \u00e8 quindi di $ 80 milioni. Se il prezzo di chiusura per azione sale a $ 21, la capitalizzazione di mercato diventa $ 84 milioni. Se scende a $ 19 per azione, la capitalizzazione di mercato scende a $ 76 milioni. Ci\u00f2 \u00e8 in contrasto con i prezzi mercantili in cui il prezzo di acquisto, il prezzo medio e il prezzo di vendita possono differire a causa dei costi di transazione.\nNon tutte le azioni in circolazione si scambiano sul mercato aperto. Il numero di azioni scambiate sul mercato aperto \u00e8 chiamato flottante. \u00c8 uguale o minore di N perch\u00e9 N include azioni che sono limitate dal trading. La capitalizzazione di mercato fluttuante utilizza solo il numero fluttuante di azioni nel calcolo, generando in genere un numero inferiore.\nCapitalizzazione e liquidit\u00e0 di un titolo.\nNel caso di societ\u00e0 quotate in borsa, la capitalizzazione \u00e8 un dato importante perch\u00e9 tende ad essere associata al grado di liquidit\u00e0 del titolo. Ci\u00f2 \u00e8 dovuto principalmente al fatto che la maggior parte degli indici azionari attribuisce un peso maggiore alle societ\u00e0 con maggiore capitalizzazione. Di conseguenza, i fondi comuni di investimento che hanno un certo indice di mercato come \"benchmark\" investiranno tendenzialmente di pi\u00f9 in un titolo a larga capitalizzazione, rendendolo cos\u00ec pi\u00f9 liquido e meno soggetto a manipolazioni di prezzo.\nPoich\u00e9 spesso una parte delle azioni emesse da una societ\u00e0 \u00e8 in mano a uno o pi\u00f9 azionisti di riferimento, che possiedono le azioni senza scambiarle sul mercato, si usa distinguere tra il numero totale di azioni e il \"flottante/fluttuante\", ovvero solo la parte di azioni effettivamente disponibile per il libero scambio sul mercato. La capitalizzazione del flottante \u00e8 quella solitamente utilizzata per calcolare il peso di un titolo nel corrispondente indice azionario.\nCategorie per dimensione di capitalizzazione.\nAnche in conseguenza della diversa liquidit\u00e0 dei titoli in funzione della loro capitalizzazione, si usa distinguere le societ\u00e0 a grande capitalizzazione, a volte chiamate in gergo blue chips, da quelle a piccola capitalizzazione. Talvolta si usano, invece di due macro-categorie, quattro livelli in base a quanti milioni di dollari statunitensi hanno come capitalizzazione di mercato:\nUna quinta categoria aggiungibile in cima per ulteriore chiarezza \u00e8 mega-cap se il market cap \u00e8 superiore a 200 miliardi di dollari.\nQuesti livelli possono variare in base alla crescita economica globale: per esempio, in contesto di crescita eccezionale e di incrementi di capitale sociale delle societ\u00e0, una nano-cap company potrebbe essere definita come avente una capitalizzazione di mercato minore di 80 milioni di dollari, per esempio. In contesto di enorme recessione, una nano-cap potrebbe avere meno di 30 milioni di dollari, come secondo esempio. Anche se le quattro fasce restano invariate per anni, le societ\u00e0 al loro interno potrebbero rimanere stabili e salire o abbassarsi di grado, tale per cui una nano-cap dopo una scalata diventa una micro-cap.\nSiccome da un livello all'altro ci sono diversi livelli di rischi e opportunit\u00e0 nel breve, medio e lungo termine, i livelli si possono utilizzare per diversificare il portafoglio/portfolio azionario in base a pi\u00f9 rischi, fermo restando che un portafoglio di investimenti non contiene solo azioni ma altri prodotti finanziari (e.g. obbligazioni/bond e derivati) e altri tipi di investimento (e.g. case e terreni affittati). In un portafoglio di azioni diversificate in base al rischio, le azioni delle large-cap company (o \"blue chip\") possono formare il nucleo/\"core\" dell'investimento azionario (e in teoria anche obbligazionario). La scelta su quale livello di rischio investire di pi\u00f9, in generale, dipende in primis dalla propria avversione al rischio (e.g. se ha un'alta propensione, investe di pi\u00f9 nelle nano-cap e nelle micro-cap; se ha una propensione bilanciata, investe di pi\u00f9 nelle small-cap e mid-cap; se ha una bassa propensione, investe di pi\u00f9 nelle big-cap e mega-cap).\nLa distinzione pi\u00f9 usata fa riferimento a large caps/blue chip VS small caps. Tale distinzione si riflette nell'uso di diversi indici di mercato: ad esempio l'indice Russell 3000 del mercato statunitense \u00e8 a sua volta suddiviso tra il Russell 1000 (che include le prime 1000 societ\u00e0 per capitalizzazione) e il Russell 2000 (che include le ultime 2000 societ\u00e0). Analogamente, ci possono essere fondi comuni che investono prevalentemente in large cap o prevalentemente in small cap.\nLa capitalizzazione di mercato non \u00e8 un indice che indica in modo assoluto quanto \u00e8 affidabile un'azienda siccome il valore molto alto di un'azione (e quindi della capitalizzazione) pu\u00f2 derivare da una bolla speculativa o da truffe contabili e agiotaggio. Il numero totale di azioni emesse e in circolazione non dice quasi nulla sulla grandezza di una compagnia: per esempio, pu\u00f2 avere emesso molte azioni aventi un valore bassissimo oppure pochissime azioni con un valore eccezionalmente alto; in generale, nella seconda casistica si nota come una societ\u00e0 sia molto ricca nonostante abbia emesso pochissime azioni.\nLe categorie di classificazione delle aziende in base alla market cap non va confusa con quella in base al numero di dipendenti e simili, e.g. micro-impresa VS piccola e media impresa (PMI) VS grande impresa, nonostante sia un'altra classificazione molto diffusa.\nLa diversa capitalizzazione delle imprese pu\u00f2 anche determinare la quotazione su segmenti differenti di una borsa: ad esempio le societ\u00e0 a grande capitalizzazione italiane sono quotate nel segmento \"blue chip\" dell'MTA alla borsa italiana."}
{"id": "97659", "revid": "106456", "url": "https://it.wikipedia.org/wiki?curid=97659", "title": "Focatico", "text": "Il focatico, o fuocatico, era un'imposta applicata su ciascun \"fuoco\", o focolare, cio\u00e8 su ciascuna abitazione di un gruppo familiare, o su ciascun fumante se l'abitazione comprendeva pi\u00f9 gruppi familiari.\nEbbe vasta diffusione nell'Europa medievale e moderna.\nNel Regno di Napoli fu istituita da Carlo I D'Angi\u00f2 nel 1263. Tale imposta rimase con vicende alterne in vigore per lungo tempo, ultimamente con la denominazione di imposta di famiglia.\nNell'Ottocento il focatico, nel contado, era associato alla \"tassa bestiami\".\nNella primavera di ogni anno, ogni comune inviava alle singole Magistrature Comunitarie le consuete stampe occorrenti a compilare le operazioni di focatico e di bestiami. Entro il 30 giugno venivano inoltrate le scritture, alla fine di agosto venivano rispedite alla Rappresentanza Comunitaria, con il foglio di riparto approvato per detta tassa, mentre i ruoli venivano passati all'Esattore Comunale dalla Legazione per la riscossione da farsi entro date prefissate.\nIl ruolo era composto da tre categorie, la prima facente riferimento al solo \"fuoco\", la seconda considerava la \"terra coltivata\" e la terza la \"classe di reddito\" nella quale era catalogata la famiglia a seconda delle proprie caratteristiche.\nI fuochi erano conteggiati per capifamiglia, quindi unit\u00e0 familiari anche di grande dimensione, e per subalterni, cio\u00e8 serventi che erano presso una famiglia a lavorare senza per altro farne parte.\nLa seconda categoria classificava i terreni coltivati misurati secondo l'unit\u00e0 di misura vigente nel Comune, normalmente la superficie di terreno utilizzato per seminarvi una prefissata quantit\u00e0 di seme della coltivazione principale nella zona.\nLa terza categoria era determinata in base al reddito totale stabilito secondo il tenore di vita della famiglia intera.\nNon tutti i contribuenti erano inseriti nella terza categoria e quindi assoggettati a tale imposizione, che risultava pertanto una sovrattassa per i pi\u00f9 abbienti. Dando luogo, per altro, ad evasioni e ad esenzioni concesse a favore di certe famiglie o gruppi di individui che abitavano nei comuni pi\u00f9 importanti e avevano in essi cariche pubbliche di particolare importanza (senatori, notai, clero, ecc.).\nIn Francia.\nIl Feu fiscal francese ebbe origine comune col Focatico medioevale, poi evolutosi in maniera autonoma, anche all'interno della stessa Francia.\nIn Italia.\nIl \"fuocatico\" fu inizialmente abolito con regio decreto legge del 30 dicembre 1923, ma le enormi difficolt\u00e0 che i comuni incontrarono nel trovare risorse compensative, indussero il Governo a reintrodurre temporaneamente il fuocatico con la denominazione di \"imposta di famiglia\" mediante il regio decreto legge del 23 maggio 1924.\nIl Testo unico di riforma della finanza locale del 14 settembre 1931 mantenne in vigore l'imposta di famiglia, applicandola per\u00f2 solo alle ultime tre classi demografiche comunali (per i comuni con popolazione inferiore ai 30.000 abitanti). Gli altri comuni avevano invece la facolt\u00e0 di istituire l'imposta sul valore locativo.\nIl \"nuovo\" fuocatico fu definitivamente abrogato con la riforma tributaria del 1974."}
{"id": "97660", "revid": "767487", "url": "https://it.wikipedia.org/wiki?curid=97660", "title": "Segreti e bugie", "text": "Segreti e bugie (\"Secrets &amp; Lies\") \u00e8 un film del 1996 scritto e diretto da Mike Leigh, vincitore della Palma d'oro per il miglior film e del premio per la migliore interpretazione femminile al 49\u00ba Festival di Cannes.\nTrama.\nSobborghi di Londra. Hortense, trentenne borghese di colore, alla morte della madre adottiva decide di scoprire chi sia la sua madre biologica. Scoprir\u00e0 con molta sorpresa che si tratta di Cynthia, sfiorita operaia bianca che vive con sua figlia ventenne Roxanne. La misera vita di Cynthia \u00e8 allietata solo dalle visite che le fa il fratello Maurice, fotografo sposato ma senza figli. Dopo l'incontro, tra le due donne piano piano nasce una profonda amicizia che rappresenter\u00e0 per Cynthia un nuovo motivo di felicit\u00e0 (ebbe infatti la bambina ad appena quindici anni) e per Hortense un'occasione per capire una realt\u00e0 diversa dalla sua. Ma i segreti non possono durare a lungo e ad un pranzo in famiglia la verit\u00e0 verr\u00e0 fuori, non senza drammi: sar\u00e0 l'occasione per confrontarsi e demolire un muro di \"segreti e bugie\" e per riacquistare la serenit\u00e0.\nProduzione.\nGran parte della sceneggiatura del film \u00e8 stata rimaneggiata durante le riprese: gli attori hanno molto improvvisato, anche perch\u00e9 venivano informati dello sviluppo della storia man mano che veniva girato il film.\nRiprese.\nIl ristorante dove Cynthia e Hortense si incontrano per la prima volta \u00e8 il \"Pasta Plus Restaurant\", un locale sito a Camden, Londra, vicino alla stazione ferroviaria di Euston.\nRiconoscimenti.\nNel 1999 il British Film Institute l'ha inserito al 40\u00ba posto della lista dei migliori cento film britannici del XX secolo."}
{"id": "97661", "revid": "838137", "url": "https://it.wikipedia.org/wiki?curid=97661", "title": "Gruppo di Pasifae", "text": "Il gruppo di Pasifae \u00e8 composto dai satelliti naturali di Giove i cui parametri orbitali si avvicinano a quelli del capostipite del gruppo, Pasifae, appunto.\nI semiassi maggiori delle orbite di questi satelliti vanno da 22,8 a 24,1 milioni di km (similmente al gruppo di Carme), le loro inclinazioni orbitali da 144,5\u00b0 a 158,3\u00b0, le loro eccentricit\u00e0 da 0,25 a 0,43; il loro moto \u00e8 retrogrado.\nI membri del gruppo, in ordine di distanza da Giove, sono:\nDiversamente dagli altri due gruppi retrogradi (il gruppo di Ananke e quello di Carme), quello di Pasifae si compone di satelliti che presentano una relativa disomogeneit\u00e0 per quanto riguarda le inclinazioni orbitali. Potrebbe trattarsi di un antico gruppo che si \u00e8 disperso con il passare del tempo. \nL'Unione Astronomica Internazionale riserva i nomi terminanti in -e per tutti i satelliti retrogradi di Giove, inclusi i membri di questo gruppo."}
{"id": "97666", "revid": "2056951", "url": "https://it.wikipedia.org/wiki?curid=97666", "title": "Settore caldo", "text": "Il settore caldo \u00e8 la parte intermedia della depressione, posta tra il fronte caldo e quello freddo. \nIl settore caldo \u00e8 riempito di aria calda subtropicale e comporta un tempo con cielo parzialmente nuvoloso, caldo afoso e foschia. Spesso in estate i settori caldi sono sede di temporali prefrontali."}
{"id": "97667", "revid": "12290", "url": "https://it.wikipedia.org/wiki?curid=97667", "title": "Vegeta", "text": ", il cui nome completo \u00e8 , \u00e8 uno dei personaggi principali del manga \"Dragon Ball\" di Akira Toriyama. Egli compare anche nelle varie opere derivate, tra cui le serie televisive anime \"Dragon Ball Z\", \"Dragon Ball GT\" e \"Dragon Ball Super\", i film, gli OAV e numerosi videogiochi.\nVegeta \u00e8 il \"principe dei Saiyan\", popolo guerriero al servizio del tiranno spaziale Freezer. Giunge sulla Terra con l'intento di trovare le sfere del drago per diventare immortale, sterminare l'umanit\u00e0 e punire il traditore Kakaroth, meglio conosciuto come Son Goku, che ha rinnegato le sue origini e si \u00e8 schierato dalla parte dei terrestri. Nello sviluppo della storia Vegeta mette da parte le sue ambizioni di conquista e, dopo la sconfitta di Freezer, si stabilir\u00e0 definitivamente sulla Terra sposando Bulma. In seguito si unir\u00e0 a Goku nella lotta contro gli antagonisti e diventer\u00e0 un personaggio buono e fondamentale.\nCreazione.\nQuando ide\u00f2 Vegeta, Toriyama desiderava creare un personaggio che avesse caratteristiche totalmente opposte al protagonista Goku. Se Goku presenta degli aspetti caratteriali molto simili a quelli di Toriyama, Vegeta \u00e8 stato concepito con una personalit\u00e0 del tutto opposta a quella del suo ideatore. Per l'autore, nella personalit\u00e0 di Vegeta sono descritte le caratteristiche tipiche del popolo dei Saiyan. Anche il fisico del personaggio risulta essere diverso da quello di altri personaggi della serie: l'autore disegn\u00f2 Vegeta con una statura molto bassa per confondere i lettori del manga sulla sua reale forza combattiva. I lettori non si sarebbero mai aspettati che un personaggio come Vegeta potesse vincere contro Nappa, un guerriero fisicamente ben pi\u00f9 imponente e muscoloso di lui.\nL'idea iniziale di Toriyama era che Vegeta venisse ucciso da Gohan, trasformato in una scimmia gigante durante lo scontro sulla Terra nell'arco dei Saiyan, ma il successo ottenuto da Vegeta tra i fan del manga spinse l'autore a lasciarlo nella storia.\nCome per quasi tutti gli appartenenti alla razza Saiyan, il suo nome \u00e8 un gioco di parole con una verdura: deriva infatti dalla parola inglese \"vegetable\", da cui anche il nome di suo fratello Tarble, comparso soltanto nello special \"\" uscito nel 2008.\nSviluppo in \"Dragon Ball GT\".\nSebbene Toriyama non abbia creato la serie \"Dragon Ball GT\", collabor\u00f2 comunque al \"character design\" di gran parte dei personaggi, compreso l'aspetto di Vegeta. Tra le novit\u00e0 dell'aspetto di Vegeta in \"Dragon Ball GT\" vi sono i capelli pi\u00f9 corti, ma spicca senza dubbio la presenza di un paio di baffi neri sul suo volto. Secondo una leggenda, una ragazza imparentata con Toriyama avrebbe detto che Vegeta sarebbe stato meglio senza baffi. Dopo aver sentito questa frase lo staff decise di togliere i baffi al personaggio, ma non si sa se questa storia sia vera oppure no. Sin dalle origini della serie \"GT\" lo staff della Toei Animation aveva gi\u00e0 in programma di far trasformare Vegeta in Super Saiyan IV, in modo tale da permettergli di unirsi con Goku attraverso la fusione.\nBiografia.\nLe origini del personaggio.\nVegeta \u00e8 il figlio di Re Vegeta, quindi \u00e8 il principe dei Saiyan. Fin da piccolo era considerato un guerriero d'\u00e9lite, nonch\u00e9 il pi\u00f9 potente della sua razza, infatti sebbene fosse ancora un bambino prestava gi\u00e0 servizio nell'armata di Freezer, come tutti i guerrieri della stirpe dei Saiyan. In giovane et\u00e0 conobbe Beerus, il Dio della distruzione del Settimo Universo. Freezer, che aveva gi\u00e0 in mente di distruggere completamente i Saiyan dato che aveva individuato in loro una potenziale minaccia, decise di risparmiare la vita a Vegeta, ritenendo che sarebbe diventato un ottimo soldato ai suoi comandi, infatti prima di distruggere il pianeta natale dei Saiyan (Vegeta) eliminandoli quasi tutti, aspett\u00f2 che Vegeta partisse per un altro pianeta, e proprio mentre Vegeta era insieme al suo compagno Saiyan Radish, tendenzialmente ignor\u00f2 l'ordine di tornare in patria assicurandosi la sua salvezza. Da quel momento Vegeta, insieme ai compagni Nappa e Radish, lavor\u00f2 per conto di Freezer dopo che quest'ultimo ment\u00ec ai tre Saiyan raccontando che il loro pianeta era stato distrutto a causa di un meteorite, e per conto di Freezer conquist\u00f2 moltissimi pianeti per poi rivenderli al migliore offerente nello spazio,sebbene segretamente abbia accumulato sempre pi\u00f9 disprezzo per Freezer nonostante lo abbia servito per diversi anni.\n\"Dragon Ball\".\nDopo la morte di Radish per mano di Goku e Piccolo, Vegeta decide di raggiungere la Terra con Nappa, al fine di utilizzare le sfere del drago per diventare immortale. Dopo un anno di viaggio nello spazio a bordo delle loro navicelle Vegeta e Nappa atterrano sulla Terra e danno subito sfogo alla loro potenza, distruggendo un'intera citt\u00e0 con i suoi abitanti, per poi dirigersi dai compagni di Goku; mentre Nappa li affronta, Vegeta preferisce assistere al combattimento. Dopo l'arrivo di Goku, quest'ultimo sconfigge facilmente Nappa. Vegeta, ritenendo il compagno non pi\u00f9 in grado di combattere, lo uccide senza piet\u00e0. Dopodich\u00e9 affronta personalmente Goku, che riesce a portarsi in vantaggio, tanto da spingere Vegeta a trasformarsi in una Scimmia gigante con una luna artificiale creata da lui. Dopo la trasformazione Vegeta riesce a sopraffare facilmente Goku, ma Yajirobei con la sua spada gli taglia la coda facendolo tornare normale. Infine Gohan, trasformandosi pure lui in una scimmia gigante, per merito della stessa luna artificiale di Vegeta, riesce a sconfiggerlo bench\u00e9 Vegeta faccia prima in tempo a tagliare la coda al figlio di Goku, facendolo regredire nella sua forma normale. Il Saiyan \u00e8 poi costretto a battere in ritirata con la sua navicella, e nonostante Crilin avesse l'opportunit\u00e0 di ucciderlo gli risparmia la vita su richiesta di Goku il quale spera di misurarsi ancora con lui in futuro.\nVegeta fa poi tappa sul pianeta Freezer #79 dove si riprende dalle ferite della lotta sulla Terra con una vasca di rianimazione. Qui il Saiyan (durante una conversazione con Kyui) scopre che Freezer si \u00e8 diretto su Namecc per realizzare il suo sogno di immortalit\u00e0 tramite le sfere del drago. Vegeta, che era stato lo scopritore di questo segreto, decide di partire immediatamente per Namecc in modo da anticipare Freezer nel suo desiderio e ottenere al suo posto la vita eterna. Su Namecc, Vegeta elimina gli abitanti di un intero villaggio, che era sotto la guida del saggio Tsuno, e sconfigge molti soldati di Freezer per recuperare le sfere (Kyui, Dodoria, Zarbon e la Squadra Ginew) e scopre anche la verit\u00e0 sulla distruzione del suo pianeta natale. Alleatosi con Crilin e Gohan, giunti su Namecc con l'obiettivo di riportare in vita i guerrieri uccisi da Nappa, Vegeta affronta Freezer, ma alla fine viene pesantemente sconfitto. Prima di morire Vegeta esorta Goku a trasformarsi nel leggendario Super Saiyan e uccidere Freezer, cos\u00ec da vendicare il popolo dei Saiyan. Successivamente Vegeta viene resuscitato con le sfere del drago e teletrasportato sulla Terra. Nell'anime, contrariamente al manga, Vegeta non rimane sulla Terra ad aspettare Goku, bens\u00ec tenta di incontrarlo nello spazio, ma con scarso successo.\nUn anno dopo la sconfitta di Freezer da parte di Goku, Vegeta scopre da un ragazzo venuto dal futuro (il quale si scoprir\u00e0 essere Trunks, figlio dello stesso Vegeta e di Bulma), che di l\u00ec a tre anni sarebbe morto a causa di due cyborg, creature costruite dal Dottor Gelo, ultimo superstite del Red Ribbon. Vegeta decide pertanto di allenarsi per affrontare la minaccia, ma soprattutto per cercare di diventare anche lui un Super Saiyan. Nello scontro con i cyborg Vegeta salva Goku da Numero 19 e, trasformatosi in un Super Saiyan, sconfigge il nemico facilmente. Viene tuttavia sconfitto da Numero 18 e, per l'umiliazione, si allontana dal resto del gruppo. Una volta ripresosi, Vegeta si allena con Trunks nella Stanza dello Spirito e del Tempo per potenziare le sue abilit\u00e0, ma soprattutto per superare il limite del Super Saiyan. Terminato l'allenamento si dirige ad affrontare il nuovo cyborg Cell. Trasformatosi in un \"Super Saiyan del secondo stadio\", Vegeta si dimostra superiore a Cell ma, curioso e ansioso di misurarsi contro la vera forma del nemico, commette l'errore di permettere a Cell di assorbire 18 e completare la sua trasformazione. Cell diventa cos\u00ec ancora pi\u00f9 potente, tanto che nemmeno la nuova tecnica di Vegeta, il Final Flash, si rivela utile, e dunque Vegeta viene sconfitto facilmente. In seguito Vegeta decide di partecipare al Cell Game organizzato da Cell; qui Cell uccide Trunks e questo spinge Vegeta, in un impeto di rabbia, ad ingaggiare uno scontro con il nemico ma Cell lo sconfigge facilmente per la seconda volta. Nel finale del Cell Game, comunque, Vegeta attacca Cell riuscendo a distrarlo durante il suo scontro con Gohan, permettendo a quest'ultimo di trovare il momento giusto per finire il nemico con una potentissima Kamehameha. Trunks viene poi riportato in vita con le sfere del drago e quando torna nel futuro con la macchina del tempo, Vegeta assiste alla sua partenza.\nSette anni dopo Vegeta decide di partecipare al nuovo Torneo Tenkaichi per poter combattere contro Goku e Gohan, ma il torneo viene interrotto dall'arrivo di Spopovitch e Yamu, due subordinati del mago Babidy, che prendono l'energia di Gohan in modo da usarla per liberare un demone potentissimo di nome Majin Bu. Vegeta e i compagni si dirigono da Babidy per affrontare alcuni dei suoi guerrieri: Vegeta combatte per primo e affronta e sconfigge senza difficolt\u00e0 Pui Pui. In seguito, durante lo scontro fra Gohan e Darbula (altro servo di Babidy nonch\u00e9 Re degli Inferi), quest'ultimo si ritira in quanto vede nel cuore di Vegeta un animo malvagio. Informato di ci\u00f2, Babidy prende il controllo sulla mente di Vegeta, tramutandolo in un suo servo e potenziandolo con la sua magia. Dopo essere stato teletrasportato con i suoi compagni da Babidy all'arena del torneo Tenkaichi, Vegeta uccide circa duecento spettatori per convincere Goku a combattere con lui. Ma nello scontro con Goku, Vegeta rivela all'avversario di essersi volontariamente lasciato controllare da Babidy (per aumentare la sua forza e per ritornare a essere malvagio come un tempo) e che nonostante sia sotto l'influenza di Babidy, il suo \"orgoglio Saiyan\" gli permette di mantenere libert\u00e0 di azione; cos\u00ec, dopo avere colpito Goku alle spalle, raggiunge Majin Bu, risvegliatosi grazie all'energia sprigionata dallo scontro fra Vegeta e Goku (l'energia di Gohan non era stata sufficiente), volendo assumersi la responsabilit\u00e0 di ucciderlo dato che la colpa del suo risveglio era sua (per aver voluto lo scontro con Goku). Vegeta affronta Bu ma non potendo nulla contro i suoi poteri, viene sconfitto. Trunks accorre in suo aiuto, ma poi Vegeta fa s\u00ec che lui e Goten vengano portati in salvo da Piccolo e Crilin, e alla fine si autodistrugge nel tentativo di uccidere l'avversario, ma fallisce poich\u00e9 Majin Bu \u00e8 in grado di rigenerarsi. Dopo la sua morte Re Enma decide di restituirgli il corpo per permettergli di soccorrere Gohan nella battaglia contro Bu, venendo riaccompagnato sulla Terra da Uranai Baba. Qui Vegeta si fonde con Goku usando gli orecchini Potara dando vita a Vegeth, che si dimostra molto pi\u00f9 potente di Majin Bu, ma per non uccidere i compagni assorbiti dal mostro (Gohan, Goten, Trunks e Piccolo), Vegeth decide di entrare nel corpo di quest'ultimo con l'intento di liberarli. Una volta nel corpo la fusione si scioglie e Goku e Vegeta ritornano a essere due esseri distinti. Goku e Vegeta portano fuori dal corpo di Majin Bu tutti i loro compagni, ma inconsciamente liberano anche il primo Majin Bu (Fat Bu) e il Majin Bu contro il quale stavano combattendo si trasforma di conseguenza in Kid Bu che, essendo tornato alla sua forma originaria di pura malvagit\u00e0, pu\u00f2 finalmente combattere senza che la coscienza di Fat Bu lo limiti, svelando una potenza spaventosa. Quest'ultimo distrugge la Terra, ma Goku, Vegeta, Dende, Mr. Satan e il suo cagnolino vengono teletrasportati da Kaiohshin dell'Est sul pianeta dei Kaiohshin prima dell'esplosione. Qui inizia un duro combattimento con Kid Bu, dove Vegeta rischia molto visto che lui \u00e8 gi\u00e0 morto e se dovesse perire nel mondo mortale verrebbe cancellato dall'esistenza. Per sconfiggerlo il nemico Vegeta suggerisce a Goku di usare una Genkidama contenente tutta l'energia degli abitanti della Terra, riportati in vita grazie allo stesso Vegeta che aveva chiesto a Dende di far ripristinare la Terra al drago Polunga; \u00e8 proprio grazie alla Genkidama che Goku distrugge infine il nemico. In questa occasione abbiamo la completa redenzione di Vegeta: alla sua richiesta di riportare in vita tutti tranne i malvagi, Vegeta viene resuscitato da Polunga, il quale non lo ha considerato malvagio; inoltre ammette che Goku \u00e8 il \"numero uno\". Vegeta, Goku, Dende e Mr. Satan tornano sulla Terra, cos\u00ec Vegeta si ricongiunge alla sua famiglia.\nDieci anni dopo Vegeta, che ha avuto da Bulma un'altra figlia, la piccola Bra, partecipa al 28\u00ba Torneo Tenkaichi, mettendo al tappeto il suo avversario prima dell'inizio del loro incontro dato che egli lo aveva insultato; assiste poi alla partenza di Goku con Ub.\n\"Dragon Ball Super\".\nIn \"Dragon Ball Super\", serie ambientata 6 mesi dopo la sconfitta di Majin Bu ma precedente al 28\u00ba Torneo Tenkaichi, nonostante abbia ammesso di essere inferiore a Goku, Vegeta \u00e8 ancora intenzionato a superare il rivale e perci\u00f2 riprende gli allenamenti. In occasione del compleanno della moglie Bulma, Vegeta viene raggiunto dal Dio della distruzione Beerus, alla ricerca del Super Saiyan God, il dio dei Saiyan. Il principe dei Saiyan, che conobbe il Dio della distruzione quando era ancora un bambino, preoccupato che possa distruggere la Terra, tenta in tutti i modi di assecondare ogni richiesta della divinit\u00e0 per non farlo arrabbiare. I suoi tentativi sono per\u00f2 vani: Beerus si arrabbia con Majin Bu e scatena una dura battaglia nella quale nessuno pu\u00f2 tenergli testa. Dopo che Beerus picchia Bulma, Vegeta scatena la sua rabbia e attacca Beerus riuscendo a mettere a segno un paio di colpi che per\u00f2 non hanno nessun effetto su Beerus. Successivamente solo Goku, trasformato nel Super Saiyan God (grazie all'energia dello stesso Vegeta, di Gohan, Goten, Trunks e Pan, quest'ultima ancora nel grembo della madre Videl) riesce a combattere alla pari della divinit\u00e0, la quale, pur riuscendo a sconfiggere Goku, si dimostra soddisfatta e decide di non distruggere pi\u00f9 la Terra.\nTerminata la battaglia tra il Dio della distruzione e Goku, Vegeta riesce a convincere Whis, il maestro di Beerus, ad allenarlo sul pianeta del Dio della distruzione. Grazie a questo allenamento, Vegeta raggiunge, insieme a Goku, lo stadio di Super Saiyan blu con il quale, una volta tornato sulla Terra, affronta il redivivo Freezer, riuscendo a sconfiggerlo nonostante la sua forma dorata, ma il tiranno spaziale come ultima possibilit\u00e0 di vittoria decide di far esplodere la Terra. Vegeta rimane vittima dell'esplosione, mentre Goku e gli altri riescono a salvarsi, protetti dallo scudo eretto da Whis. Quest'ultimo per\u00f2 decide di \"riavvolgere il tempo\" per tornare nel passato di tre minuti, cos\u00ec da permettere a Goku di uccidere Freezer prima che questi possa distruggere la Terra ed uccidere lo stesso Vegeta.\nPoco tempo dopo la sconfitta di Freezer, insieme a Goku, Piccolo e Majin Bu, Vegeta partecipa in rappresentanza del Settimo Universo al torneo di arti marziali organizzato da Champa. Per prepararsi all'evento Vegeta e Goku decidono di allenarsi assieme all'interno della Stanza dello Spirito e del Tempo per tre giorni, equivalenti a tre anni di allenamento. Nel corso del torneo Vegeta \u00e8 il terzo a salire sul ring, affrontando e vincendo i guerrieri del Sesto Universo Frost, Magetta e il giovane Saiyan Cabba, insegnando comunque a quest'ultimo come trasformarsi in Super Saiyan, rivelandosi piacevolmente sorpreso nell'apprendere che esistono altri Saiyan del Sesto Universo. Tuttavia viene infine facilmente sopraffatto da Hit e dalla sua tecnica del Salto Temporale.\nPassati un po' di mesi dalla conclusione del Torneo, Trunks del futuro fa ritorno nel presente, questi chiede aiuto a Vegeta per sventare una nuova minaccia: un'entit\u00e0 malvagia che ha le sembianze di Goku, chiamato Black Goku. Dopo alcuni scontri col nuovo nemico, Vegeta scoprir\u00e0 che Black Goku \u00e8 in realt\u00e0 Zamasu, un apprendista Kaiohshin del Decimo Universo, arrivato da una linea temporale alternativa in cui si \u00e8 impadronito del corpo di Goku usando le super sfere del drago. \nVegeta affronta Black Goku riuscendo ad avere la meglio contro di lui ma il nemico decide di fondersi con il suo alleato Zamasu del futuro (cio\u00e8 lo Zamasu proveniente dalla linea temporale di Trunks del futuro), per dare vita tramite i Potara a Zamasu Fuso, una fusione invincibile con cui sconfiggere Vegeta, Goku e Trunks. Non avendo altre alternative, Goku e Vegeta utilizzano nuovamente i Potara, una seconda volta, per dare vita a Vegeth, che si rivela pi\u00f9 forte del nemico, ma la fusione si scioglie in anticipo e sia Vegeta che Goku sono sul punto di essere sconfitti da Zamasu finch\u00e9 Goku non fa convocare Zeno del futuro, il quale elimina definitivamente Zamasu con tutto il multiverso del futuro, mentre Vegeta e gli altri si portano al sicuro nella loro epoca con la macchina del tempo.\nVegeta e Bulma, alcuni mesi dopo, sono in attesa del loro secondo figlio, e Whis con i suoi poteri anticipa la nascita della piccola Bra facendo in modo che Vegeta, prosciolto da ogni impegno, partecipi in rappresentanza del Settimo Universo al Torneo del Potere organizzato da Zeno e dal Gran sacerdote, una battle royale dove si affronteranno i guerrieri di otto dei dodici universi esistenti con squadre di dieci combattenti, al fine di decidere quale sar\u00e0 l'universo a sopravvivere. Vegeta combatte al torneo insieme a Goku, Gohan, Piccolo, Muten, Numero 17, 18, Tenshinhan, Crilin e Freezer formando la squadra del Settimo Universo. Il principe dei Saiyan affronta e sconfigge numerosi avversari. Durante la competizione ottiene un'ulteriore forma evoluta del Super Saiyan blu, chiamata \"Super Saiyan blu evoluto\". L'ultimo avversario contro cui combatter\u00e0 sar\u00e0 Jiren dell'Undicesimo Universo, il guerriero pi\u00f9 forte del Torneo del Potere, inizialmente riuscir\u00e0 a tenergli testa e poi lo affronter\u00e0 in coppia con Goku e i due lo metteranno in difficolt\u00e0 sebbene Jiren riesca ugualmente a battere Vegeta eliminandolo dal torneo. La sua squadra, comunque, si aggiudica la vittoria del Torneo del Potere e 17 vincendo le super sfere del drago esprime il desiderio di ripristinare tutti gli universi sconfitti.\nDopo un po' di tempo sulla Terra faranno la loro comparsa due Saiyan sopravvissuti all'esplosione del pianeta Vegeta per mano di Freezer: Paragas e suo figlio Broly, venuti sulla Terra per eliminare Vegeta riflettendo su di lui la rabbia nei confronti del padre, dato che esili\u00f2 Broly su un altro pianeta per timore del suo potere. Broly combatter\u00e0 contro Goku e Vegeta rivelandosi un avversario formidabile, ma i due con la danza di Metamor si fonderanno in Gogeta riuscendo a batterlo, sebbene Shenron salver\u00e0 Broly su richiesta di Cheelai e Lemo. In seguito Goku e Vegeta collaboreranno con la Pattuglia galattica dovendo affrontare lo stregone Molo, un pericoloso prigioniero fuggito dalla loro custodia.\nDopo essere stati rovinosamente sconfitti da Molo su Nuovo Namecc, Vegeta comprende che avvalendosi semplicemente della forza e della potenza non potr\u00e0 sconfiggere la magia del nemico, quindi si fa accompagnare su Yardrat da Irico, dove lo yardratiano Pybara gli insegner\u00e0 a bilanciare la sua energia con il corpo tramite il controllo dello spirito. Vegeta sconfigger\u00e0 Yuzun, un soldato di Molo che era giunto su Yardrat, infine appresa la tecnica del teletrasporto, la user\u00e0 per raggiungere la Terra, affrontando nuovamente Molo con la tecnica di fissione dello spirito appresa da Pybara, con cui lo priver\u00e0 dell'energia che lo stregone aveva assorbito dalle sue vittime e dai pianeti che aveva preso di mira, usandola per riportare in vita alcuni dei namecciani che Molo aveva ucciso. Vegeta, usando l'energia che Ub gli ha concesso, la user\u00e0 per rinvigorire il potere di Goku, infine quest'ultimo distrugger\u00e0 Molo.\nBeerus istruisce personalmente Vegeta per insegnargli a padroneggiare il potere della Distruzione mentre lui e Goku dovranno affrontare la minaccia di Granola, l'ultimo cereliano sopravvissuto allo sterminio della specie a opera dei Saiyan, che \u00e8 in cerca di vendetta. Durante lo scontro con Granola, Vegeta sblocca l'Ultra Ego che \u00e8 il potere frutto dall'allenamento con Beerus.\n\"Dragon Ball GT\".\n\"Dragon Ball GT\" \u00e8 ambientato dieci anni dopo la fine dell'anime di \"Dragon Ball Z\" e ha inizio con la conclusione dell'allenamento tra Goku e Ub al Santuario di Dio. Durante il viaggio di Goku nello spazio (per cui era partito per recuperare le sfere del drago dalla stella nera) Vegeta, che \u00e8 rimasto sulla Terra, viene attaccato dallo Tsufuru Baby, intenzionato a vendicarsi dei Saiyan, colpevoli di aver sterminato la sua razza. Vegeta viene sconfitto e Baby riesce a prendere possesso del suo corpo, ma Vegeta viene alla fine liberato da Goku.\nNella successiva avventura Vegeta \u00e8 costretto ad affrontare dei vecchi nemici, usciti dal regno degli inferi grazie a un piano del Dottor Gelo e del Dottor Mieu. Nelle varie battaglie Vegeta uccide di nuovo Nappa e affronta il nuovo C-17, costruito nell'aldil\u00e0 da Gelo e Mieu e controllato dai medesimi. Dopo la fusione di questo C-17 con quello originale in Super C-17, Vegeta sfida Super C-17 ma viene sconfitto facilmente e salvato nuovamente da Goku. Dopo la comparsa dei draghi malvagi Vegeta, grazie a un macchinario costruito da Bulma, riesce a trasformarsi in una Scimmia gigante dorata e poi in un Super Saiyan IV. Durante la battaglia finale contro Li Shenron, Vegeta si fonde con Goku tramite la danza di Metamor dando vita a Gogeta, ma la fusione si scioglie poco prima che Gogeta possa eliminare Li Shenron, che viene infine sconfitto da Goku con una sfera Genkidama universale, e Vegeta assiste alla partenza del rivale insieme a Shenron. Pochi minuti dopo, Pan raccoglie una parte della tuta da combattimento di Goku; Vegeta le dice di \"conservarla con grande cura\" e dopo ci\u00f2, addolorato per via della scomparsa di Goku, vola via.\nDescrizione.\nAspetto fisico.\nNella sua prima apparizione Vegeta \u00e8 un personaggio di bassa statura e dotato di una muscolatura abbastanza elevata, con i capelli lunghi, ritti e neri con solo il riflesso rosso. Presenta una particolarit\u00e0 estranea a qualsiasi essere umano: possiede una coda di scimmia. La coda \u00e8, nella storia del manga e dell'anime, uno degli aspetti fisici comuni a tutti i Saiyan, la razza di Vegeta, che tiene la coda attorcigliata intorno alla vita come tutti i Saiyan. Successivamente questa viene tagliata da Yajirobei nel corso dello scontro tra Vegeta e i terrestri e da quel momento non \u00e8 pi\u00f9 ricresciuta, fino a \"Dragon Ball GT\", quando grazie a un macchinario amplificatore di \"Onde Bluetz\" costruito da Bulma, permette di fargli ricrescere la coda per diventare uno Scimmione Dorato e a sua volta un Super Saiyan 4, in occasione dello scontro contro Ii Shenron. Come tutti i Saiyan, i capelli di Vegeta non sono soggetti a crescita e per questo ha sempre lo stesso taglio di capelli. Con il proseguire della storia il personaggio diviene progressivamente pi\u00f9 muscoloso, fino a ottenere una corporatura molto pi\u00f9 possente rispetto a prima. In alcuni episodi dell'anime ambientati prima del suo atterraggio sulla Terra i capelli di Vegeta, a causa di una svista dei produttori del cartone, sono stati colorati di rosso scuro anzich\u00e9 di nero, andando contro l'affermazione che i Saiyan hanno unicamente i capelli neri. Questo errore \u00e8 stato corretto in \"Dragon Ball Kai\", versione rimasterizzata in alta definizione di \"Dragon Ball Z\". Come rivela lo stesso Vegeta, inoltre, la lunghezza del periodo di giovinezza e massima salute dei Saiyan \u00e8 pi\u00f9 duraturo di quello degli umani (arrivando a dimostrare venti anni di meno), cos\u00ec da poter combattere e rimanere dei potenti guerrieri fino a et\u00e0 avanzata.\nIl suo abbigliamento, tipico degli uomini di Freezer, corrisponde a una Battle Suit e a uno scouter di colore rosso. Da bambino indossava una Battle Suit su cui era inciso il marchio della famiglia reale del pianeta Vegeta. Vegeta vuole essere sempre fedele all'abbigliamento della sua razza e per questo non sopporta indossare abiti da terrestre. Tuttavia, nel corso della serie, il suo abbigliamento perde alcune caratteristiche: a partire dall'arco di Majin Bu non indosser\u00e0 pi\u00f9 la Battle Suit. In \"Dragon Ball GT\" decider\u00e0 di vestirsi definitivamente come un terrestre (un giubbotto e dei pantaloni di jeans e una maglietta rossa). L'ultima apparizione della Battle Suit \u00e8 nello special \"Ossu! Kaette kita Son Goku to nakama-tachi\", ambientato dopo la sconfitta di Majin Bu, anche se poi si riverdr\u00e0 in Dragon Ball Super insieme ad una versione grigia (presente nell'arco della resurrezione di Freezer e del torneo tra il Sesto e il Settimo Universo) costruita da Bulma e \"firmata\" da Whis. Con l'arco narrativo di Zamasu riprende la sua vecchia Battle Suit, e nell'arco narrativo del prigioniero della Pattuglia Galattica su essa viene messa la \"N\" che fa da marchio alla pattuglia. All'inizio della serie \"GT\" Vegeta presenta inoltre un paio di baffi, ma decider\u00e0 di raderseli sotto esortazione di sua figlia Bra.\nPersonalit\u00e0.\nVegeta \u00e8 un personaggio fiero, tenace e altero, il cui unico scopo era quello di diventare sempre pi\u00f9 forte e superare il protagonista Goku. Il personaggio \u00e8 anche molto arrogante: si sente superiore a tutti ed \u00e8 molto orgoglioso, anche pi\u00f9 di Goku, complice il fatto di essere il simbolo dell'intera stirpe radicata sul suo onore. Come si vede nel film \"\", Vegeta non dava molta importanza al suo popolo (ad esempio non si cura pi\u00f9 di tanto della distruzione del suo pianeta), ma preferiva allenarsi continuamente e partire per le missioni assegnategli da Freezer, per il quale serbava un profondo odio. Vegeta era infatti continuamente trattato come guerriero inferiore da Freezer, ma non poteva affrontarlo poich\u00e9 temeva la sua forza combattiva. L'unica speranza per lui di poter battere Freezer era quella di diventare un Super Saiyan, il guerriero pi\u00f9 potente dello spazio. Dopo lo scontro con Freezer su Namecc si trasferisce sulla Terra, dove diventa a poco a poco un personaggio positivo, seppur rimanga dedito alla violenza e in possesso di alcune caratteristiche negative (come il sadismo). Si unisce agli amici di Goku e si fidanza con Bulma, il cui rapporto all'inizio \u00e8 molto conflittuale. Sebbene dimostri nell'arco di Cell di trascurare molto sia Bulma sia suo figlio Trunks, Vegeta dimostra in seguito di avere molto a cuore questi ultimi: infatti tenta di vendicare il Trunks dal futuro ucciso da Cell nel Cell Game e quando Goku dice di avere bisogno di una foto di Bulma diventa geloso e si infuria, per poi sacrificarsi al fine di proteggere la sua famiglia da Majin Bu. In \"Dragon Ball Super\" viene mostrato ancora di pi\u00f9 il suo affetto nei confronti di Bulma, infatti quando Beerus la schiaffeggia Vegeta va su tutte le furie urlando \"La mia Bulma\" e comincia a combattere contro la divinit\u00e0 mettendola per un istante in difficolt\u00e0. Per sua stessa ammissione ci\u00f2 che rende Bulma perfetta per lui \u00e8 la sua forza di carattere, necessaria per stare al fianco di un guerriero saiyan. Inoltre come affermato da Vegeta stesso, ha baciato molte volte Bulma cosa che Goku non ha mai fatto con Chichi.\nLa sua rivalit\u00e0 con Goku nasce dal fatto che quest'ultimo lo superi continuamente in forza nel corso della serie, cosa che spinge Vegeta ad allenarsi duramente. Nonostante i suoi sforzi, Vegeta non riuscir\u00e0 mai a superare il rivale e non ne riconoscer\u00e0 mai la superiorit\u00e0, almeno fino all'arco di Majin Bu. In \"Super\" nonostante abbia ammesso che Goku \u00e8 pi\u00f9 forte di lui, continua sempre ad allenarsi promettendosi che un giorno lo superer\u00e0. A partire dalla serie \"GT\" affermer\u00e0 di non essere pi\u00f9 competitivo nei confronti di Goku e riveler\u00e0 di voler solo scoprire i suoi limiti e superarli.Si dimostra spesso insofferente nei confronti di Goku, anche dopo aver messo da parte l'antagonismo nei suoi confronti, Goku (senza volerlo) lo fa arrabbiare, anche perch\u00e9 Vegeta trova fastidiosa la sconsideratezza e la quasi stupidit\u00e0 del suo rivale, ma anche se non lo ammette apertamente, ci tiene a lui.\nNonostante non gli sia mai importato nulla del suo popolo e dell'estinzione dei Saiyan, dopo essersi unito al gruppo di Goku il suo carattere cambia e anche l'opinione che aveva sul suo popolo. Infatti in \"Super\" quando incontra per la prima volta Cabba, Saiyan del Sesto Universo, e scopre che nel loro universo esistono i Saiyan e che abitano sul pianeta Sadala Vegeta chiede al giovane Saiyan se un giorno avrebbe potuto visitarlo. Inoltre rivedere dopo anni un altro Saiyan puro sangue, che non si tratta di Goku, gli ha fatto venire nostalgia del suo popolo e comincia a impartire lezioni di carattere e combattimento a Cabba diventando il suo maestro. Durante il Torneo del Potere Vegeta salva dall'eliminazione Cabba nonostante fossero avversari. Per la prima volta, nel corso della battaglia su Nuovo Namecc, Vegeta manifesta un sincero desiderio di redenzione, difendendo i namecciani da Molo per riscattarsi dagli errori commessi in passato dato che lui stesso anni prima aveva contribuito a eliminare gli alieni di Namecc. Anche Piccolo, durante lo scontro tra Molo e Vegeta, nota il cambiamento di quest'ultimo, che da conquistatore di pianeti, \u00e8 diventato un difensore della pace, pronto a combattere per il bene degli altri.\nNell'arco di Majin Bu e nella serie \"Super\" \u00e8 protagonista di molte scenette comiche, alcune delle quali mettono in risalto alcuni aspetti sconosciuti del personaggio. Dimostra di essere un marito molto geloso infatti si arrabbia quando scopre che Goku ha promesso all'Anziano Kaiohshin le foto di Bulma nuda, o quando intim\u00f2 Jaco di comportarsi in maniera appropriata con sua moglie durante il loro viaggio nello spazio. Ha la fobia per i vermi e le cose che strisciano. In \"Dragon Ball Super\" assume molto spesso ruoli comici, soprattutto quando si trova in presenza del Dio della distruzione Beerus, infatti quando tenta di non farlo arrabbiare cucina per lui. Tuttavia col tempo comincia a comportarsi normalmente anche con lui perdendo il suo lato buffo nei suoi confronti. Infine una particolarit\u00e0 che da sempre contraddistingue questo personaggio \u00e8 l'incredibile insaziabilit\u00e0 e ingordigia durante i pasti, derivate dalla sua stessa natura Saiyan: infatti anche il rivale Goku ha questa stessa caratteristica.\nIn \"Dragon Ball Super\" il principe dei Saiyan diventer\u00e0 insieme a Goku allievo di Whis, l'Angelo del Dio della distruzione Beerus, tra l'altro entrambi reputano Vegeta, sia per la sua forza che per la sua indole, un potenziale candidato per diventare anch'egli un Dio della distruzione.\nAbilit\u00e0.\nDa bambino Vegeta \u00e8 stato classificato come un guerriero d'\u00e9lite, nonch\u00e9 il miglior Saiyan in circolazione, tanto da superare gi\u00e0 da ragazzino la potenza di suo padre Re Vegeta, tra l'altro come rivela lo stesso Vegeta la sua forza \u00e8 il risultato delle sue innate abilit\u00e0 prodigiose per la lotta, infatti non ha mai necessitato di maestri che lo istruissero nell'arte del combattimento. Come per tutti gli altri membri del suo popolo, vanta una forza, una velocit\u00e0 e una resistenza sovrumane, oltre a una guarigione dalle ferite pi\u00f9 rapida rispetto agli esseri umani, e la lunghezza del suo periodo giovanile e di massima salute \u00e8 pi\u00f9 lungo di quello dei terrestri. Egli per\u00f2 \u00e8 molto pi\u00f9 forte dei normali Saiyan. Grazie alla sua coda (come tutti i membri della sua razza) \u00e8 capace di compiere la trasformazione in Scimmione in presenza della luna piena, che aumenta a dismisura la sua potenza combattiva; inoltre, a differenza di molti altri Saiyan, lui \u00e8 in grado di eseguire questa trasformazione senza nel frattempo perdere la ragione, in quanto \u00e8 stato sottoposto ad un adeguato allenamento che gli ha garantito tale capacit\u00e0. Diversamente dagli altri Saiyan, che diventano del tutto inermi quando gli viene afferrata la coda, Vegeta ha sottoposto la sua (come Nappa) a un allenamento per irrobustirla in modo da non perdere le sue forze qualora fosse afferrata. Infine possiede l'abilit\u00e0 dei Saiyan denominata Zenkai: quando riporta gravi ferite in battaglia, ma riesce a sopravvivere, in seguito alla guarigione aumenta potenza, resistenza, velocit\u00e0, prontezza di riflessi ed \"energia spirituale\". Vegeta \u00e8 inoltre in grado di utilizzare il Ki, anche se all'inizio della storia non \u00e8 in grado di percepirlo in altri individui o di controllare il proprio, e per questo inizialmente per valutare le capacit\u00e0 dei suoi avversari si affida a uno scouter. Solo dopo il primo combattimento con Goku, Vegeta entra in possesso dell'abilit\u00e0 di percepire e di controllare il Ki.\nVegeta possiede capacit\u00e0 di ragionamento eccezionali, probabilmente superiori a quelle di Goku, ma quando accecato dal suo orgoglio e le sue emozioni negative gli \u00e8 inferiore anche in quello. Riesce ad acquisire l'abilit\u00e0 di aumentare o diminuire la potenza del suo Ki a suo piacimento, o di percepire l'energia spirituale altrui con la forza della mente dopo aver affrontato per la prima volta Goku e suoi compagni, abilit\u00e0 che loro sapevano gi\u00e0 padroneggiare. Inoltre dopo aver visto Crilin usare il riesce a usarlo lui stesso contro Gohan, e riesce a imparare la tecnica nota come tramite l'esecuzione della danza di Metamor (che utilizza con Goku dando vita a Gogeta) solo dopo pochi minuti grazie agli insegnamenti di Goku e Piccolo in occasione dello scontro con Broly. Su Yardrat impara il una forma del controllo del Ki pi\u00f9 avanzata per merito della quale apprende il , in tempi sensibilmente pi\u00f9 rapidi rispetto a quelli di Goku, e anche la , quest'ultima in particolare \u00e8 molto elaborata, e persino Goku non \u00e8 mai stato capace di padroneggiarla. Allenandosi con Beerus impara a usare la tecnica della con la quale sprigiona un nuovo potere con cui accrescere la sua potenza chiamato che trae forza dall'indole violenta di Vegeta, pi\u00f9 quest'ultimo riceve danni e pi\u00f9 diventa forte.\nVegeta ha un vasto arsenale di tecniche di sua stessa creazione, gi\u00e0 alla sua prima apparizione Vegeta \u00e8 in grado di usare la e molte altre tecniche, come il , utilizzato durante il primo scontro con Goku, il , utilizzato per uccidere Numero 19, e il , impiegato per la prima volta contro Cell, con il quale \u00e8 in grado di distruggere un intero pianeta. Una variante del Lampo finale \u00e8 l' Attacco luminoso finale, usato da Vegeta in \"Dragon Ball GT\" per sconfiggere Super C-17, anche se senza particolare effetto.\nA differenza di Goku, Vegeta \u00e8 un ottimo stratega e, grazie alla sua esperienza decennale come guerriero, riesce a tenere testa ad avversari ben pi\u00f9 potenti di lui come Zarbon, Rikoom, Freezer, Zamasu Jiren e Broly.\nTrasformazioni in Super Saiyan.\nVegeta ha ottenuto diverse trasformazioni in Super Saiyan, diventando per la prima volta Super Saiyan dopo i tre anni di allenamento in vista dell'attacco dei cyborg Numero 17 e 18. Col progredire della serie raggiunge altri livelli di Super Saiyan che, a seconda dello stadio, gli fanno cambiare aspetto e gli aumentano il livello di combattimento. Le trasformazioni in Super Saiyan raggiunte da Vegeta dopo quella di primo livello sono, in ordine: il secondo stadio, il terzo, ed il quarto stadio del Super Saiyan, il Super Saiyan II, lo stadio dello Scimmione dorato (l'equivalente di uno Scimmione in forma Super Saiyan) e il Super Saiyan IV (raggiunto grazie all'ausilio di un macchinario creato da Bulma); questi ultimi due sono apparsi solo in \"Dragon Ball GT\". Nel film ' Vegeta raggiunge lo stadio di Super Saiyan God Super Saiyan, trasformazione che raggiunger\u00e0 anche nella serie manga e anime di \"Dragon Ball Super\", tra l'altro durante il Torneo del Potere d\u00e0 prova di saper usare questa trasformazione persino meglio di Goku. Nel manga \"Dragon Ball Super\", \u00e8 in grado di raggiungere anche lo stadio di Super Saiyan God, tale trasformazione mostra di saperla effettuare anche nel film '. Durante il Torneo del Potere combattendo contro Jiren sblocca un ulteriore stadio del Super Saiyan blu, il Super Saiyan blu evoluto. Nella miniserie Super Dragon Ball Heroes Vegeta (Xeno) appare pure nella forma di Super Saiyan III. Nei videogiochi \"Dragon Ball Z: Dragon Battlers\", ' e ', Vegeta \u00e8 anche in grado di trasformarsi in Super Saiyan 3.\nDoppiaggio.\nNella versione originale giapponese Vegeta \u00e8 doppiato in tutti i media da Ry\u014d Horikawa.\nIn Italia il personaggio \u00e8 stato doppiato da cinque doppiatori:\nNegli Stati Uniti Vegeta \u00e8 invece doppiato da Christopher Sabat, il quale ha prestato la voce a molti personaggi della serie, tra cui Piccolo, Yamcha, il Grande Mago Piccolo e tre membri della Squadra Ginew.\nIn Francia \u00e8 stato doppiato da Eric Legrand e Brigitte Lecordier (da bambino). In spagnolo \u00e8 doppiato da adulto da Ren\u00e9 Garc\u00eda (\"Dragon Ball Z\" e \"Dragon Ball GT\") e da Andr\u00e9s Guti\u00e9rrez Coto (\"Dragon Ball Kai\"), mentre da bambino da Luis Daniel Ram\u00edrez. Infine in Portogallo si alternano Jo\u00e3o Loy, V\u00edtor Rocha e Ricardo Sp\u00ednola a prestare la voce a Vegeta.\nAccoglienza.\nVegeta ha avuto moltissime recensioni positive da parte di riviste di manga e anime ed \u00e8 stato protagonista di molti sondaggi di popolarit\u00e0. Todd Douglass Jr. di DVDtalk.com ha elogiato il personaggio durante i vari combattimenti, specialmente nel corso dell'arco di Majin Bu, quando Vegeta decide di sacrificarsi per la Terra. Theron Martin di Anime News Network ha definito Vegeta uno dei personaggi che hanno reso la serie un vero e proprio successo e ha inoltre definito lo scontro tra Vegeta e Cell come uno dei momenti culminanti nel manga. Carlos Ross \u00e8 rimasto deluso dalla storia d'amore tra Vegeta e Bulma, molto comica e poco approfondita. Christopher Sabat ha rivelato che Vegeta \u00e8 il suo personaggio preferito in \"Dragon Ball Z\". Sul sito About.com Vegeta e Bulma sono arrivati al secondo posto nel sondaggio \"Top 8 Anime Love Stories\".\nChris Mackenzie ha notato come Vegeta sia molto diverso dagli altri comprimari della serie. Briana Lawerence ha classificato il personaggio al 9\u00ba posto nella lista dei \"10 migliori personaggi maschili\". Vegeta si \u00e8 classificato nei sondaggi del 1991 e del 1992 di Anime Grand Prix come \"miglior personaggio maschile\". Si \u00e8 anche classificato al 21\u00ba posto nella lista dei 25 pi\u00f9 grandi personaggi di anime di tutti i tempi stilata da IGN. Come per suo figlio Trunks, anche Vegeta \u00e8 stato definito molto \"goffo\" in \"Dragon Ball GT\".\nAltre apparizioni.\nOltre a comparire nei videogiochi dedicati alla serie, Vegeta \u00e8 presente nel videogioco che vede protagonisti, oltre ai personaggi di \"Dragon Ball\", anche quelli di \"Naruto\" e \"One Piece\" (\"Battle Stadium D.O.N\"), oltre che in altri videogiochi crossover con altre propriet\u00e0 Weekly Sh\u014dnen Jump, come ad esempio \"J-Stars Victory Vs\" e \"Jump Force\".\nOltre che in numerosi film di \"Dragon Ball\", Vegeta \u00e8 presente anche in \"Cross Epoch\", un manga \"crossover\" fra \"Dragon Ball\" e \"One Piece\", nato dalla collaborazione tra Toriyama ed Eiichir\u014d Oda, nel quale \u00e8 il comandante di una nave pirata il cui equipaggio \u00e8 composto da Nico Robin, Trunks e Usop. Vegeta compare anche in alcune parodie tratte dalla serie. Appare anche nel manga \"Nekomajin\", parodia di \"Dragon Ball\" creata sempre da Akira Toriyama, dove \u00e8 ancora al servizio di Freezer e raggiunge la Terra per aiutare il figlio del suo capo, Creeza, contro Neko Majin.\nViene infine citato in numerose canzoni, tra le quali \"Vegeta-sama nessun Oryori Jigoku!!\", che si concentra maggiormente sulla sua figura, oltre che in \"Koi no NAZONAZO\", in \"Ai wa Ballad no Y\u014d ni~Vegeta no Theme~\" e in \"Dragon Ball Kai: Song Collection\".\nVegeta compare anche nell'episodio auto conclusivo \"Dragon Ball X Saitama\", in cui si imbatte nel protagonista del manga e anime \"One Punch Man\"."}
{"id": "97673", "revid": "1226", "url": "https://it.wikipedia.org/wiki?curid=97673", "title": "Lira Italiana", "text": ""}
{"id": "97674", "revid": "2176460", "url": "https://it.wikipedia.org/wiki?curid=97674", "title": "Testatico", "text": ""}
{"id": "97675", "revid": "2056951", "url": "https://it.wikipedia.org/wiki?curid=97675", "title": "Tempo (disambigua)", "text": ""}
{"id": "97678", "revid": "767487", "url": "https://it.wikipedia.org/wiki?curid=97678", "title": "La nona porta", "text": "La nona porta (\"The Ninth Gate\") \u00e8 un film del 1999 diretto da Roman Pola\u0144ski, tratto dal romanzo \"Il club Dumas\" dello scrittore spagnolo Arturo P\u00e9rez-Reverte.\nTrama.\nBoris Balkan, un editore e bibliofilo newyorkese, commissiona a Dean Corso, esperto di libri antichi, un'indagine su un antico testo esoterico presente nella propria collezione privata, \"Le nove porte del Regno delle Ombre\", scritto e stampato nel 1666 da Aristide Torchia, un non meglio definito esoterista veneziano, processato e giustiziato sul rogo dalla Santa Inquisizione. Balkan \u00e8 in possesso di uno dei tre soli esemplari superstiti, ma \u00e8 anche convinto che solo uno dei tre sia autentico. Promettendogli un lauto compenso, manda Corso in Europa presso i collezionisti in possesso delle altre due copie per scoprire e identificare la copia autentica che gli permetterebbe di evocare Satana in persona, dal momento che le xilografie in esso presenti sarebbero un riadattamento operato da Torchia a partire da quelle contenute nell\"Horrido Delomelanichon\", un libro leggendario mai trovato e ritenuto opera di Lucifero stesso.\nLa copia di Balkan era precedentemente appartenuta ad Andrew Telfer, un ricco magnate che si \u00e8 misteriosamente suicidato poco dopo avergli venduto il libro. Corso allora decide di visitare la vedova Telfer per ottenere informazioni e lei, dopo aver inizialmente finto di non sapere nulla, confessa che vorrebbe riavere il libro essendo stato originariamente comprato per lei dal marito durante una vacanza a Toledo. Corso rifiuta la proposta, ma la donna lo raggiunge al suo appartamento e, dopo aver tentato di comprarlo, lo seduce, lo stordisce e cerca il libro senza per\u00f2 trovarlo. Corso aveva infatti per sicurezza affidato momentaneamente il tomo a Bernie, un libraio suo socio in affari, ma quando si reca nel suo negozio per recuperare il prezioso manufatto rinviene Bernie assassinato e appeso per un piede a testa in gi\u00f9 come in una delle incisioni del libro: gli aggressori hanno devastato tutto ma senza trovare il tomo, nascosto in uno scompartimento segreto. Riferisce dunque tutto a Balkan e l'uomo lo esorta a proseguire. In un paio di scene prima della partenza per la Spagna si vede una donna, che apparentemente pedina Corso, che scompare misteriosamente ogni volta che lui se ne accorge. Si vede per la prima volta al seminario di demonologia tenuto da Balkan, e di nuovo in una biblioteca di New York. Corso \u00e8 insospettito dalla ragazza, che vedr\u00e0 anche successivamente su un treno in Spagna, dove le rivolger\u00e0 per la prima volta la parola (lui \u00e8 convinto che lei lavori per Balkan, controllando i suoi movimenti, anche se lei dice di non conoscerlo).\nCorso si dirige in Spagna e parla con i fratelli Ceniza, restauratori di libri ex-proprietari della copia di Telfer, che analizzando il libro insieme a Corso gli rivelano che la sua qualit\u00e0 \u00e8 talmente alta che non ci sono dubbi sulla sua autenticit\u00e0, solo un vero maestro avrebbe potuto, eventualmente, contraffarla. Inoltre gli mostrano anche come alcune delle incisioni siano firmate \"LCF\", riferimento a Lucifero. Chiaramente degli avvenimenti sospetti si manifestano intorno a lui, come la caduta di un ponteggio appena uscito dal negozio dei fratelli Ceniza. Corso prosegue per Sintra, in Portogallo, ed incontra Victor Fargas, ultimo membro di una nobile famiglia decaduta, che possiede la seconda copia, la quale per l'appunto differisce leggermente proprio nelle incisioni firmate \"LCF\" da quella in possesso di Balkan (firmate \"AT\", Aristide Torchia). Fargas non vuole vendergli libro, anzi dice non lo venderebbe \"a costo della propria vita\". Mentre Corso lascia la villa di Fargas, il seguace della Telfer (un uomo di colore con i capelli biondo platino, che si era gi\u00e0 visto nel giardino della villa della Telfer) tenta di ucciderlo ma interviene in suo soccorso una misteriosa ragazza che Corso aveva gi\u00e0 incontrato di sfuggita in altre situazioni. Corso, scosso dalla situazione, fa ritorno all'hotel e riceve una telefonata da Balkan a cui riferisce l'indisponibilit\u00e0 di Fargas a cedere il libro. La mattina dopo Corso \u00e8 svegliato di soprassalto dalla ragazza, che gli intima di recarsi di nuovo a Villa Fargas; l\u00ec Corso scopre che il proprietario \u00e8 stato assassinato (annegato in una vasca di pesci nel giardino della sua villa) e il libro bruciato, non prima di esser stato privato delle incisioni. La ragazza sapeva gi\u00e0 della morte di Fargas, come di altre cose, continua per\u00f2 ad avere un'aria distaccata e misteriosa. A questo punto Corso, sempre pi\u00f9 sconvolto da ci\u00f2 che sta succedendo le chiede chi \u00e8 lei e per chi lavora, tuttavia con scarsi risultati vista la vaghezza delle risposte dategli da lei. Prendono un volo insieme per Parigi, durante il quale lei svela, se non altro, la sua funzione, quella di una sorta di angelo custode, e dice a Corso di non doversi preoccupare per la sua vita, almeno finquando c'\u00e8 lei con lui. Balkan continua a fare pressioni su Corso e a mantenersi in contatto telefonico con lui, informandosi sui procedimenti dell'indagine.\nCorso si sposta quindi a Parigi per incontrare la baronessa Kessler e studiare l'ultima copia delle Nove Porte. La ragazza, una volta arrivato all'aeroporto, \u00e8 di nuovo misteriosamente sparita. Corso quindi si reca nella ricca collezione privata della baronessa, un'anziana signora sulla sedia a rotelle a cui manca parte del braccio destro. La signora \u00e8 convinta dell'esistenza di Satana, di cui sta scrivendo una sorta di biografia. Dice infatti di averlo visto apparire a lei, da giovane, e dice: \"Fu amore a prima vista\". La baronessa parla a Corso di una setta, creata dopo la morte di Torchia per mano dell'inquisizione, nel 1667, in onore di quest ultimo: \"L'ordine del Serpente di Argento\". A detta della Kessler, inizialmente aveva la funzione di onorare e perpetuare la devozione di Torchia al \"Principe delle Tenebre\", ma ora dice divenuto un fatto \"sociale\" e frequentata da annoiati miliardari per soddisfare i loro perversi appetiti sessuali. Ammette di aver fatto parte anche lei della setta, in passato e aggiunge che non \u00e8 solo una questione di sesso, ma anche di gratitudine al diavolo, ritenuto responsabile per il loro successo nella vita. La Sig.ra Kessler, fino a quel momento accogliente e disposta al dialogo, capisce che Corso \u00e8 li per conto di Balkan, con cui evidentemente non aveva un buon rapporto. A questo punto cambia immediatamente atteggiamento, cacciandolo dal suo studio. Uscito dalla biblioteca, vede di nuovo l'uomo con i capelli biondi, che chiaramente lo sta pedinando. Inizialmente Corso scappa ma venendo inseguito e atterrato dall'uomo che cerca di strappargli la borsa, i due iniziano a picchiarsi. Durante la lotta, riappare la Ragazza, che a questo punto palesa (almeno agli occhi dello spettatore) le sue doti soprannaturali. L'uomo, grazie all'intervento della ragazza non riesce a prendere la borsa e fugge in macchina. Tornato in hotel con la ragazza viene chiamato da Balkan, il quale dice di ritentare ad analizzare la copia della Kessler. Ritornato in camera la ragazza \u00e8 nuovamente scomparsa, Corso in seguito a quanto accaduto prima ora nasconde la copia del Nove Porte in suo possesso nella camera d'albergo. Il giorno dopo si reca nuovamente dalla baronessa, che convince a farlo rientrare mostrandogli le differenze tra le xilografie tra la copia di Telfer e quella di Fargas (in una un uomo tiene due chiavi nella mano destra, nell'altra a sinistra, in un'altra una porta che nella copia di Telfer era aperta, nell'altra \u00e8 chiusa e cos\u00ec via) e dicendogli quindi di voler solamente controllare se la terza copia avesse anch'essa differenze dalle altre due. Anche qui trova differenze nelle incisioni e realizza che tutte e tre le copie sono originali e differiscono tra di loro di tre pagine, tutte con la sigla LCF (Lucifero), che unite rivelano il procedimento per un rituale; tuttavia prima di poter andare via viene assalito alle spalle e perde i sensi. Al suo risveglio la lussuosa dimora della baronessa \u00e8 in fiamme e la stessa proprietaria \u00e8 stata strangolata. Anche in questo caso la copia delle Nove Porte \u00e8 andata distrutta, tranne le incisioni. Tornato all'hotel, Corso scopre che la sua copia delle Nove Porte che aveva nascosto in camera \u00e8 stata portata via dalla Telfer; tenta dunque di comunicarlo a Balkan, che si dimostra estremamente minaccioso.\nGrazie al responsabile della reception, Corso riesce a rintracciare la Telfer e accompagnato ancora una volta dalla misteriosa ragazza, insegue la vedova fino al mastodontico maniero fuori citt\u00e0 che edific\u00f2 grazie ai soldi del ricco marito. I due scoprono che la Telfer e altri adepti stanno per celebrare un rituale, facendo questi parte di un'antica setta di devoti adoratori del Diavolo e che proprio la Telfer viene riconosciuta come una sorta di \"sacerdotessa\" ed \u00e8 solita organizzare ritrovi annuali nel suo castello per dedicarsi a messe nere commemorative di Torchia, sfruttando la copia delle Nove Porte in suo possesso nel tentativo di evocare Lucifero. Il marito della Telfer lo scopr\u00ec e per la disperazione si suicid\u00f2, non prima per\u00f2 di aver venduto l'amato tomo della moglie nel tentativo di farle un ultimo torto. Corso si intrufola camuffato nella celebrazione ma prima che possa agire irrompe improvvisamente Balkan che ammonisce tutti i presenti, dando loro dei \"buffoni in abiti strani\", dicendo loro che non sarebbero mai degni dell'apparizione di Satana, e afferma che solo lui aveva capito il significato del libro e di aver finalmente compreso il segreto delle Nove Porte. Dopodich\u00e9 viene aggredito dalla vedova Telfer, la uccide e si riappropria del libro. Cos\u00ec facendo semina il panico nella stanza della cerimonia facendo scappare tutti i discepoli della setta. Corso tenta di intervenire, ma la ragazza misteriosa lo trattiene e dopo che Balkan se l'\u00e8 svignata afferma che sar\u00e0 lui a prendersi la colpa dei vari omicidi, avendo ucciso la Telfer sotto gli occhi di molte persone: Corso \u00e8 finalmente libero da questa storia e pu\u00f2 tornare alla sua vita. Nonostante questo per\u00f2, Corso si congeda da lei, ormai ossessionato dall'idea di voler scoprire il segreto delle Nove Porte a tutti i costi.\nBalkan scappa verso il castello raffigurato nell'ultima incisione ed effettua il rituale della Nona Porta raffigurato nelle pagine, a malapena interrotto da Corso: descrive il cammino delle Nove Porte e si immola nelle fiamme cos\u00ec come stabilito nelle carte, ma qualcosa non funziona e Balkan scopre con orrore di non esserne immune alle fiamme. Corso, presumibilmente per piet\u00e0, lo uccide con una pistola, esce dal castello in fiamme e viene fermato dalla misteriosa ragazza con cui si abbandona a una notte di sesso.\nIl mattino seguente la ragazza risponde alle perplessit\u00e0 di Corso su quanto accaduto a Balkan: il rituale non ha funzionato perch\u00e9 una delle 9 incisioni era una riproduzione non autentica. Lui le chiede dove pu\u00f2 trovare quella autentica ma lei cambia discorso. Si ferma ad un distributore di benzina e va alla cassa per pagare. Quando torna alla macchina, la ragazza \u00e8 scomparsa nel nulla dopo aver lasciato sul parabrezza dell'auto un messaggio con scritto \"Fratelli Ceniza\". Corso torna al negozio di Toledo, dove i due non ci sono pi\u00f9. Mentre degli operai portano via gli ultimi oggetti del locale, da un armadio cade un foglio e Corso scopre che si tratta della vera Nona Porta, raffigurante la misteriosa ragazza sullo sfondo del castello all'alba. Recatosi per la seconda volta al castello, Corso riceve il dono che \u00e8 stato negato a Balkan.\nProduzione.\nCon un budget di 38 milioni di dollari, il film ha incassato 58 milioni di dollari nel mondo.\nAlcune scene sono state girate presso il castello di Puivert, nel sud della Francia."}
{"id": "97684", "revid": "838137", "url": "https://it.wikipedia.org/wiki?curid=97684", "title": "236 a.C.", "text": ""}
{"id": "97687", "revid": "56620", "url": "https://it.wikipedia.org/wiki?curid=97687", "title": "Acquatico", "text": "L'acquatico era anticamente l'imposta dovuta al signore da parte del ogni individuo o gruppo familiare per l'uso delle acque raccolte sulle sue terre. \nNei secoli passati il proprietario di un terreno era automaticamente considerato anche proprietario delle acque che scorrevano o si raccoglievano sullo stesso. \nQuindi il feudatario o il principe potevano imporre il pagamento di un'imposta per la raccolta e l'uso di tali acque. \nAttualmente per acquatico si pu\u00f2 intendere l'imposta annua dovuta per l'uso delle acque demaniali."}
{"id": "97690", "revid": "22475", "url": "https://it.wikipedia.org/wiki?curid=97690", "title": "Santa Mustiola", "text": "\u00c8 la santa patrona di Chiusi.\nAgiografia.\nLa tradizione vuole che nel III secolo un cristiano di nome Ireneo (da non confondere con sant'Ireneo) venisse arrestato per aver dato sepoltura ad un altro cristiano appena martirizzato. Ireneo venne portato a Chiusi e qui venne assistito da Mustiola, che era una cugina dell'imperatore Claudio II alla quale l'imperatore Aureliano aveva fatto uccidere il promesso sposo Lucio, che era cristiano. Secondo la fantastica invenzione di Adamo Rossi di Perugia, Lucio aveva tra l'altro regalato a Mustiola l'anello nuziale di san Giuseppe e Maria (il cosiddetto Santo Anello. Al furto di questo anello si lega la quattrocentesca \"Guerra dell'Anello\").\nAnche Mustiola fu arrestata e, dopo che Ireneo fu martirizzato, fu fustigata a morte. Si dice che mentre tentava di scappare dalle guardie romane, Mustiola abbia attraversato il lago di Chiusi usando il proprio mantello come imbarcazione. Si dice anche che il 3 aprile di ogni anno, all'alba, sul lago si riveda ancora la scia del mantello di Mustiola.\nCulto.\nIl corpo della santa sarebbe stato ritrovato durante il pontificato di papa Sisto IV, proprio mentre il furto del cosiddetto Santo Anello (1473) infiammava i chiusini e li portava a guerra contro Perugia, mandante del furto della reliquia. Il ritrovamento del corpo calm\u00f2 gli ardenti bollori e mise fine alla Guerra dell'Anello. Il Santo Anello rimase a Perugia dove \u00e8 tuttora conservato nella cattedrale.\nIl Martirologio Romano la ricorda il 23 novembre: \"Presso Chiusi in Toscana, santa Must\u00ecola, martire\".\nViene festeggiata il 3 luglio. Ogni anno, in occasione della festa patronale, sulle sponde del lago viene ricordata la fuga miracolosa."}
{"id": "97691", "revid": "767487", "url": "https://it.wikipedia.org/wiki?curid=97691", "title": "Adiutorio", "text": "L'adiutorio (, letteralmente: aiuto, sostegno) era il tributo richiesta ai sudditi siciliani dai re Normanni in circostanze particolari, come guerre, pestilenze o inondazioni."}
{"id": "97693", "revid": "79227", "url": "https://it.wikipedia.org/wiki?curid=97693", "title": "S/2003 J 2", "text": "S/2003 J 2 \u00e8 attualmente il satellite naturale conosciuto pi\u00f9 esterno del pianeta Giove.\nIl corpo \u00e8 stato scoperto nel febbraio 2003 da una squadra di astronomi dell'Universit\u00e0 delle Hawaii guidata da Scott Sheppard e composta, fra gli altri, da David Jewitt, Jan Kleyna, Yanga Fern\u00e1ndez e Henry Hsieh.\nIl satellite \u00e8 attualmente noto con la sigla che convenzionalmente viene attribuita ai corpi celesti di recente scoperta; l'Unione Astronomica Internazionale non ne ha ancora proclamato il nome definitivo.\nParametri orbitali.\nS/2003 J 2 orbita attorno a Giove ad una distanza media di quasi trenta milioni di chilometri; i suoi parametri orbitali differiscono notevolmente da quelli degli altri satelliti esterni del pianeta, tanto che \u00e8 impossibile categorizzarlo entro i gruppi di satelliti tradizionalmente riconosciuti.\nI limiti dell'influenza gravitazionale di Giove sono definiti dalla sfera di Hill, il cui raggio \u00e8 pari a\ndove per \"a\" si intende il semiasse maggiore dell'orbita di Giove. Il valore risultante \u00e8 pari a circa 52 milioni di chilometri. S/2003 J 2 durante la sua orbita raggiunge al massimo una distanza di 36 milioni di chilometri dal gigante gassoso; \u00e8 perci\u00f2 possibile che esistano satelliti di Giove ancora pi\u00f9 lontani, non ancora scoperti."}
{"id": "97699", "revid": "628767", "url": "https://it.wikipedia.org/wiki?curid=97699", "title": "Adoa", "text": "L'Adoa o Adoha era la tassa versata da un vassallo al feudatario in cambio del servizio militare cui era tenuto. Fu istituita nel 1307 da Corrado II e rimase per lungo tempo in vigore nel Regno di Sicilia, venendo infatti abolita ufficialmente solo nel 1806 durante la parentesi napoleonica. \nIl feudatario era tenuto a fornire al re o principe un servizio in termini di un numero prefissato di armigeri, se non poteva o preferiva non dare tale servizio era tenuto a versare denari in quantit\u00e0 tali da permettere al sovrano di fornirsi di truppe mercenarie. L'elenco delle adoe dovute dai feudatari era noto come Cedolario. Normalmente imposta ed esatta solo in tempo di guerra, la sua riscossione venne talvolta dovuta anche in tempi di pace.\nIl termine usato per definire tale somma di denaro era detta \"adohamento\" da cui \"adoha\" dal latino \"Adunamentum\" da intendersi come facolt\u00e0 di raggruppare ed imporre servigi personali da parte dei baroni, corrotto in et\u00e0 normanna in \"adohamentum\".\nBibliografia.\nAndrea Capano, \"De iure adohae\", Napoli 1636."}
{"id": "97702", "revid": "838137", "url": "https://it.wikipedia.org/wiki?curid=97702", "title": "235 a.C.", "text": ""}
{"id": "97705", "revid": "599013", "url": "https://it.wikipedia.org/wiki?curid=97705", "title": "Angaria", "text": "\u00c8 detta 'angaria' o 'angheria' una prestazione forzata imposta dalla pubblica autorit\u00e0 (mantenimento e riparazione dello stato delle strade, fornitura di navi e altri mezzi di trasporto, vettovaglie e uomini). \nIl termine deriva dal latino \"angaria\" (prestazione personale di trasporto), a sua volta derivante dal greco \"angareia\" (servizio coattivo di posta, da \"angaros\" \u2018trasporto forzato\u2019) che rimanda al persiano \"angara\"- (corrispondente al greco \"angelos,\" \u2018messaggero\u2019). \nIn senso metaforico vale come vessazione, imposizione, molestia, tormento.\nStoria.\nIl diritto di angaria dalla legislazione persiana ed ellenistica fu recepito nel diritto romano e poi nel diritto medievale, per continuare ad essere riconosciuto anche agli stati in tempi di guerra o di pubblico pericolo. Nel medioevo in Europa la forza lavoro agraria era comunemente integrata con l\"'angheria\" ovvero da manodopera cooptata e forzosa, non retribuita, per riuscire a sfamare la popolazione rurale con prodotti agricoli, in particolare nella semina e coltivazione del grano, necessaria per la fabbricazione del pane.\nCurioso il collegamento tra \"angelo\" e \"angheria\": prima che gli angeli biblicamente fossero messaggeri divini e, cristianamente, divenissero i custodi soccorrevoli al fianco di ogni battezzato, nell'impero persiano l\"'angaro\" era il messaggero del sovrano destinato a portare ovunque i suoi ordini: affinch\u00e9 potesse svolgere celermente tale suo compito, era essenziale che le strade fossero costantemente mantenute in efficienza, era dunque indispensabile l'angaria a cui erano sottoposti tutti i sudditi le cui abitazioni o i cui terreni confinavano con la \"via regia\"."}
{"id": "97724", "revid": "729019", "url": "https://it.wikipedia.org/wiki?curid=97724", "title": "Bagliva", "text": "La Bagliva o Baliva (da \"Balivo\" pubblico ufficiale con autorit\u00e0 su di un determinato territorio) costituiva l'esazione di diritti da parte delle Autorit\u00e0 pubblica preposte per applicazione di bolli alle bilance, alle stadere e alle caraffe, in base alle unit\u00e0 di misura usate nel luogo.\nTale tassa, non sempre periodica, era associata al controllo da parte della Pubblica Amministrazione degli attrezzi utilizzati per il peso degli aridi, il volume dei liquidi e ci\u00f2 a salvaguardia dei diritti dei consumatori nei confronti dei venditori e reciprocamente.\nSuddivisioni amministrative.\nCon Bagliva si intendeva anche una circoscrizione territoriale, e sotto alcuni aspetti, anche amministrativa, che racchiudeva nel suo perimetro due o pi\u00f9 Casali contermini, e assumeva il nome del casale principale."}
{"id": "97729", "revid": "2171853", "url": "https://it.wikipedia.org/wiki?curid=97729", "title": "Silvio D'Arzo", "text": "Biografia.\nEzio Comparoni nasce a Reggio nell'Emilia nel 1920, da Rosalinda Comparoni e padre ignoto. La mancanza del padre, che a quell'epoca era un marchio indelebile, lo legher\u00e0 ancor pi\u00f9 strettamente alla madre. Solo nel 1940 vi trover\u00e0 un posticcio rimedio legale individuando - verosimilmente in base alla volont\u00e0 di non cambiare il cognome materno - un Pietro Comparoni disposto a dichiararne la paternit\u00e0 davanti a un notaio.\nA sedici anni ottiene la maturit\u00e0 classica a Pavia, presentandosi come privatista, dopo essere stato preparato dal professor Giuseppe Zonta. Nel 1941 si laurea in Lettere presso l'Universit\u00e0 di Bologna con una tesi di glottologia sul dialetto reggiano.\nIn vita pubblica un solo romanzo, nel 1942, \"All'insegna del buon corsiero\" (Firenze, Vallecchi), ma scrive alcuni fra i pi\u00f9 importanti e a lungo sconosciuti e in parte misconosciuti racconti della letteratura italiana del Novecento.\nL'opera sicuramente pi\u00f9 importante di D'Arzo \u00e8 il racconto lungo \"Casa d'altri\", uscito postumo nel 1953 e che \u00e8 stato definito da Eugenio Montale \u00abun racconto perfetto\u00bb.\nMuore di leucemia a soli 32 anni.\nA Montecchio Emilia gli sono stati intitolati un istituto secondario superiore con sede anche a Sant'Ilario d'Enza e un centro sportivo. A Bagnolo in Piano gli \u00e8 intitolato l'Istituto Comprensivo.\nNel cinquantesimo della morte la Biblioteca Panizzi gli ha dedicato una mostra.\nNel centenario della nascita l'istituto superiore a lui intitolato gli ha dedicato uno spettacolo e una mostra ed \u00e8 stata pubblicata una sua biografia in veste di romanzo"}
{"id": "97734", "revid": "111373", "url": "https://it.wikipedia.org/wiki?curid=97734", "title": "Buchs (San Gallo)", "text": "Buchs (toponimo tedesco) \u00e8 un comune svizzero di 12\u00a0414 abitanti del Canton San Gallo, nel distretto di Werdenberg del quale \u00e8 capoluogo; ha lo status di citt\u00e0.\nInfrastrutture e trasporti.\nBuchs \u00e8 servito dall'omonima stazione sulla ferrovia Coira-Rorschach e capolinea della ferrovia Feldkirch-Buchs."}
{"id": "97735", "revid": "125360855", "url": "https://it.wikipedia.org/wiki?curid=97735", "title": "Fedele Confalonieri", "text": "Biografia.\nCresciuto a Milano in via Volturno, nel quartiere Isola, all'et\u00e0 di 12 anni ha modo di conoscere Silvio Berlusconi, pi\u00f9 anziano di un anno rispetto a lui, e di stringere con lui una forte amicizia che \u00e8 perdurata anche durante gli anni del liceo salesiano Sant'Ambrogio e dell'universit\u00e0. Berlusconi e Confalonieri sono infatti da sempre uniti dalla comune passione per la musica: i due avevano iniziato ad esibirsi appunto al liceo - con Berlusconi che cantava e suonava chitarra e contrabbasso mentre Confalonieri suonava il pianoforte - per poi continuare dopo la maturit\u00e0 in sale da ballo, night club e per occasioni speciali come feste e matrimoni, fino a quando Confalonieri dopo una discussione licenzi\u00f2 l'amico che avrebbe poi continuato a cantare sulle navi da crociera in estate. \u00c8 figlio di Ernani e Luigia Borghi, sorella di Giovanni, proprietario della Ignis.\nLaureatosi in giurisprudenza all'Universit\u00e0 degli Studi di Milano, ha seguito fin dagli inizi l'amico Berlusconi nell'avventura televisiva, ricoprendo ruoli di responsabilit\u00e0 nelle aziende del Biscione. Fedele Confalonieri \u00e8 presidente di Mediaset S.p.A., consigliere di amministrazione della Arnoldo Mondadori S.p.A. e consigliere di amministrazione del quotidiano \"Il Giornale\". \u00c8 membro del consiglio direttivo e della giunta di Confindustria e di Assolombarda e, nell'ambito della Federazione radio televisioni, presidente dell'Associazione televisioni nazionali.\nFa parte della giunta direttiva di Assonime, associazione fra le societ\u00e0 italiane per azioni. Inoltre \u00e8 stato presidente dell'Orchestra Filarmonica del Teatro alla Scala e presidente del Comitato per le celebrazioni verdiane.\nNell'ottobre 2007 Confalonieri ha conseguito il diploma di pianoforte al Conservatorio Verdi di Milano, con un programma che comprendeva l\"'Appassionata\" di Beethoven, una Rapsodia di Brahms, i \"Quadri di un'Esposizione\" di Mussorgskij e la Fantasia di Schumann. Ha fatto parte dell'Aspen Institute.\nIl 18 luglio 2017 \u00e8 stato eletto Presidente della Veneranda Fabbrica del Duomo di Milano.\nDal 31 luglio 2018, per un taglio aziendale della TV commerciale, non \u00e8 pi\u00f9 dipendente della stessa, ma conserva comunque il ruolo di presidente.\nVita privata.\n\u00c8 stato sposato con Annick Cornet, francese, scomparsa nel novembre 2020. Due i figli: Aline e Yves, quest'ultimo direttore interactive media di RTI.\nProcedimenti giudiziari.\nNell'aprile 2008 Confalonieri viene rinviato a giudizio dal gup di Milano con l'accusa di frode fiscale. La procura contesta a Confalonieri presunti reati commessi in un periodo compreso tra il 2001 al 2003. Relativamente a questo procedimento, \u00e8 stato assolto sia in primo che in secondo grado. Il 20 febbraio 2009 \u00e8 stato rinviato a giudizio per favoreggiamento nell'ambito dell'inchiesta sulla bancarotta di Hdc, la societ\u00e0 di sondaggi di Luigi Crespi.\nNel gennaio 2010 gli viene contestata la frode fiscale nell'ambito dell'inchiesta Mediatrade-RTI. Il 18 ottobre 2011 il GUP di Milano rinvia a giudizio Pier Silvio Berlusconi e Fedele Confalonieri e proscioglie Silvio Berlusconi ritenendo le prove a carico di quest'ultimo insufficienti.\nIl 22 maggio 2014 il PM De Pasquale chiede 3 anni e 2 mesi di carcere per Berlusconi jr, 3 anni e 4 mesi per Confalonieri, 3 anni e 8 mesi per Frank Agrama (il presunto socio occulto del padre nella compravendita dei diritti tv) e altre condanne per alcuni manager del gruppo.\nGi\u00e0 l'8 luglio seguente Berlusconi jr e Confalonieri vengono prescritti per i fatti del 2005 e assolti per quelli del 2006, 2007 e 2008 \"perch\u00e9 il fatto non costituisce reato\", Agrama compreso. Il 17 marzo 2016 la Corte d'Appello di Milano ribalta la sentenza di primo grado condannando con sospensione condizionale Berlusconi e Confalonieri a 1 anno e 2 mesi di reclusione per i fatti del 2007 mentre vengono prescritti per quelli del 2006 e assolti per quelli del 2008 \u00abperch\u00e9 il fatto non \u00e8 pi\u00f9 previsto come reato\u00bb; i pm chiedevano 3 anni e 2 mesi per il primo e 3 anni e 4 mesi per il secondo. La Corte dispone come pene accessorie l'interdizione temporanea dagli uffici direttivi e il divieto di contrattare con la pubblica amministrazione oltre a un risarcimento per ora di 20.000 euro all'Agenzia delle Entrate.\nIl 18 ottobre 2016 la Cassazione ha annullato senza rinvio le condanne per frode fiscale ad un anno e due mesi di reclusione emesse in appello nel processo Mediatrade. In base a quanto appreso da fonti della difesa, le condanne sono state annullate perch\u00e9 il fatto non costituisce reato, il presidente del Collegio era il dottor Fiandanese.\nDi fatto questa sentenza rende definitivo quanto stabilito in primo grado.\nAncora assolti invece Frank Agrama (i pm chiedevano 3 anni e 8 mesi), gli ex manager del gruppo Gabriele Ballabio, Daniele Lorenzano, Giorgio Dal Negro e Paolo del Bue mentre vengono prescritti Giovanni Stabilini e le due cittadine di Hong Kong Paddy Chan Mei-You e Catherine Hsu May-Chun."}
{"id": "97736", "revid": "23", "url": "https://it.wikipedia.org/wiki?curid=97736", "title": "Giustizierati", "text": ""}
{"id": "97737", "revid": "838137", "url": "https://it.wikipedia.org/wiki?curid=97737", "title": "234 a.C.", "text": ""}
{"id": "97739", "revid": "1658", "url": "https://it.wikipedia.org/wiki?curid=97739", "title": "Isidoro del Lungo", "text": ""}
{"id": "97740", "revid": "767487", "url": "https://it.wikipedia.org/wiki?curid=97740", "title": "233 a.C.", "text": ""}
{"id": "97744", "revid": "30610", "url": "https://it.wikipedia.org/wiki?curid=97744", "title": "Gams (Svizzera)", "text": "Gams (toponimo tedesco; in romancio \"Chiamp\", desueto) \u00e8 un comune svizzero di 3\u00a0296 abitanti del Canton San Gallo, nel distretto di Werdenberg."}
{"id": "97745", "revid": "838137", "url": "https://it.wikipedia.org/wiki?curid=97745", "title": "232 a.C.", "text": ""}
{"id": "97746", "revid": "111373", "url": "https://it.wikipedia.org/wiki?curid=97746", "title": "Sennwald", "text": "Sennwald (toponimo tedesco) \u00e8 un comune svizzero di 5\u00a0256 abitanti del Canton San Gallo, nel distretto di Werdenberg.\nInfrastrutture e trasporti.\nSennwald \u00e8 servito dalla Stazione di Salez-Sennwald sulla ferrovia Coira-Rorschach."}
{"id": "97747", "revid": "106908", "url": "https://it.wikipedia.org/wiki?curid=97747", "title": "231 a.C.", "text": ""}
{"id": "97749", "revid": "124698156", "url": "https://it.wikipedia.org/wiki?curid=97749", "title": "Marrano", "text": "I marrani (in spagnolo \"marranos\", porco; probabilmente dall'arabo \"ma\u1e25ram\", che significa \"cosa proibita\") erano ebrei sefarditi (ebrei della Penisola iberica) che durante il Medioevo si convertirono alla religione cristiana, sia con la coercizione come conseguenza della persecuzione degli ebrei da parte dell'inquisizione spagnola, sia per libera scelta, sia per una questione formale. Molti marrani mantennero le loro tradizioni ancestrali, professandosi pubblicamente cattolici, ma restando in privato fedeli all'ebraismo.\nOrigine del termine.\nCon il termine \"haram\" (vietato) si indicava tra l'altro la carne di maiale, che ebrei e musulmani non potevano mangiare; in spagnolo e in portoghese viene usato come epiteto ingiurioso nei confronti degli ebrei. Per questa ragione in ambito ebraico si usa piuttosto il termine \"anusim\" (costretti a forza). Questi \"conversos\" (\"convertiti\"), come venivano anche chiamati in Spagna, ammontavano a oltre 100.000. Erano noti anche come \"Cristianos Nuevos\" in Spagna, \"Crist\u00e3os Novos\" (\"Neo-Cristiani\") in Portogallo, \"Conversos\" in Catalogna, \"Xuetes\" (\"Xua\", un termine catalano che faceva riferimento ad una mistura di carne di porco che si dice venisse consumata in pubblico dai \"Xuetes\" per dimostrare la sincerit\u00e0 del loro cattolicesimo) nelle Isole Baleari.\nCon essi la storia della Penisola iberica, e indirettamente quella degli ebrei, entra in una nuova fase, poich\u00e9 furono la causa immediata dell'introduzione dell'inquisizione spagnola e dell'espulsione degli ebrei da tale nazione. I marrani benestanti, che erano intensamente impegnati nel commercio, nelle manifatture e nell'agricoltura, si sposarono con appartenenti a famiglie della vecchia nobilt\u00e0; conti e marchesi impoveriti si sposarono senza esitazione con ebree facoltose; e accadde anche che conti o nobili di sangue reale si infatuassero di belle ragazze ebree. A partire dalla seconda generazione, i neo-cristiani si sposavano tipicamente con donne del loro gruppo sociale. Essi divennero molto influenti grazie alla loro ricchezza ed alla loro educazione, e vennero chiamati a importanti incarichi a palazzo, nei circoli governativi, e nelle \"Cortes\"; praticavano la medicina e il diritto e insegnavano nelle universit\u00e0, mentre i loro figli giungevano spesso ad alte cariche ecclesiastiche.\nUna seconda ipotesi sull'origine di marrano vede la radice spagnola \"marrar\" (tagliare in pezzi) alla base del termine.\nCategorie di Marrani, in un'ottica religiosa ebraica.\nI Marrani e i loro discendenti possono essere divisi in tre categorie.\nConvertiti per opportunismo.\nLa prima di queste era composta da coloro i quali, privi di qualsiasi vero attaccamento al giudaismo e indifferenti a qualsiasi forma di religione, abbracciarono volentieri l'opportunit\u00e0 di cambiare la loro condizione oppressa di ebrei, in vista delle brillanti carriere che si aprivano loro davanti grazie all'accettazione del cristianesimo. Essi simulavano la fede cristiana, quando ci\u00f2 tornava a loro vantaggio, e deridevano gli ebrei e il giudaismo. Diversi poeti spagnoli appartengono a questa categoria, come Pero Ferrus, Juan de Valladolid, Rodrigo Cota, e Juan de Espa\u00f1a di Toledo, chiamato anche \"El Viejo\" (il vecchio), che era considerato un brillante Talmudista, e che, come Diego de Valencia, anch'esso ebreo battezzato, introdusse nelle sue pasquinate termini ebraici o talmudici per deridere gli ebrei. Ci furono anche molti che, per mostrare il loro nuovo zelo, perseguitarono i loro ex correligionari, scrivendo libri contro di loro e denunciando alle autorit\u00e0 quelli che desideravano tornare alla fede dei loro padri, come avvenne frequentemente a Valencia, Barcellona, e in molte altre citt\u00e0 (Isaac b. Sheshet, \"Responsa\", No. 11).\nConvertiti solo esteriormente, per necessit\u00e0.\nLa seconda categoria consisteva di coloro, i quali conservarono come cosa preziosa l'amore per la fede giudaica, nella quale erano cresciuti. Essi preservarono le tradizioni dei loro padri e, nonostante le importanti posizioni che occupavano, frequentavano in segreto la sinagoga e combatterono e soffrirono per la religione degli avi. Molti dei marrani pi\u00f9 facoltosi di Aragona appartenevano a questa categoria, compresi: gli Zaporta di Monz\u00f3n, che erano imparentati per matrimonio alla casa reale d'Aragona; i S\u00e1nchez, figli di Alazar Yusuf di Saragozza, che si sposarono con i Caballeria e i Sant\u00e1ngel; i ricchissimi Espe; i Paternoy, che giunsero dalle vicinanze di Verdun per stabilirsi in Aragona; i Clemente, figli di Moses Chamoro; i Villanova di Calatayud; i Cosc\u00f3n; i Bruno; i Cartiglia(no); i Brondo; e altri.\nConvertiti solo formalmente, per forza maggiore.\nLa terza categoria, che era di gran lunga anche la pi\u00f9 numerosa, comprendeva quelli che cedettero alle circostanze, ma nella vita privata rimasero ebrei e colsero la prima opportunit\u00e0 di affermare apertamente la loro vera fede. Essi non portarono volontariamente i loro figli al fonte battesimale; e, se obbligati a fare ci\u00f2, al ritorno a casa lavavano il punto in cui era stata versata l'acqua del battesimo. Non mangiavano carne di maiale, celebravano la Pasqua ebraica e portavano l'olio alla sinagoga. \nCritiche al criptogiudaismo.\nIl criptogiudaismo dei \"conversos\" \u00e8 stato messo in dubbio da parte della storiografia pi\u00f9 recente. Lo storico statunitense Norman Roth nel suo \"Conversos, Inquisition, and the Expulsion of the Jews from Spain\" ha sostenuto la falsit\u00e0 di questa accusa al fine di ribaltare completamente la visione classica che si ha dei \"conversos\": essi, a suo dire, in maggioranza, si sarebbero convertiti sinceramente al Cristianesimo.\nI motivi per cui i \"conversos\" sarebbero stati perseguitati sono da ricercare nel fatto che spesso molti di loro trassero vantaggio dalla nuova condizione di \"cristianos nuevos\". Alcuni, grazie alla conversione, poterono accedere alle alte cariche ecclesiastiche (si veda il caso di Pablo de Santa Mar\u00eda, arcivescovo di Toledo). \nIl successo dei \"conversos\" e l'arroganza di una parte di essi attir\u00f2 l'odio dei \"vecchi cristiani\", che iniziarono ad elaborare delle teorie sulla purezza del sangue (base ideologica degli statuti di \"limpieza de sangre\" promulgati agli inizi del XVI secolo in Spagna) per poter distinguere i \"veri\" cristiani dai \"falsi\" (di qui il nomignolo di \"marranos\").\nLa posizione degli ebrei nei confronti dei \"conversos\".\nLa storiografia ha offerto due posizioni contrastanti degli ebrei riguardo ai \"conversos\":\nAi marrani che vivevano in segreta conformit\u00e0 alla legge ebraica, i Rabbini applicavano il passaggio talmudico: \"Anche se ha peccato, deve essere ancora considerato un ebreo\"; e un Anusim, che avesse colto la prima opportunit\u00e0 di recarsi in una nazione straniera e professare apertamente il giudaismo, poteva agire come testimone in questioni religiose in base alla legge rabbinica.\nIn Spagna.\nIl grande numero di marrani, cos\u00ec come la loro ricchezza e influenza, fecero crescere l'invidia e l'odio della popolazione, che veniva incitata dal clero contro di loro, in quanto cristiani non credenti ed ipocriti. I neo-cristiani erano odiati molto pi\u00f9 che gli ebrei, ed erano perseguitati con la stessa durezza con cui lo erano stati gli ebrei stessi. La prima rivolta contro di essi esplose a Toledo nel 1449, e venne accompagnata da omicidi e saccheggi. Istigata da due canonici, Juan Alfonso e Pedro L\u00f3pez G\u00e1lvez, la folla saccheggi\u00f2 e diede fuoco alla casa di Alonso Cota, un marrano benestante, e guidata da un manovale attacc\u00f2 similarmente le residenze dei neo-cristiani facoltosi del quartiere de La Magdelena. I marrani, capeggiati da Juan de la Cibdad, si opposero alla folla, ma vennero respinti e, assieme al loro capo, appesi per i piedi. Come conseguenza immediata di questa rivolta, i marrani Lope e Juan Fern\u00e1ndez Cota, i fratelli Juan, Pedro, e Diego N\u00fa\u00f1ez, Juan L\u00f3pez de Arroyo, Diego e Pedro Gonz\u00e1lez, Juan Gonz\u00e1lez de Illescas, e molti altri, vennero deposti dal loro incarico, in obbedienza ad un nuovo statuto.\nUn altro attacco venne fatto ai danni dei neo-cristiani di Toledo nel luglio 1467. Il capo magistrato (\"alcalde mayor\") della citt\u00e0 era \u00c1lvaro G\u00f3mez de Cibdad Real, che era stato segretario privato di re Enrico IV di Castiglia, e che, se non egli stesso un \"converso\", come \u00e8 probabile, era almeno un protettore dei neo-cristiani. Egli, assieme agli eminenti marrani Fernando e \u00c1lvaro de la Torre, desiderava vendicarsi di un insulto inflitto dai Conti di Fuensalida, capi dei cristiani, e prendere il controllo della citt\u00e0. Ne scatur\u00ec un conflitto selvaggio. Le case dei neo-cristiani vicine alla cattedrale vennero incendiate dagli avversari, e la conflagrazione si diffuse cos\u00ec rapidamente che 1.600 case vennero arse dal fuoco, compreso il bel palazzo di Diego G\u00f3mez. Molti cristiani e molti pi\u00f9 marrani perirono nelle fiamme o furono uccisi; i fratelli De la Torre vennero catturati e impiccati.\nRivolte a Cordova.\nL'esempio portato da Toledo venne imitato sei anni dopo da Cordova, citt\u00e0 nella quale cristiani e marrani formavano due partiti in lotta. Il 14 marzo 1473, durante una processione in onore della dedica di una societ\u00e0 formata dal fanatico vescovo Don Pedro, e dalla quale vennero esclusi tutti i \"conversos\", sembra che una ragazzina gett\u00f2 accidentalmente dell'acqua sporca dalla finestra della casa di uno dei pi\u00f9 ricchi marrani della citt\u00e0. Acqua che and\u00f2 a finire sull'immagine della Vergine. A migliaia si unirono immediatamente nel grido di vendetta che venne sollevato da un fabbro, di nome Alonso Rodr\u00edguez; e la folla rapace si gett\u00f2 subito sui marrani, denunciandoli come eretici, uccidendoli, saccheggiandone e incendiandone le case. Per fermare questi eccessi, Don Alonso Fern\u00e1ndez de Aguilar, la cui moglie apparteneva alla famiglia marrana dei Pacheco, assieme al fratello Don Gonzalo Fern\u00e1ndez de C\u00f3rdoba (\"el gran Capit\u00e1n\"), gloria dell'esercito spagnolo, e a un gruppo di soldati, si affrett\u00f2 per proteggere i neo-cristiani.\nDon Alonso invit\u00f2 la folla a ritirarsi, ma invece di obbedire, il fabbro insult\u00f2 il Conte, che immediatamente lo abbatt\u00e9 con la sua lancia. La gente, accecata dal fanatismo, guard\u00f2 al capopopolo ucciso come ad un martire. Incitata dal nemico di Alonso de Aguilar, il cavaliere Diego de Aguayo, la folla prese le armi e attacc\u00f2 nuovamente i marrani. Ci furono stupri, e uomini, donne e bambini vennero uccisi senza piet\u00e0. Il massacro e il saccheggio durarono per tre giorni; gli scampati trovarono rifugio nel castello dove anche i loro protettori avevano dovuto ritirarsi. Venne quindi decretato che, allo scopo di prevenire il ripetersi di tali eccessi, nessun marrano doveva pi\u00f9 vivere a Cordova o nelle sue vicinanze, ne doveva mai pi\u00f9 ricoprire un incarico pubblico.\nCome per la persecuzione degli ebrei nel 1391, l'attacco ai marrani del 1473 si diffuse ad altre citt\u00e0. A Montoro, Bujalance, Adamuz, La Rambla, Santaella, e altrove, essi vennero uccisi, e le loro case saccheggiate. A Ja\u00e9n la popolazione era cos\u00ec risentita nei loro confronti, che il conestabile Miguel Lucas de Iranzo, che si impegn\u00f2 a proteggerli, venne ucciso lui stesso in chiesa dai capi dei rivoltosi (21/22 marzo). I marrani vennero attaccati selvaggiamente anche dalle popolazioni di And\u00fajar, \u00dabeda, Baeza, e Almod\u00f3var del Campo. A Valladolid la popolazione si accontent\u00f2 di saccheggiare i neo-cristiani, ma a Segovia il massacro fu feroce (16 maggio 1474). Qui l'attacco, istigato da Don Juan Pacheco, egli stesso membro di una famiglia marrana, fu terribile; i cadaveri giacevano accatastati in tutte le strade e le piazze, e non un neo-cristiano sarebbe scampato, se non fosse stato per l'interferenza dell'alcalde Andr\u00e9s de Cabrera. A Carmona tutti i marrani vennero uccisi.\nIntroduzione dell'Inquisizione.\nL'introduzione dell'inquisizione spagnola venne duramente contrastata dai marrani di Siviglia e di altre citt\u00e0 della Castiglia, e in particolare dell'Aragona, dove essi rendevano un notevole servizio al re, e occupavano importanti posizioni legali, finanziarie e militari. Allo stesso modo in cui Don Miguel Lucas de Iranzo, conestabile di Castiglia, era stato ucciso nella cattedrale di Ja\u00e9n, l'inquisitore Pedro de Arbu\u00e9s venne assassinato dodici anni dopo nella cattedrale di Saragozza, il primo dai cristiani, quest'ultimo dai marrani. Gli assassini di De Iranzo rimasero a piede libero, mentre quelli dell'inquisitore vennero puniti crudelmente. Assieme all'introduzione dell'Inquisizione, venne emanato un editto secondo cui gli ebrei dovevano vivere all'interno del loro ghetto e restare separati dai marrani.\nNonostante la legge, comunque, gli ebrei rimasero in contatto con i loro fratelli neo-cristiani. \"Essi cercarono modi e mezzi per strapparli al cattolicesimo e riportarli al giudaismo. Essi istruirono i marrani nei fondamenti e nelle cerimonie della religione ebraica; tennero incontri, nei quali gli insegnavano cosa dovevano credere e osservare secondo la legge mosaica; e permisero loro di circoncidere s\u00e9 e i propri figli. Fornirono loro dei libri di preghiere; spiegarono i giorni di digiuno; lessero con loro la storia del loro popolo e della sua legge; gli annunciarono la venuta della Pasqua ebraica; procurarono del pane non lievitato per le loro festivit\u00e0, oltre a carne kosher durante tutto l'anno; li incoraggiarono a vivere in conformit\u00e0 alle leggi di Mos\u00e8, e li persuasero che non c'era n\u00e9 legge n\u00e9 verit\u00e0 ad eccezione della religione ebraica\". Tutte queste accuse vennero mosse contro gli ebrei nell'editto emanato da Ferdinando II d'Aragona e Isabella I di Castiglia, e costitu\u00ec le basi per la loro espulsione dalla nazione. Il decreto di espulsione increment\u00f2 materialmente il numero, gi\u00e0 considerevole, di quelli che acquistarono un prolungamento del soggiorno nelle loro case tramite l'accettazione del battesimo.\nIn Portogallo.\nI marrani portoghesi, o \"Crist\u00e3os Novos\", si strinsero pi\u00f9 saldamente e con pi\u00f9 fede dei loro fratelli spagnoli alla religione dei loro padri, sopportando le torture pi\u00f9 terribili in nome della loro fede. Lo studioso Simon Mimi di Lisbona, che non rinunci\u00f2 al giudaismo nemmeno in prigione, sua moglie, i suoi generi, e altri marrani vennero racchiusi in un muro costruito loro attorno, che arrivava fino ai loro colli. I prigionieri vennero lasciati per tre giorni in questa condizione di agonia. Poich\u00e9 non cedevano, i muri vennero abbattuti dopo che sei delle vittime erano morte, e Mimi venne trascinato per la citt\u00e0 e ucciso. Due marrani che servivano come guardiani della prigione seppellirono il corpo del martire nel cimitero ebraico a rischio della loro vita (Abraham Saba, \"\u1e92eror ha-Mor,\" p.\u00a0105b; Gr\u00e4tz, \"Gesch.\" viii, p.\u00a0398).\nSamuel Schwartz all'inizio del XX secolo scopr\u00ec alcune comunit\u00e0 di marrani nel Portogallo nord-orientale (precisamente a Belmonte, Miranda do Douro e Chaves, tra le altre), che erano riusciti a sopravvivere per pi\u00f9 di quattrocento anni senza essere stati completamente assimilati dalla vecchia popolazione cristiana.\nIl massacro di Lisbona.\nI portoghesi odiavano i marrani pi\u00f9 di quanto odiassero gli ebrei, considerandoli n\u00e9 cristiani, n\u00e9 ebrei, ma atei ed eretici. Pi\u00f9 di un portoghese preferiva la morte piuttosto che essere curato da un medico marrano. L'odio provato per i marrani, che era stato represso per lungo tempo, esplose a Lisbona. Il 17 aprile 1506, vennero scoperti diversi marrani che possedevano \"alcuni agnelli e pollame preparato secondo gli usi ebraici; oltre a pane non lievitato e erbe amare, secondo le regole della Pasqua ebraica, la cui festivit\u00e0 celebravano a notte fonda\". Alcuni di loro vennero catturati, ma rilasciati dopo pochi giorni. La popolazione, che si aspettava di vederli puniti, giur\u00f2 vendetta. Nello stesso giorno in cui i marrani vennero liberati, i domenicani mostrarono in una cappella laterale della loro chiesa, dove erano presenti diversi neo-cristiani, un crocifisso e un reliquiario di vetro dal quale usciva una luce particolare. Un neo-cristiano, che fu cos\u00ec incauto da spiegare questo miracolo come dovuto a cause naturali, venne trascinato fuori dalla chiesa e ucciso da una donna infuriata. Un domenicano incit\u00f2 ulteriormente la popolazione; e altri due, crocifisso alla mano, girarono per le strade della citt\u00e0 gridando \"Eresia!\" e invitando la gente a distruggere i marrani.\nTutti i neo-cristiani trovati nelle strade vennero uccisi, e ne segu\u00ec un terribile massacro. Pi\u00f9 di 500 marrani vennero uccisi e bruciati il primo giorno; e le scene di uccisione furono ancor pi\u00f9 atroci il giorno seguente. Le vittime innocenti della furia popolare, giovani e vecchi, vivi e morti, vennero trascinate fuori dalle loro case e gettate sulle pire. Anche cristiani che in qualche modo somigliavano ai marrani vennero uccisi. Tra le ultime vittime, e pi\u00f9 odiata di tutte, ci fu l'esattore delle tasse Jo\u00e3o Rodrigo Mascarenhas, uno dei marrani pi\u00f9 facoltosi e distinti di Lisbona; la sua casa venne completamente demolita. In questo modo, almeno 2.000 marrani perirono nel giro di 48 ore. Re Manuele pun\u00ec severamente gli abitanti della citt\u00e0. I capipopolo vennero impiccati o squartati, e i domenicani che avevano dato il via alla rivolta vennero garrotati e arsi. Tutte le persone condannate per omicidio o saccheggio vennero punite corporalmente, e le loro propriet\u00e0 confiscate, mentre la libert\u00e0 di religione venne garantita ai marrani per vent'anni.\nI neo-cristiani del Portogallo, che si distinguevano per il loro sapere, i loro commerci, e le loro imprese bancarie, ma erano molto odiati, disprezzati e malignati dai cristiani, furono spinti a serbare migliori speranze per il futuro dall'apparire di un ebreo straniero, David Re'ubeni. Non solo questi venne invitato da Re Giovanni a visitare il Portogallo, ma come appare da una lettera del 10 ottobre 1528, di Don Mart\u00edn de Salinas all'infante Don Fernando, fratello dell'imperatore Carlo I di Spagna, egli ricevette anche il permesso \"di predicare la legge di Mos\u00e8\" (\"Boletin Acad. Hist.\" xlix, p.\u00a0204). I marrani consideravano Re'ubeni come il loro salvatore e Messia. Anche i neo-cristiani di Spagna udirono la lieta notizia; e alcuni di essi si misero in viaggio alla sua ricerca. L'esultanza dur\u00f2 per qualche tempo; L'imperatore Carlo invi\u00f2 addirittura diverse lettere al suo reale fratellastro sull'argomento. Nel 1528, mentre Re'ubeni era ancora in Portogallo, alcuni marrani spagnoli scapparono a Campo Mayor e liberarono con la forza una donna imprigionata dall'inquisizione a Badajoz. Si sparse improvvisamente la voce che i marrani dell'intero regno si erano uniti per fare causa comune. Ci\u00f2 aument\u00f2 l'odio della popolazione, e i neo-cristiani vennero attaccati a Gouvea, Alentejo, Oliven\u00e7a, Santar\u00e9m, e in altri luoghi, mentre nelle Azzorre e sull'isola di Madera vennero massacrati. Questi eccessi portarono il re a credere che l'inquisizione portoghese fosse il modo pi\u00f9 efficace di soddisfare la furia popolare.\nI marrani portoghesi condussero una lunga e aspra lotta contro l'introduzione del tribunale, e spesero somme immense, con alcuni risultati soddisfacenti, per portare dalla loro parte la Curia e i cardinali pi\u00f9 influenti. I sacrifici fatti dai neo-cristiani spagnoli e portoghesi furono stupefacenti. Gli stessi marrani che da Toledo avevano istigato la rivolta dei comuni nel 1515, Alfonso Gutierrez, Garcia Alvarez \"el Rico\", e gli Zapata, offrirono attraverso i loro rappresentanti 80.000 corone d'oro all'imperatore Carlo V, se egli avesse mitigato la durezza dell'inquisizione (\"REJ\" xxxvii, p.\u00a0270 et seq.). Tutti questi sacrifici comunque, in particolare quelli fatti dai Mendes di Lisbona e delle Fiandre, non furono in grado di impedire o ritardare l'introduzione del Sant'Uffizio in Portogallo. I marrani vennero consegnati alla furia popolare e ai servitori senza cuore dell'inquisizione. Le loro sofferenze furono indicibili. A Trancoso e Lamego, dove vivevano molti marrani benestanti, a Miranda, Viseu, Guarda, Braga, e altrove, essi vennero rapinati e uccisi. A Covilh\u00e3 la gente progett\u00f2 il massacro di tutti i neo-cristiani in un giorno, e per ottenere ci\u00f2 pi\u00f9 facilmente, i prelati richiesero alle Cortes, nel 1562, che ai marrani fosse richiesto di indossare uno speciale distintivo, e che agli ebrei delle citt\u00e0 e dei villaggi venisse ordinato di tornare a vivere nei ghetti.\nLa dispersione e l'Italia.\nI marrani, che erano costantemente minacciati e perseguiti dall'inquisizione, cercarono in ogni modo di lasciare la nazione, sia in gruppi che come singoli rifugiati. Molti di loro fuggirono in Italia, attratti dal clima che ricordava quello della Penisola Iberica, e dalla lingua simile. Alcuni si insediarono a Ferrara, e il Duca Ercole I d'Este garant\u00ec dei privilegi che vennero confermati dal figlio Alfonso I, a ventuno marrani spagnoli, medici, mercanti e altri (ib. xv. 113 et seq.).\nMarrani portoghesi e spagnoli si stabilirono anche a Firenze; e i neo-cristiani contribuirono a far di Livorno un importante porto marittimo. Ottennero dei privilegi a Venezia, dove vennero protetti dalle persecuzioni dell'inquisizione. A Milano portarono materialmente avanti gli interessi della citt\u00e0 grazie alle loro arti e commerci, anche se Jo\u00e3o de la Foya ne cattur\u00f2 e rapin\u00f2 molti in tale regione. A Bologna, Pisa, Napoli, Reggio Emilia, e in molte altre citt\u00e0 italiane, esercitarono liberamente la loro religione, e furono ben presto cos\u00ec numerosi che Fernando de Goes Loureiro, un abate di Porto, riemp\u00ec un intero libro con i nomi dei marrani che avevano ritirato grandi somme dal Portogallo e abbracciato apertamente il giudaismo in Italia. In Piemonte il duca Emanuele Filiberto di Savoia accolse i marrani di Coimbra, Pablo Hernando, Ruy L\u00f3pez, e Rodr\u00edguez, assieme alle loro famiglie, e concesse loro dei privilegi sui commerci e sulle manifatture, oltre al libero esercizio della religione. Roma fu piena di marrani. Papa Paolo III li ricevette ad Ancona per motivi commerciali, e concesse libert\u00e0 completa \"a tutte le persone dal Portogallo e dall'Algarve, anche se appartenenti alla classe dei neo-cristiani\". Tremila ebrei e marrani portoghesi vivevano ad Ancona nel 1553.\nDue anni dopo papa Paolo IV eman\u00f2 degli ordini per far s\u00ec che tutti i marrani venissero gettati in prigione dall'inquisizione che aveva istituito. Sessanta di loro, che riconobbero la fede cattolica come penitenti, vennero trasportati sull'isola di Malta o inviati ai remi delle galere; ventiquattro, che non vollero \"riconciliarsi\" e restarono fedeli al ritorno al giudaismo, vennero strangolati e bruciati al rogo in pubblico (maggio 1556); quelli che sfuggirono all'inquisizione vennero accolti a Pesaro dal duca di Urbino Guidobaldo II della Rovere. Il porto di Ancona cadde in disgrazia e grandi furono le perdite economiche per la citt\u00e0 tanto che si sentirono le conseguenze anche a Roma, grazie al boicottaggio commerciale organizzato da Grazia Nasi. Tempo dopo, come spesso succedeva in Europa, il Duca, deluso nella sua speranza di vedere tutti gli ebrei e i marrani di Turchia scegliere Pesaro come centro commerciale, ed espulse (9 luglio 1558) i neo-cristiani da Pesaro e da altri distretti (ib. xvi. 61 et seq.). Molti marrani vennero attratti da Ragusa in Dalmazia, un tempo notevole porto di mare. Nel maggio 1544, vi sbarc\u00f2 una nave carica esclusivamente di rifugiati portoghesi, come Balthasar de Faria riport\u00f2 a re Giovanni.\nIn Francia.\nNello stesso periodo i marrani cercavano rifugio anche oltre i Pirenei, stabilendosi a Saint-Jean-de-Luz, Tarbes, Bayonne, Bordeaux, Marsiglia e Montpellier. Essi vivevano in apparenza come cristiani; venivano sposati da preti cattolici; facevano battezzare i propri figli, e si dichiaravano cattolici in pubblico. In segreto, comunque, circoncidevano i loro bambini, rispettavano come potevano il Sabbath e gli altri giorni di festa, e pregavano assieme. Re Enrico III di Francia conferm\u00f2 i privilegi loro concessi da Enrico II di Francia, e li protesse contro calunnie ed accuse come quelle che un certo Ponteil mosse contro di loro. I marrani portoghesi e spagnoli fecero richiesta a Enrico IV di Francia di permettergli di emigrare in Francia, dicendo che se avesse acconsentito, un gran numero dei loro compagni sofferenti, \"uomini buoni tutti quanti\", avrebbe scelto la Francia come residenza; ma molti neo-cristiani che entrarono in territorio francese furono costretti ad abbandonarlo dopo un breve periodo. Sotto Luigi XIII di Francia i marrani di Bayonne vennero assegnati al sobborgo di Saint Esprit. A St. Esprit, cos\u00ec come a Peyrehorade, Bidache, Orthez, Biarritz, e Saint-Jean-de-Luz, essi abbracciarono gradualmente e apertamente il giudaismo. Nel 1640 diverse centinaia di marrani, considerati essere ebrei, vivevano a St. Jean de Luz; e a St. Esprit esisteva una sinagoga gi\u00e0 nel 1660.\nNelle Fiandre.\nI marrani si rivolsero principalmente anche alle Fiandre, attratti dalle sue citt\u00e0 fiorenti, come Anversa, dove si insediarono molto presto, e Bruxelles. Prima della fine del XVI secolo, i marrani portoghesi, sotto la guida di Jacob Tirado, arrivarono ad Amsterdam. Molti altri li seguirono e la citt\u00e0 venne chiamata la nuova Gerusalemme, mentre centinaia di famiglie neo-cristiane si insediarono a Rotterdam. I marrani delle Fiandre e altri diretti dalla Penisola iberica, si recarono in guisa di cattolici ad Amburgo e Altona (attorno al 1580), dove stabilirono relazioni commerciali con le loro vecchie nazioni. Cristiano IV di Danimarca invit\u00f2 alcune famiglie neo-cristiane a stabilirsi a Gl\u00fcckstadt attorno al 1626, garantendo certi privilegi e ai marrani che si recarono a Emden attorno al 1649.\nNumerosi marrani, comunque, rimasero in Spagna e Portogallo, nonostante la massiccia emigrazione e il destino di innumerevoli vittime dell'inquisizione. I neo-cristiani del Portogallo respirarono maggiormente quando Filippo III di Spagna sal\u00ec al trono e per legge (4 aprile 1601), gli concesse il privilegio della vendita illimitata delle loro propriet\u00e0 terriere, oltre alla libera partenza dalla nazione per s\u00e9, le loro famiglie, e i loro beni. Molti, avvalendosi di questo permesso, seguirono i propri correligionari in Africa e in Turchia. Dopo pochi anni, comunque, i privilegi vennero revocati, e l'inquisizione riprese la sua attivit\u00e0. Ma i portoghesi che non erano stati accecati dal fanatismo percepirono che nessuna misura coercitiva poteva indurre i marrani a lasciare la religione dei loro padri.\nSingoli neo-cristiani come Antonio Fern\u00e1ndez Carvajal, e diversi altri da Spagna, Amburgo e Amsterdam, si recarono a Londra, altre famiglie si diffusero in Brasile, dove i marrani si erano insediati gi\u00e0 in precedenza, e in altre nazioni americane. La migrazione verso Costantinopoli e Salonicco, dove i rifugiati si erano insediati dopo l'espulsione dalla Spagna, cos\u00ec come verso Serbia, Romania, Bulgaria, e addirittura Vienna e Temesvar, continu\u00f2 fino alla met\u00e0 del XVIII secolo."}
{"id": "97769", "revid": "1534511", "url": "https://it.wikipedia.org/wiki?curid=97769", "title": "Re di Mercia", "text": "Di seguito \u00e8 riportata una lista dei sovrani del regno di Mercia. Il regno di Mercia \u00e8 stato uno dei sette regni facenti parte dell'Eptarchia anglosassone e per alcuni secoli la potenza dominante nella regione. Alcuni sovrani merciani sono stati i primi monarchi anglosassoni a rivendicare il titolo di \"Re della Britannia\" o \"Re degli Inglesi\".\nLa tabella contiene il titolo in latino e, sotto, il titolo in antico inglese. I foni \u00fe e \u00f0 corrispondevano a due fonemi distinti (\"th\" dura e dolce). Il carattere \"7\" rappresentava il \"&amp;\" usato nella scrittura contemporanea anglosassone.\nLista.\nI tradizionali sovrani di Mercia erano noti come Iclinga, discendenti dei re degli Angli tedeschi. Quando la linea maschile degli Iclinga si estinse, il trono era conteso da una serie di altre famiglie, etichettate come B, C e W dagli storici.\nTutti i seguenti sono stati re, a meno che non sia specificato altrimenti. Quelli in \"corsivo\" sono probabilmente frutto di leggende, di dubbia autenticit\u00e0 e potrebbero non aver regnato."}
{"id": "97770", "revid": "124123", "url": "https://it.wikipedia.org/wiki?curid=97770", "title": "Pybba", "text": "Le sue date, nelle genealogie, sono di solito indicate come: la nascita attorno al 570, l'inizio del regno nel 593 e la morte nel 606 o nel 615, ma con nessuna prova apparente. La \"Cronaca anglosassone\" lo accenna appena come padre di Penda, con nessun ulteriore particolare.\nLa \"Historia Brittonum\" dice che ebbe 12 figli. A lui successe Cearl, ma non si conoscono i legami familiari tra i due. La \"Cronaca anglosassone\" indica il 626 come anno di insediamento del figlio, Penda, anche se San Beda il Venerabile suggerisce che non sal\u00ec sul trono prima della battaglia di Hatfield Chase (633). Oltre a Penda ed Eowa (che l\"'Historia Brittonum\" definisce come i figli pi\u00f9 cari), Pybba avrebbe avuto anche un altro figlio, Coenwalh (forse escludendo Beornard, che ebbe una vita breve)."}
{"id": "97771", "revid": "834", "url": "https://it.wikipedia.org/wiki?curid=97771", "title": "Ezio Comparoni", "text": ""}
{"id": "97772", "revid": "1318658", "url": "https://it.wikipedia.org/wiki?curid=97772", "title": "Villa Tugendhat", "text": "Villa Tugendhat \u00e8 una villa situata a Brno, in Repubblica Ceca, e progettata negli anni 1928-30 dall'architetto tedesco Ludwig Mies van der Rohe.\u00c8 uno degli edifici pi\u00f9 rappresentativi dell'architettura moderna. Il suo plastico ha fatto parte della mostra \"1000 anni di architettura\" che \u00e8 stata presentata nel 2001 al castello di Praga.\nNel 2002 la villa \u00e8 stata iscritta nel prestigioso elenco dei Patrimoni dell'umanit\u00e0 dell'UNESCO e il 16 agosto 2003 \u00e8 stata onorata dalla targa ricordo che la riconosce come tale. I festeggiamenti sono stati rinviati a causa delle alluvioni avvenute in quell'anno in gran parte della Repubblica Ceca.\nStoria.\nAll'inizio del secolo scorso, nel quartiere di Brno chiamato \"campi neri\" (\u010dern\u00e1 pole), Greta Tugendhat (moglie dell'industriale Fritz Tugendhat) possedeva un terreno in pendio. I coniugi Tugendhat erano rimasti affascinati dal padiglione tedesco alla esposizione internazionale di Barcellona del 1929, fino al punto di contattarne l'autore Mies van der Rohe commissionandogli una villa nello stesso stile. Durante il primo sopralluogo, ammirando la vista dal terreno, con la Chiesa di SS. Pietro e Paolo e del Castello di Spielberg, Mies van der Rohe si innamor\u00f2 del progetto. Durante la progettazione, per\u00f2, l'architetto ebbe dei contrasti con altri architetti locali, i quali non ritenevano opportuno il progetto di un padiglione da adibirsi a casa privata. La famiglia Tugendhat si disse invece entusiasta del progetto. Grazie alla tipologia costruttiva, formata da pilastri in acciaio che supportavano i solai, dopo soli due anni, nel 1930, i Tugendhat si trasferirono nella nuova villa sul pendio e con un giardino.\nDurante il 1938 la villa divenne meta di profughi ebrei provenienti dalla Germania che vennero aiutati, anche economicamente, dai coniugi Tugendhat. A fine maggio 1938 anche Greta e Fritz dovettero abbandonare la loro casa e rifugiarsi prima in Svizzera e poi in Venezuela.\nLa villa venne requisita dalle truppe di occupazione diventando la sede delle SS a Brno. Nel dopoguerra venne riusata come asilo nido e solo dal 2012 \u00e8 stata riaperta al pubblico. Recentemente \u00e8 tornata di attualit\u00e0 in quanto in questo luogo \u00e8 stato firmato il 1\u00ba gennaio 1993, il trattato che ha consentito la divisione politico amministrativa fra Repubblica Ceca e Slovacchia. La villa ha quindi attraversato epoche storiche diverse, ma forse solo oggi \u00e8 stato riscoperto il suo vero valore, simbolo di un'epoca e di uno stile inconfondibili.\nCaratteristiche.\nLa villa, al numero 45 di \u010cernapoln\u00ed ulice, \u00e8 circondata da edifici in stile liberty tipico dell'epoca e l'edificio appare completamente in contrasto con questi. Dalla via dove si trova la villa il prospetto \u00e8 modesto, mentre dal giardino dimostra la sua unicit\u00e0 e funzionalismo. Le peculiari caratteristiche della villa la resero molto costosa; solo una famiglia molto ricca poteva permettersi la spesa. Venne realizzata da mano d'opera morava anche se inizialmente l'architetto non mostr\u00f2 molta fiducia nella capacit\u00e0 degli operai locali.\nL'edificio \u00e8 distribuito su tre piani, con la vista sul centro storico della citt\u00e0. \u00c8 sostenuto da una struttura metallica costituita da pilastri cruciformi portanti, arretrati rispetto al perimetro della casa, ottenuti saldando insieme due profili angolari e quindi rivestiti con un caratteristico carter a forma stondata che nelle parti esterne \u00e8 di lamiera di bronzo brunita mentre nelle parti interne padronali \u00e8 cromata; i pilastri, oltre a sostenere la struttura hanno un notevole effetto estetico. Le porte nella zona padronale non hanno architravatura, l'infisso giunge al soffitto con un sopraluce che aumenta la sensazione di continuit\u00e0 degli ambienti. L'inserimento di porte a tutta altezza fu una condizione sine qua non per Mies van der Rohe, il quale altrimenti avrebbe rinunciato all'incarico.\nPiano superiore.\nIl piano superiore, a livello stradale, comprende l'ingresso unico per famiglia ed ospiti. Nell'ampio ingresso la nota pi\u00f9 caratteristica \u00e8 l'enorme vetrata in parte semicircolare che accarezza il contorno della scala che porta al piano inferiore. Durante l'ultima guerra la vetrata venne sostituita da un normale muro in mattoni per proteggere la casa. In fase di restauro il vetro venne ripristinato come in origine, grazie anche ad un piccolo frammento del vetro originale che permise ai restauratori di ricreare l'effetto voluto dall'architetto. L'interno infatti \u00e8 satinato per proteggere dagli sguardi esterni, mentre la parte esterna rimane lucida. Il pavimento dell'ingresso \u00e8 in pregiato Travertino italiano. La parte privata e la parte pubblica del piano risultano separate in modo da garantire la privacy della famiglia. Le cinque stanze da letto e due dei tre bagni del piano sono infatti accessibili da un corridoio che risulta separato dall'ingresso pur restandone in comunicazione tramite tre porte. La camera da letto del marito, esposta a sud, \u00e8 dotata anche di una scrivania dove Fritz lavorava. La grande finestra con infissi di pregio si apre sul terrazzo comune. A fianco c'\u00e8 la camera della moglie con un tavolino ed un grande armadio a muro a tutta altezza che richiama come colore e stile la porta a tutta altezza creando un effetto di continuit\u00e0. Non si capisce dove inizi la porta e dove finisca l'armadio. Le due stanze dei figli, anch'esse con ampie finestrature aperte verso il terrazzo comune, sono divise da una porta, sempre alta tre metri, di tipo scorrevole. L'arredo della stanza dei pi\u00f9 piccoli (Ernst e Hans) \u00e8, a differenza del resto della villa, di tipo modesto, laccato di bianco per una facile pulizia e di costo contenuto per poter lasciare la massima libert\u00e0 di gioco ai bambini. L'armadio a muro \u00e8 dotato di un lavandino con acqua corrente calda e fredda. La stanza della figlia maggiore Hana, nata dal primo matrimonio di Greta, \u00e8 dotata di due letti. La famiglia non volle una stanza per gli ospiti e quindi la badante metteva a disposizione il suo locale trasferendosi, in caso di necessit\u00e0, nella stanza della figlia maggiore. La quinta stanza, unica a non affacciarsi sul lato sud e quindi a non aver accesso al balcone, \u00e8 la stanza della badante. Fin dalla progettazione fu chiara la sua destinazione, gli infissi, infatti, sono di qualit\u00e0 decisamente inferiore rispetto alle altre quattro stanze padronali. \u00c8 dotata di un armadio a muro che nasconde un lavandino con acqua corrente. Il bagno principale del piano prende luce da un lucernario aperto in tutte e quattro le direzioni che garantisce, pur in assenza di finestra, di una luminosit\u00e0 senza pari. Tutta la pavimentazione del piano, ad eccezione dell'ingresso, \u00e8 in linoleum naturale color bianco panna.\nIl terrazzo comune era la zona di gioco estiva dei bambini. Era dotato di una sabbiera, una piscinetta e veniva usato anche come percorso per le macchinine a pedali.\nPiano intermedio.\nDall'ingresso comune una scala a chiocciola porta al primo piano sotto al livello stradale. La vista che si presenta \u00e8 di una stanza di quasi 300\u00a0m\u00b2, apoteosi del concetto di open space di cui Mies van der Rohe era grande estimatore. Tutto il piano \u00e8 sviluppato in un unico volume il quale \u00e8 magistralmente diviso in alcuni spazi legati l'uno all'altro senza soluzione di continuit\u00e0. Le quattro aree funzionali della stanza possono essere separate l'una dall'altra per mezzo di tende in shantung nero e beige da dispiegare all'occasione. Una parete di onice separa la zona lettura e biblioteca dalla zona lavoro con tavolo e sedie. La pavimentazione in linoleum naturale, come quella del piano superiore, viene ripresa nel rivestimento superficiale del tavolino della biblioteca, anch'esso realizzato in linoleum. Una parete in ebano macassar a semicerchio nasconde un tavolo circolare modulare che si trasforma velocemente da piccolo tavolo per tre persone ad un enorme tavolo per ventiquattro ospiti. Un effetto particolarmente affascinante si ottiene al tramonto, quando il sole discende verso il giardino e la luce, penetrando dalle ampie finestre, colpisce la preziosissima parete color rosa semitrasparente in onice, lunga quasi quattro metri, diffondendosi in tutto l'ambiente del soggiorno. Questo effetto luminoso non era voluto, ma sorprese positivamente l'architetto.\nIn una parete del soggiorno c'\u00e8 una piccola finestra chiusa da un vetro verso un retrostante ripostiglio. Apparentemente poco significativa, in realt\u00e0 la piccola finestra serviva per la proiezione di film. Nella stanza, adiacente alla scala, c'era un proiettore e in quella piccola finestra si poteva proiettare dal dietro in una specie di \u201cschermo televisivo\u201d. La televisione infatti non esisteva ancora: venne inventata in USA nel dopoguerra e giunse in Europa solo negli anni cinquanta. Fritz Tugendhat era un grande appassionato di cinema ed anche un dilettante dotato di buone capacit\u00e0.\nL'ambiente \u00e8 semplice e ricerca la massima luminosit\u00e0 e trasparenza. Il prospetto sud \u00e8 costituito, essenzialmente, da cinque enormi finestre. Due di queste possono essere abbassate interamente. Rientrando a filo del pavimento rimuovono il confine fra casa e giardino creando un tutt'uno che rende ancora pi\u00f9 ampia la gi\u00e0 enorme stanza. L'ingegnoso sistema automatico, posto al piano inferiore, \u00e8 composto da due potenti motori elettrici e robuste catene in grado di muovere il non indifferente peso di 600\u00a0kg di ogni finestra. Singolare \u00e8 pure il piccolo giardino d'inverno situato sul lato sud-est del soggiorno.\nUn corridoio a sud-ovest porta verso la zona della servit\u00f9. Si trovano infatti, su questo stesso piano, la cucina e la dispensa. Un montacarichi inoltre collega la cucina con il piano inferiore. In quest'area si nota una differente cura dei particolari. Gli infissi delle finestre sono funzionali, ma non della stessa qualit\u00e0 di quelli presenti nel lato padronale. Le porte non sono pi\u00f9 a tutta altezza. I pilastri metallici non sono pi\u00f9 ricoperti dal carter di ottone, mostrando quindi la loro tecnologia costruttiva.\nPiano inferiore.\nUna scala a chiocciola porta al piano sottostante. Il secondo piano sotto al livello stradale \u00e8 dedicato principalmente alla servit\u00f9 ed ai macchinari. \u00c8 su questo piano, infatti, che troviamo l'ingegnoso sistema di climatizzazione della casa. Tramite tre ante scorrevoli era possibile miscelare l'aria esterna con l'aria calda prodotta da una stufa a carbone oppure aria rinfrescata dal passaggio attraverso una cascata d'acqua. L'aria veniva quindi ripulita da dei filtri impregnati di olio di cedro e da un successivo filtro di trucioli di cedro per eliminare le tracce di olio del primo filtro. Un enorme pompa centrifuga spingeva poi quest'aria lungo tutto l'impianto di climatizzazione della casa. L'impianto di riscaldamento consumava un vagone di carbone ogni inverno. L'acqua calda generata dall'impianto veniva inoltre convogliata dentro a dei tubi che corrono ai piedi delle enormi vetrate. In tal modo il riscaldamento e la lama di aria conseguente sulla finestra, evitava l'appannamento dovuto alla condensa.\nSempre al piano inferiore si trova una enorme stanza usata principalmente per stendere la biancheria. Si trova, inoltre, la stanza con i potenti motori che azionano i vetri del salone. Dietro al deposito delle verdure c'\u00e8 un serbatoio di acqua piovana. \u00c8 presente la lavanderia con una moderna, per il 1930, lavatrice a vapore ed una asciugatrice centrifuga. A fianco della lavanderia c'\u00e8 poi la camera oscura di Fritz Tugendhat. Il padrone di casa era un esperto fotografo che amava sviluppare e stampare in casa le proprie fotografie. La stanza \u00e8 dotata di un impianto di deumidificazione per non rovinare il materiale fotografico. Tutta la storica collezione di foto della villa \u00e8 stata stampata personalmente da Fritz. L'ultima stanza in fondo \u00e8 la cosiddetta 'stanza delle tarme'. \u00c8 la stanza ermetica dove la signora Greta riponeva le pellicce. \u00c8 completamente rivestita di piastrelle, non solo in terra ma anche sulle pareti e soffitto. Le piastrelle e la barra di ottone che si possono ammirare in questa stanza sono originali degli anni trenta. \u00c8 questa l'unica stanza che si \u00e8 conservata intatta da allora.\nArredo.\nL'interno dell'intera villa \u00e8 arredato da oggetti singolari progettati e collocati nel luogo dallo stesso architetto, il quale ha curato moltissimo i dettagli, in particolare le famose poltrone del soggiorno. Purtroppo tutto l'arredo originale \u00e8 andato perduto. Le stanze sono state arredate dai restauratori basandosi sulle foto d'epoca scattate da Fritz Tugendhat. In alcuni casi gli arredi sono stati ricostruiti dalle stesse ditte che ne costruirono gli originali negli anni trenta. I pochissimi pezzi originali rimasti sono conservati altrove in ambiente protetto in quanto troppo fragili per poter essere esposti nella villa.\nArea servit\u00f9.\nLa parte sinistra della villa, guardando dal giardino, \u00e8 separata come volume al livello del piano stradale, ma connessa internamente al lato destro. Era adibita ad alloggio della servit\u00f9, camerieri ed autista. Attualmente \u00e8 adibita ad uffici, segreteria e cassa del dipartimento dei musei di Brno per la villa Tugendhat."}
{"id": "97773", "revid": "978461", "url": "https://it.wikipedia.org/wiki?curid=97773", "title": "Alfa Romeo Giulia GT 1300 Junior", "text": ""}
{"id": "97775", "revid": "499531", "url": "https://it.wikipedia.org/wiki?curid=97775", "title": "Reagente limitante", "text": "Data una reazione irreversibile, si definisce reagente limitante (o fattore limitante) il reagente il cui esaurimento impedisce alla reazione di proseguire fino al completamento (cio\u00e8 fino alla totale scomparsa dei reagenti).\nIn altre parole un reagente \u00e8 limitante se \u00e8 presente nell'ambiente di reazione in quantit\u00e0 minore rispetto al rapporto stechiometrico.\nIl reagente limitante pu\u00f2 essere individuato grazie alla funzione \"limitante\" l (espressa in \"moli\"), detto x un reagente, y\u2260x un altro, \u03bd i loro coefficienti stechiometrici, n le moli:\nQuando questa \u00e8 minore di zero, y \u00e8 in eccesso, quindi x \u00e8 il reagente limitante. Quando invece \u00e8 maggiore di zero, y \u00e8 il reagente limitante. Se il risultato \u00e8 uguale a zero, x e y sono \"proporzionati\", e si esauriranno insieme.\nEsempio.\nAd esempio, si consideri la reazione:\nQuesto significa che formula_3 sono richiesti per reagire con formula_4 (benzene).\nLa quantit\u00e0 di ossigeno richiesta per altre quantit\u00e0 di benzene pu\u00f2 essere calcolata usando la moltiplicazione incrociata. \nPer esempio, se sono presenti 1,5 mol formula_5, sono necessari 11,25 mol formula_6:\nSe sono presenti 7 mol formula_6, l'ossigeno sar\u00e0 consumato prima del benzene. Perci\u00f2, formula_6 deve essere il reagente limitante.\nQuesta conclusione pu\u00f2 essere verificata confrontando il rapporto molare di formula_6 e formula_5 richiesta dall'equazione bilanciata con il rapporto molare attualmente presente:\nQuindi il rapporto attuale \u00e8 molto piccolo, formula_6 \u00e8 il reagente limitante."}
{"id": "97779", "revid": "118873859", "url": "https://it.wikipedia.org/wiki?curid=97779", "title": "Dominio d'integrit\u00e0", "text": "In algebra, un dominio d'integrit\u00e0 \u00e8 un anello commutativo con unit\u00e0 tale che formula_1 in cui il prodotto di due qualsiasi elementi non nulli \u00e8 un elemento non nullo. I domini di integrit\u00e0 sono estensioni degli interi e forniscono un insieme naturale per lo studio della divisibilit\u00e0.\nIn altre parole, un dominio d'integrit\u00e0 \u00e8 un anello commutativo privo di divisori dello zero. Pi\u00f9 precisamente l'anello formula_2 \u00e8 un dominio d'integrit\u00e0 se valgono le seguenti condizioni:\nLa seconda legge viene detta legge di annullamento del prodotto. Equivalentemente, un dominio di integrit\u00e0 pu\u00f2 essere definito come un anello commutativo in cui l'ideale nullo formula_5 \u00e8 primo, o come sottoanello di un qualche campo.\nLa condizione che formula_6 serve all'unico scopo di escludere l'anello banale formula_5 con un solo elemento.\nCampo delle frazioni.\nSe formula_25 \u00e8 un dominio d'integrit\u00e0, il pi\u00f9 piccolo campo formula_42 che contiene formula_25 come sottoanello \u00e8 unicamente determinato a meno di isomorfismi ed \u00e8 chiamato campo delle frazioni o campo quoziente di formula_25. \nIl campo quoziente pu\u00f2 essere costruito esplicitamente, quozientando l'insieme delle coppie del prodotto cartesiano di formula_25, scritte nella forma formula_46, con formula_15 e formula_16 in formula_25 e formula_50, tramite la relazione di equivalenza formula_51 se e solo se formula_52 e munendolo delle operazioni\nIl campo delle frazioni degli interi \u00e8 il campo dei numeri razionali: in questo caso la relazione di equivalenza \u00e8 quella solita, per cui formula_55 e formula_56 sono in verit\u00e0 lo stesso numero razionale. Il campo delle frazioni di un campo \u00e8 il campo stesso.\nAltre propriet\u00e0.\nSia formula_25 un dominio d'integrit\u00e0.\nDivisibilit\u00e0, elementi primi e irriducibili.\nIn un anello qualsiasi si possono estendere i concetti di divisibilit\u00e0 e di numero primo presenti in formula_8: in un anello commutativo le definizioni risultano per\u00f2 molto pi\u00f9 semplici, e in un dominio di integrit\u00e0 il rapporto fra gli elementi e l'operazione di prodotto risulta essere pi\u00f9 vicino a quanto accade in formula_8. \nDivisibilit\u00e0.\nSe formula_15 e formula_16 sono elementi di un anello commutativo formula_25, diciamo che \"formula_15 divide formula_16\" o \"formula_15 \u00e8 un divisore di formula_16\" o \"formula_16 \u00e8 un multiplo di formula_15\" se e solo se esiste un elemento formula_10 in formula_25 tale che formula_86. In questo caso scriviamo formula_87. Abbiamo le seguenti propriet\u00e0:\nGli elementi che dividono formula_97 sono le unit\u00e0 di formula_25, e sono precisamente gli elementi invertibili di formula_25. Le unit\u00e0 dividono ogni altro elemento.\nSe formula_87 e formula_101, allora diciamo che formula_15 e formula_16 sono elementi associati; formula_15 e formula_16 sono associati se e solo se esiste un'unit\u00e0 formula_106 tale che formula_107.\nElementi primi e irriducibili.\nNel tentativo di estendere una definizione di numero primo da formula_8 ad un anello commutativo formula_25 qualsiasi, si nota subito che due definizioni equivalenti in formula_8 possono non esserlo pi\u00f9 in generale. Per questo motivo definiamo due concetti distinti, parlando di elementi \"irriducibili\" e \"primi\".\nLe due definizioni coincidono su formula_8: un numero formula_30 \u00e8 irriducibile (o primo) se e solo se formula_30 oppure formula_124 \u00e8 un numero primo.\nSe formula_25 \u00e8 un dominio d'integrit\u00e0, un elemento primo \u00e8 sempre irriducibile. Supponiamo infatti che formula_126 dove formula_15 e formula_16 sono elementi di formula_25. Allora formula_70 divide formula_131. Quindi formula_116 oppure formula_117 perch\u00e9 formula_70 \u00e8 primo. Supponiamo formula_116, cio\u00e8 formula_136. Quindi formula_137, ovvero formula_138. Poich\u00e9 formula_25 \u00e8 un dominio di integrit\u00e0 e formula_70 non \u00e8 lo zero, abbiamo formula_141 e quindi formula_16 \u00e8 un'unit\u00e0. Quindi formula_70 \u00e8 irriducibile.\nIn generale, un elemento irriducibile pu\u00f2 non essere primo. Se formula_25 \u00e8 un dominio a fattorizzazione unica i due concetti sono equivalenti."}
{"id": "97785", "revid": "395572", "url": "https://it.wikipedia.org/wiki?curid=97785", "title": "Glottologia", "text": ""}
{"id": "97787", "revid": "1745361", "url": "https://it.wikipedia.org/wiki?curid=97787", "title": "Val di Fassa", "text": "La val di Fassa (\"Val de Fascia\" in ladino) \u00e8 una valle nelle Dolomiti, situata nel Trentino nord-orientale, al confine con le province di Bolzano e Belluno. Costituisce l'alto corso del torrente Avisio, che nasce dal ghiacciaio della Marmolada. Circondata da alcuni dei pi\u00f9 noti gruppi montuosi dolomitici, la valle \u00e8 un'importante meta turistica sia invernale sia estiva. Inoltre, per la sua identit\u00e0 linguistica, \u00e8 parte integrante della Ladinia.\nGeografia fisica.\nCostituita da sei comuni, \u00e8 attraversata per intero dall'alto corso del torrente Avisio (affluente di sinistra del fiume Adige), dalle sorgenti fino alla confluenza del rio San Pellegrino nel centro di Moena, che costituisce il confine naturale con la Val di Fiemme.\nLa valle \u00e8 circondata da alcuni dei pi\u00f9 importanti massicci delle Dolomiti, i \"Monti Pallidi\": la Marmolada, il Gruppo del Sella, il Gruppo del Sassolungo, il Gruppo del Catinaccio, ma anche da montagne a litologia non dolomitica quali il Buffaure e i Monzoni.\nLa val di Fassa \u00e8 collegata alle altre valli dolomitiche attraverso la Strada statale 48 delle Dolomiti, che la collega alla val di Fiemme e a Ora in val d'Adige, oltrech\u00e9, tramite il passo Pordoi, a Livinallongo del Col di Lana e Cortina d'Ampezzo. Inoltre il passo San Pellegrino collega Moena con la valle del Biois, il passo di Costalunga connette Vigo di Fassa con la val d'Ega, mentre da Canazei \u00e8 possibile raggiungere la val Gardena tramite il passo Sella e Rocca Pietore e la val Cordevole tramite il passo Fedaia.\nValli secondarie.\nNel torrente Avisio confluiscono numerosi torrenti che scorrono nelle valli laterali presenti nel suo bacino idrografico. Ognuna di queste vallate minori, solitamente di conformazione glaciale, raramente \u00e8 dotata di una strada asfaltata e nessuna ospita centri importanti. Non mancano tuttavia malghe e fienili tipici della tradizione montana locale. Le vallate pi\u00f9 importanti sono:\nComuni.\nI comuni che ne fanno parte sono, da sud a nord:\nStoria.\nI primi insediamenti umani nella val di Fassa sembrano risalire all'Et\u00e0 del Bronzo, anche se la zona era frequentata fin dalla preistoria da cacciatori provenienti dalle pianure pi\u00f9 a sud. Una conferma dell'esistenza di insediamenti stabili e culturalmente uniti nella zona, fu il ritrovamento dei resti di un castelliere retico, avvenuto nel 1968 nei pressi di Mazzin. La conquista romana della Rezia (15 a.C.) diffuse nell'area dolomitica il latino che, . Testimonianze del passaggio romano, oltre che nella lingua, si trovano comunque in alcuni toponimi locali (es. \"Vicus\"-Vigo di Fassa).\nDurante il Medioevo la val di Fassa fu soggetta all'autorit\u00e0 del Principato vescovile di Bressanone, ad eccezione di Moena, che apparterr\u00e0 a Trento almeno fin dal XII secolo. Fu in questo periodo, attraverso una lunga lotta con l'autorit\u00e0 vescovile, che si affermarono le prerogative di autonomia e di libert\u00e0 della \"Comunit\u00e0 di Fassa\", fondate sul diretto controllo e sulla propriet\u00e0 collettiva di parte del territorio, in particolare dei boschi e dei pascoli di alta montagna. I diritti di autonomia e di gestione del territorio decaddero soltanto nel periodo delle guerre napoleoniche, in cui i fassani si schierarono al fianco delle milizie popolari tirolesi. Dopo la fine dell'epoca napoleonica la valle condivise i destini dell'impero austro-ungarico, e alla fine del XIX secolo la \"scoperta\" di nuove vette contribu\u00ec a diffondere in tutta Europa il mito romantico dei Monti Pallidi, e cre\u00f2 le condizioni per la nascita di quell'industria turistica che sarebbe stata successivamente la maggiore risorsa economica locale.\nAllo scoppio della prima guerra mondiale la val di Fassa si trov\u00f2 sulla linea del fronte italo-austriaco. Numerose sono le testimonianze del conflitto, come le trincee visitabili oggi attraverso itinerari turistici come la celebre ferrata delle Trincee. All'interno del ghiacciaio della Marmolada le truppe austroungariche scavarono addirittura un complesso sistema di gallerie, dotate di elettricit\u00e0, telegrafo e riscaldamento, tale da meritarsi l'appellativo di \"citt\u00e0 di ghiaccio\" (\"Eisstadt\"). \nIl passaggio, nel 1918, del Tirolo cisalpino al Regno d'Italia, segn\u00f2 un'ulteriore diminuzione dell'autonomia e dell'identit\u00e0 storica della zona, con il frazionamento dell'area culturale ladina in diverse entit\u00e0 amministrative. A partire dal secondo dopoguerra, con l'istituzione della regione autonoma Trentino-Alto Adige, del comprensorio Ladino di Fassa, e la recente istituzione della \"comunit\u00e0 di valle\" (il Comun General de Fascia), l'identit\u00e0 locale fassana \u00e8 nuovamente in fase di riconoscimento.\nLingua.\nIn val di Fassa si parla prevalentemente la lingua ladina, nella sua variante del dialetto fassano. Tale idioma \u00e8 ulteriormente suddiviso in tre varianti:\nAl censimento del 2011, 8.092 cittadini residenti in valle si sono dichiarati di madrelingua ladina, pari al 81,54% della popolazione.\nTradizioni.\nA Moena esiste un quartiere chiamato \"Rione Turchia\" (orograficamente situato nella val di Fiemme), in cui annualmente si celebra la \"Festa in Turchia,\" per ricordare la vicenda di un generale dell'Impero Ottomano sfuggito alla battaglia di Vienna del 1683 che, valicate le Alpi e arrivato stremato in quel di Moena, viene soccorso dagli abitanti del rione, che a loro volta vengono soprannominati \"turchi\", a causa dell'assistenza prestata al generale ottomano.\nNella valle \u00e8 molto forte la tradizione popolare, legata alla cultura ladina. In valle sono conosciute favole, leggende e racconti popolari legate ai maestosi monti che le fanno da contorno. \u00c8 celebre quella di \"Ciambolp\u00ecn\", il pastore innamorato nativo del lago di Fed\u00e0ia, presso la Marmolada, rimasto stregato dalla fata \"Kelina\". A Vigo di Fassa, centro amministrativo della valle, hanno sede l'Istituto Culturale Ladino \"Majon di fascegn\" e il museo ladino di Fassa. In ogni paese c'\u00e8 una chiesa dall'architettura caratteristica della zona trentina e del vicino Alto Adige.\nIn val di Fassa esistono molte tradizioni come quella di San Nicol\u00f2, patrono di Pozza di Fassa dove si trova una chiesetta dedicata, che assieme ai krampus gira per i paesi della valle la sera del 5 di dicembre. Recentemente sono state organizzate una sfilata di krampus nel 2016 e una nel 2017.\nTurismo.\nLe attivit\u00e0 che si svolgono in valle sono legate principalmente al turismo, sia estivo che invernale. Le localit\u00e0 sciistiche della valle fanno parte del consorzio \"Dolomiti Superski\", il pi\u00f9 esteso al mondo. Le aree sciistiche della valle sono le seguenti:\nPer quanto riguarda il turismo estivo, \u00e8 possibile utilizzare i mezzi di risalita invernali per raggiungere i punti di accesso pi\u00f9 comodi per numerose escursioni, caratterizzate da laghi alpini, boschi e pareti rocciose. Notevoli sono le possibilit\u00e0 escursionistiche nei gruppi dolomitici del Catinaccio, Sassolungo, Sella, Marmolada e Buffaure-Monzoni. D'estate \u00e8 anche possibile percorrere il tragitto del Sellaronda a piedi o in mountain bike. Una pista ciclabile percorre inoltre tutta la val di Fassa, da Canazei a Moena, e oltre fino a Molina di Fiemme, seguendo in gran parte il percorso della Marcialonga."}
{"id": "97788", "revid": "2", "url": "https://it.wikipedia.org/wiki?curid=97788", "title": "Chilocaloria", "text": ""}
{"id": "97791", "revid": "838137", "url": "https://it.wikipedia.org/wiki?curid=97791", "title": "229 a.C.", "text": ""}
{"id": "97793", "revid": "599013", "url": "https://it.wikipedia.org/wiki?curid=97793", "title": "Luca Cadalora", "text": "Carriera.\nEsord\u00ec nel mondo del motociclismo professionistico nel 1984, anno in cui corse il motomondiale nella classe 125 con una MBA. Nel 1986, dopo due annate dove ottiene un piazzamento a podio come evento di rilievo, si trasfer\u00ec alla Garelli, dove vinse il mondiale dell'ottavo di litro dopo aver conquistato quattro Gran Premi.\nNel 1987 fece il passaggio nella classe 250, alla guida di una Yamaha YZR 250 del team Agostini. Con la motocicletta giapponese corse per quattro anni fino al 1990, vincendo complessivamente sette gare. Pass\u00f2 poi tra le file del team Kanemoto con una Honda NSR 250, con cui vinse due mondiali consecutivi della quarto di litro (1991 e 1992) , dopo aver vinto quindici gare.\nDal 1993 torn\u00f2 alla guida di una motocicletta Yamaha ma nel Marlboro Team Roberts in classe 500. Vinse complessivamente sei gare (due all'anno) e nel 1994 arriv\u00f2 secondo nella classifica finale, alla spalle soltanto della Honda NSR 500 di Michael Doohan.\nNel 1996 Cadalora decise di tornare nel team Kanemoto (squadra con cui aveva vinto due titoli mondiali in 250) ma dopo una sola annata, coronata dalla vittorie di due gare e dal terzo posto in classifica generale, si sposta nel 1997 al team Yamaha Promotor Racing per le prime tre gare stagionali, per poi completare l'annata spostandosi nel team Red Bull Yamaha WCM.\nNel 1998 corse due gare con la Yamaha del team Rainey, sfiorando la vittoria sul circuito del Jarama (si ritir\u00f2 per un guasto elettrico all'ultimo giro, quando era in scia di Checa che era al comando), una con la Suzuki RGV \u0393 500 ad Assen e l'ultima gara del campionato con la tedesca MuZ. Nel 1999 firm\u00f2 con la MuZ con la quale disput\u00f2 alcune gare, partendo in prima fila nel GP di Germania.\nNel 2000 disput\u00f2 alcune gare con la Modenas KR3 del team Proton TEAM KR di Kenny Roberts (suo team manager in passato) raccogliendo 3 punti.\nIn totale per quanto riguarda il motomondiale, ha disputato 195 gare, ottenendo 34 vittorie, 29 pole position e 72 podi, con 3 titoli mondiali.\nNel 1998 prova la Ducati in un test al Mugello, mentre nel 2000 viene inserito nel team sviluppo della squadra Ducati Corse come collaudatore.\nIn virt\u00f9 di questo accordo e dell'infortunio che colpisce il 25 aprile 2000, in gara 2 del gran premio d'Australia, il campione del mondo in carica Carl Fogarty, esordisce nel mondiale Superbike sul circuito di Donington Park con la 996 ufficiale del team Ducati Infostrada, ma visti gli scarsi riscontri nelle due gare (ritirato in gara 1 e 17\u00ba in gara 2) gli viene preferito, per la gara successiva e per il resto della stagione, l'australiano Troy Bayliss.\nDa marzo 2016 a novembre 2018 ha fatto parte della squadra di Valentino Rossi in qualit\u00e0 di personal coach."}
{"id": "97794", "revid": "838137", "url": "https://it.wikipedia.org/wiki?curid=97794", "title": "228 a.C.", "text": ""}
{"id": "97796", "revid": "991694", "url": "https://it.wikipedia.org/wiki?curid=97796", "title": "Prima Guerra Punica", "text": ""}
{"id": "97797", "revid": "838137", "url": "https://it.wikipedia.org/wiki?curid=97797", "title": "226 a.C.", "text": ""}
{"id": "97798", "revid": "1355461", "url": "https://it.wikipedia.org/wiki?curid=97798", "title": "Palm OS", "text": "Palm OS \u00e8 stato sistema operativo per computer palmari e smartphone sviluppato da Palm Inc, azienda statunitense che ha chiuso i battenti nel 2011.\nL'ultima versione impiegata dai produttori di hardware che supportavano il sistema operativo era la Palm OS 5 (Garnet), che supportava microprocessori a 32 Bit ARM della Motorola, Intel e Texas Instruments.\nA differenza delle versioni precedenti, Palm OS 5 era multi thread, con il supporto nativo per il Wi-Fi, un sistema di crittografia a 128 Bit ed un supporto per schermi ad alta risoluzione (fino a 320 x 480 pixel). Inoltre aveva un miglior supporto multimediale per video e audio.\nSi sono susseguite diverse versioni, l'ultima era la 5.4.9 impiegata dal Palm Treo 680 e dal Palm Centro, che migliorava il supporto per dispositivi Bluetooth con protocollo 1.2. Palm OS Garnet supportava, seppur in maniera limitata, il multitasking. I palmari e gli smartphones Palm OS potevano riprodurre un video, un file MP3 od eseguire alcune altre funzioni in contemporanea ad altri processi.\nPalm OS 6 (Cobalt).\nLa versione del Palm OS 6, nome in codice \"Cobalt\", \u00e8 stata rilasciata nel 2006, ma mai impiegata da produttori di hardware ed infine abbandonata in favore di Palm OS su Linux.\nPalm OS su Linux (ALP).\nLa Palm Inc. \u00e8 stata acquistata alla fine del 2005 dalla giapponese ACCESS Systems, che aveva riconvertito il progetto Palm OS in un layer di applicazioni, API ed interfaccia utente per un kernel Linux ottimizzato per dispositivi mobili. La nuova versione di Palm OS, sotto il nome di ALP (Access Linux Platform, gi\u00e0 Palm OS on Linux), nelle intenzioni del produttore, doveva unire il basso costo e la potenza di Linux con l'intuitivit\u00e0 di Palm OS, mantenendolo retrocompatibile con un parco di oltre 25.000 applicazioni. Il sistema operativo doveva essere commercializzato nel corso del 2007, ma ritardi di produzione hanno costretto la societ\u00e0 a posticipare la presentazione del sistema operativo a fine 2008."}
{"id": "97800", "revid": "838137", "url": "https://it.wikipedia.org/wiki?curid=97800", "title": "225 a.C.", "text": ""}
{"id": "97801", "revid": "838137", "url": "https://it.wikipedia.org/wiki?curid=97801", "title": "224 a.C.", "text": ""}
{"id": "97802", "revid": "6392", "url": "https://it.wikipedia.org/wiki?curid=97802", "title": "Tubo termoionico", "text": ""}
{"id": "97803", "revid": "122017069", "url": "https://it.wikipedia.org/wiki?curid=97803", "title": "Eudora", "text": "Eudora \u00e8 uno dei primi programmi di posta elettronica a essere stato creato e reso disponibile al pubblico a titolo gratuito (freeware). La prima versione, che risale al 1988, fu scritta da Steve Dorner. Fu anche il primo programma di questo tipo ad avere un'interfaccia grafica.\nNel 1991 il prodotto fu acquistato da Qualcomm.\nPer diversi anni Eudora \u00e8 stato uno tra i pi\u00f9 diffusi programmi di posta elettronica, sia per utenti Mac OS sia per utenti di Microsoft Windows, fino all'avvento delle \"suite\" integrate come Netscape Navigator e Internet Explorer (con Outlook Express), forse meno ricche di funzionalit\u00e0 ma con il vantaggio dell'integrazione con il browser e di un'interfaccia utente pi\u00f9 accattivante e moderna.\nIl nome Eudora deriva da quello di Eudora Welty, una scrittrice statunitense di grande fama, che scrisse il racconto breve \"Why I Live at the P.O.\" (in italiano \"Perch\u00e9 vivo all'ufficio postale\").\nEudora OSE e Penelope.\nL'11 ottobre 2006 Qualcomm annunci\u00f2 che le future versioni di Eudora sarebbero state basate sulla stessa piattaforma tecnologica di Mozilla Thunderbird, col codice riscritto e condiviso chiamato Penelope, e Eudora sarebbe stato open source: Eudora OSE (Open Source Edition), cos\u00ec chiamato dal 2 luglio 2010.\nA fine agosto 2007 \u00e8 uscita la prima versione beta, la 8.0.0b1, resettando la numerazione, rinominandola \"beta 1.0 release candidate 1,\" e sincronizzando le numerazioni col codice Penelope. La prima release stabile disponibile, Eudora OSE 1.0, \u00e8 stata distribuita il 13 settembre 2010, poi anche per Linux.\nEudora OSE non ha tutte le caratteristiche e il comportamento delle versioni commerciali (sino alla 7.x): per questo la sola numerazione pu\u00f2 essere fuorviante in questo senso. Eudora OSE incorpora il codice Penelope e le relative funzionalit\u00e0 aggiuntive, mentre per Thunderbird il codice Penelope \u00e8 disponibile come estensione da inserire a parte. L'ultima versione di Eudora (la 7.x, nelle sue varie implementazione) rappresenta ancora oggi un valido ed efficace software di posta elettronica, che offre ai suoi fruitori una serie di funzioni difficili da rinvenire in altri programmi, seppur decisamente pi\u00f9 attuali."}
{"id": "97804", "revid": "838137", "url": "https://it.wikipedia.org/wiki?curid=97804", "title": "223 a.C.", "text": ""}
{"id": "97806", "revid": "838137", "url": "https://it.wikipedia.org/wiki?curid=97806", "title": "222 a.C.", "text": ""}
{"id": "97808", "revid": "767487", "url": "https://it.wikipedia.org/wiki?curid=97808", "title": "Charlot rientra tardi", "text": "Charlot rientra tardi (\"One A.M.\") \u00e8 un film interpretato, diretto e prodotto da Charlie Chaplin; fu proiettato la prima volta il 7 agosto 1916. In Italia il film \u00e8 anche noto con i titoli Il nottambulo e Charlot gentiluomo ubriaco.\nIn pratica un monologo: una superba interpretazione di un elegante signore che rientra dopo una serata in cui deve aver esageratamente alzato il gomito. Dopo l'iniziale apparizione di Albert Austin quale autista del taxi, Chaplin rimane da solo sulla scena dove d\u00e0 prova anche di straordinarie doti acrobatiche nel mantenere o perdere l'equilibrio, con conseguenti cadute tanto realistiche da suscitare partecipazione per il dolore provato.\nChaplin ebbe a dire che questo film rischi\u00f2 di non avere seguito per i rischi corsi nell'interpretarlo.\nTrama.\nRecapitato da un impassibile e distaccato taxista dinanzi alla sua abitazione, Charlot, elegantemente vestito quanto vistosamente ubriaco, con qualche difficolt\u00e0 riesce ad uscire dall'abitacolo del mezzo e dirigendosi verso la porta di casa. Frugatesi nelle tasche alla ricerca della chiave che, per\u00f2 non trova, si vede costretto ad entrare dalla finestra aperta, finendo dentro la sottostante vasca dei pesci; appena dentro ritrova la chiave per cui ripercorre a ritroso il percorso, vasca dei pesci compresa, per fare un dignitoso ingresso dall'apertura principale.\nUn ampio salone elegantemente arredato con molteplici trofei di caccia lo accoglie al piano terra e al piano elevato la zona notte con l'agognato letto per un meritato riposo, ma soddisfare il bisogno sar\u00e0 impresa ardua e rischiosa tra tappeti di bestie feroci dai denti e artigli acuminati che paiono animati agli occhi del beone e un tavolo girevole su cui dar\u00e0 vita ad una vorticosa corsa in circolo con la superficie che scorre sotto i suoi piedi e finendone scaraventato rovinosamente a terra. I Gradini delle due scale laterali che paiono cosparsi d'olio gli procurano tanti scivoloni e quando finalmente riesce a raggiungere il piano superiore l'oscillazione del pendolo lo colpisce rigettandolo di nuovo al piano inferiore ripercorrendo a ruzzoloni a ritroso le scale, per molte volte. Riconquistato il livello notte, arrampicatosi con l'ausilio dell'appendiabiti, nella camera da letto \u00e8 sparito il letto, o meglio, scomparso letteralmente: un diabolico congegno ne provoca la scomparsa nella parete. Inutili i tentativi di piegare al proprio volere lo strumento di supplizio piuttosto che di riposo e, una volta distruttolo dopo esserne rimasto incastrato, rischiata la decapitazione e il soffocamento, non gli rimane che sdraiarsi nella vasca da bagno per un meritato sonno ristoratore, passando prima in doccia, completamente vestito, s'intende."}
{"id": "97809", "revid": "287204", "url": "https://it.wikipedia.org/wiki?curid=97809", "title": "Gustav Schuft", "text": "Partecip\u00f2 all'Olimpiade di Atene del 1896 vincendo medaglie nelle gare a squadre, mentre ottenne solo piazzamenti nelle gare singole."}
{"id": "97810", "revid": "7087", "url": "https://it.wikipedia.org/wiki?curid=97810", "title": "Charlot ubriaco", "text": ""}
{"id": "97811", "revid": "7087", "url": "https://it.wikipedia.org/wiki?curid=97811", "title": "Il nottambulo", "text": ""}
{"id": "97812", "revid": "838137", "url": "https://it.wikipedia.org/wiki?curid=97812", "title": "211 a.C.", "text": ""}
{"id": "97815", "revid": "1305772", "url": "https://it.wikipedia.org/wiki?curid=97815", "title": "Arn", "text": ""}
{"id": "97817", "revid": "438", "url": "https://it.wikipedia.org/wiki?curid=97817", "title": "Acido ribonucleico", "text": ""}
{"id": "97819", "revid": "124911075", "url": "https://it.wikipedia.org/wiki?curid=97819", "title": "Viggo Jensen", "text": "Carriera.\nPartecip\u00f2 ai Giochi della I Olimpiade di Atene del 1896; vinse due medaglie nel sollevamento pesi, una d'oro nel sollevamento con due mani e una d'argento nella sollevamento con una mano.\nIl sollevamento pesi, allora, si svolgeva senza distinzione di peso degli atleti. Nella gara in cui vinse egli sollev\u00f2 110\u00a0kg come il britannico Launceston Elliot, ma vinse su giudizio tecnico di re Giorgio perch\u00e9 aveva sollevato con uno stile migliore e senza esitazioni. Si era opposto a tale decisione Edward Lawrence Levy, sollevatore squalificato e integrato in giuria, perch\u00e9 la gara fosse decisa su un peso maggiore. Re Giorgio concord\u00f2 ma le difficolt\u00e0 di reperire pesi maggiori e le lungaggini fecero propendere per il giudizio stilistico. Launceston non accett\u00f2 pienamente il giudizio ma si rifece nel sollevamento ad una mano dove chiese cortesemente di gareggiare dopo Jensen capovolgendo l'ordine della gara precedente. In questa gara Launceston sollev\u00f2 71\u00a0kg e Jensen solo 57,2\u00a0kg perch\u00e9 stanco per la gara precedente.\nVinse una medaglia di bronzo nella carabina libera, con 1.305 punti, colpendo 31 bersagli su 40; prese parte anche alla carabina militare, dove arriv\u00f2 sesto.\nSi classific\u00f2 quarto nel getto del peso e nella fune, mentre non fu nelle prime posizioni del lancio del disco.\nQuattro anni dopo partecip\u00f2 alle Olimpiadi di Parigi al tiro ma non ottenne che un quarto posto nella Carabina Militare a squadre.\nPalmar\u00e8s.\nIn carriera ha conseguito i seguenti risultati:"}
{"id": "97828", "revid": "3115", "url": "https://it.wikipedia.org/wiki?curid=97828", "title": "Luigi Capuana", "text": "Fu per due volte sindaco della sua citt\u00e0 natale e si trasfer\u00ec in seguito a Firenze, quindi a Milano e Roma. Rientrato in Sicilia insegn\u00f2 all'Universit\u00e0 di Catania. Studioso di Zola e del naturalismo francese e interessato anche alla psicologia, viene considerato l'ideologo del Verismo. Egli intese realizzare un nuovo tipo di romanzo, costruito come un vero \"documento\" che si occupasse di una realt\u00e0 rurale e regionale, puntando l'attenzione soprattutto sulla psicologia dei personaggi trattata per\u00f2 in modo del tutto impersonale. La sua linea teorica si espresse in particolar modo nel suo romanzo pi\u00f9 celebre \"Il marchese di Roccaverdina\" del 1901. Scrisse anche numerose novelle, fiabe e saggi di critica letteraria.\nBiografia.\nLe origini e gli studi.\nCapuana nasce a Mineo, in provincia di Catania, nel 1839, da Gaetano Capuana e Dorotea Ragusa, in una famiglia di agiati proprietari terrieri. Frequenta a Mineo le scuole comunali e nel 1851 si iscrive al Reale Collegio di Bronte, che lascia dopo solo due anni per motivi di salute, proseguendo comunque lo studio da autodidatta.\nConseguita la licenza si iscrive, nel 1857, alla facolt\u00e0 di Giurisprudenza di Catania, che abbandona nel 1860 per prendere parte all'impresa garibaldina in funzione di segretario del comitato clandestino insurrezionale di Mineo e, in seguito, come cancelliere nel nascente consiglio civico. \nGli esordi letterari.\nRisale al 1861 la leggenda drammatica in tre canti \"Garibaldi\", pubblicata a Catania dall'editore Galatola.\nNel 1864 si stabilisce a Firenze per tentare \"l'avventura letteraria\"; vi rimarr\u00e0 fino al 1868.\nA Firenze frequenta gli scrittori pi\u00f9 noti dell'epoca, tra i quali Aleardo Aleardi, Gino Capponi, e nel 1865 pubblica i suoi primi saggi critici sulla \"Rivista italica\", diventando nel 1866 critico teatrale del quotidiano \"La Nazione\".\nNel 1867 pubblica sul quotidiano fiorentino la sua prima novella, dal titolo \"Il dottor Cymbalus\", che prende a modello il racconto di Dumas figlio \"La bo\u00eete d'argent\".\nTra le opere narrative migliori del giovane Capuana sono da annoverare le novelle ispirate alla vita siciliana, ai personaggi e ai fatti grotteschi e tragici della propria provincia, come nel realismo bozzettistico di alcuni racconti della raccolta \"Le paesane\" e in altre che non presentano situazioni drammatiche, ma sono divertenti e cercano sempre di mettere in evidenza il lato comico anche se il caso si fa serio. Nelle novelle numerosi sono i ritratti dei canonici, dei prevosti, dei frati cercatori con la passione della caccia, del gioco e della buona tavola, tipici di tanti personaggi della narrativa del secondo Ottocento.\nLe fiabe, scritte in una prosa svelta, semplificata al massimo, ricche di ritornelli, cadenze e cantilene, rimangono forse le opere pi\u00f9 felici del Capuana. Esse non nascono da un interesse per il patrimonio folcloristico siciliano e non vengono raccolte come documenti della psicologia popolare, ma nascono dall'invenzione.\nDi queste l'unico volume reperibile \u00e8: \"Si conta e si racconta\" (Muglia Editore, 1913; Pellicanolibri, 1985).\nIl ritorno in Sicilia.\nNel 1868 ritorna in Sicilia pensando di rimanervi per poco tempo, ma la morte del padre e i problemi economici lo costringono a rimanere nell'isola.\nDiventa dapprima ispettore scolastico, poi consigliere comunale di Mineo e infine viene eletto sindaco del paese.\nIn questo periodo si accosta alla filosofia idealistica di Hegel e ha modo di leggere \"Dopo la laurea\", un saggio del medico hegeliano e positivista Angelo Camillo De Meis in cui il pensiero filosofico si salda alla problematica letteraria, rimanendo entusiasta della sua teoria dell'evoluzione e morte dei generi letterari.\nA Milano: l'attivit\u00e0 letteraria.\nNel 1875 Capuana si reca per un breve soggiorno a Roma e nello stesso anno, su consiglio dell'amico Giovanni Verga, si trasferisce a Milano, dove inizia a collaborare al \"Corriere della Sera\" come critico letterario e teatrale.\nNel 1877 esce a Milano la sua prima raccolta di novelle, \"Profili di donne\", edita da Brigola, e nel 1879, ancora influenzato da \u00c9mile Zola, il romanzo \"Giacinta\", considerato il manifesto del verismo italiano.\nNel 1880, nello stesso anno in cui Verga pubblica \"Vita dei campi\", Capuana, che \u00e8 entusiastico divulgatore del naturalismo francese e contribuisce con Verga a elaborare la poetica del verismo italiano, raccoglie i suoi articoli su Zola, Goncourt, Verga e altri scrittori dell'epoca in due volumi di \"Studi sulla letteratura contemporanea\" (1880-1882). Ritorna a Mineo e per un breve periodo \u00e8 a Ispica, dove inizia a scrivere il romanzo che lo render\u00e0 celebre vent'anni dopo, \"Il Marchese di Roccaverdina\" (originariamente \"Il Marchese di Santaverdina\"), ambientato proprio nella cittadina ragusana.\nA Roma: scrittore eclettico.\nDal 1882 al 1883 lo scrittore risiede a Roma e dirige il \"Fanfulla della domenica\". Gli anni fino al 1888 li trascorrer\u00e0 a Catania e a Mineo, per tornare infine a Roma, dove rimarr\u00e0 fino al 1901.\nIn questi anni la sua produzione letteraria \u00e8 ricchissima.\nNel 1882 pubblica una raccolta di fiabe dai molti motivi folcloristici, \"C'era una volta\"; in seguito, d\u00e0 alle stampe le raccolte di novelle \"Homo\" (1883), \"Le appassionate\" (1893), \"Le paesane\" (1894) e i migliori saggi critici nei quali, staccandosi dal naturalismo, rivela una propria estetica dell'autonomia dell'arte.\nSempre di questo periodo sono i suoi romanzi pi\u00f9 noti, tra i quali \"Profumo\", che apparve dapprima in 10 puntate su \"Nuova Antologia\" dal luglio al dicembre 1890 e in volume nel 1892 e \"Il Marchese di Roccaverdina\" (1901).\nNel maggio del 1888 va in scena, al teatro Sannazaro di Napoli, una commedia in cinque atti tratta dal romanzo \"Giacinta\", con buon successo di critica e di pubblico.\nNel 1900 lo scrittore ottiene la cattedra di letteratura italiana presso l'Istituto Femminile di Magistero a Roma, approfondisce la sua amicizia con D'Annunzio e conosce Pirandello, che \u00e8 suo collega al Magistero.\nLavora inoltre al romanzo \"Rassegnazione\", che esce in cinque puntate su \"Flegrea\" dall'aprile al maggio dello stesso anno. Nel 1898, per i tipi di Giannotta, esce a Catania \"Gli \"ismi\" contemporanei\".\nA Catania: l'impegno universitario e la morte.\nNel 1902 Capuana fa ritorno a Catania, per insegnare lessicografia e stilistica alla locale universit\u00e0.\nIn questi anni si dedica alla stesura del romanzo \"Rassegnazione\", che esce sulla rivista \"Flegrea\" nell'aprile e maggio del 1900 e nel 1907, pubblicato da Treves, in volume.\nTra le sue ultime opere vi sono i volumi di fiabe e novelle, \"Coscienze\" (1905), \"Nel paese di Zagara\" (1910), \"Gli Americani di Rabbato\" (1912).\nContribuisce al genere fantascientifico con alcuni dei suoi racconti fantastici, tra i quali \"Nell'isola degli automi\" (1906), \"Nel regno delle scimmie\", \"Volando\" e \"La citt\u00e0 sotterranea\" (1908), \"L'acciaio vivente\" (1913, ne \"Il Giornale d'Italia\").\nMuore il 29 novembre 1915 a Catania. \u00c8 sepolto nel cimitero di Mineo e il suo monumento funebre \u00e8 stato realizzato dallo scultore Michele La Spina.\nFamiglia.\nNel 1875 ebbe inizio una relazione amorosa tra Capuana e una ragazza analfabeta, Giuseppina Sansone, che era stata assunta dalla sua famiglia come domestica. Da questa relazione nacquero parecchi figli, che finirono per\u00f2 tutti all'ospizio dei trovatelli di Caltagirone. Non era infatti pensabile a quell'epoca che un rispettabile borghese riconoscesse come suoi i figli nati dalla relazione con una donna di bassa estrazione sociale. La \u201cBeppa di Don Lisi\u201d rimase con lui fino al 1892, quando, proprio per volont\u00e0 dello scrittore, spos\u00f2 un altro uomo (come l'Agrippina Solmo del \"Marchese di Roccaverdina\", pubblicato nel 1901). Da questi figli illegittimi ebbero origine diverse famiglie, come la famiglia Martello.\nNel 1908 Capuana spos\u00f2 la scrittrice Adelaide Bernardini, conosciuta nel 1895.\nCapuana critico e teorico.\nCapuana fu l'assertore pi\u00f9 accorato del verismo, sostenitore instancabile del \"metodo impersonale\" che vide pienamente realizzato nelle opere dell'amico Verga, in quelle di De Roberto e in parte nelle proprie. Ebbe notevoli doti di critico, che a giudizio di alcuni furono superiori alle sue capacit\u00e0 inventive - dove veniva spesso a mancare proprio quella \"forma vitale\" che egli cercava nell'opera d'arte.\nLa poetica del vero.\nNella raccolta di saggi \"Il Teatro italiano contemporaneo. Studi sulla letteratura contemporanea\" (1872) la poetica del verismo che Capuana aveva elaborato si poneva come regola fondamentale quella di ritrarre direttamente dal vero.\nLo scrittore doveva assumere dalla vita contemporanea la materia e narrare fatti realmente accaduti, senza limitarsi a ritrarli dall'esterno, ma ricostruendo la storia cogliendo e rivelando tutto il processo mediante il quale il fatto si era prodotto.\nIl metodo scientifico.\nLa ricostruzione doveva avvenire attraverso il metodo scientifico, considerato il pi\u00f9 idoneo a far parlare le cose direttamente impedendo che l'autore si servisse dei fatti come di un pretesto per esprimere s\u00e9 stesso. Bisognava pertanto usare l'impersonalit\u00e0.\nLinguaggio usato.\nPer poter inoltre condurre una ricostruzione del tutto veritiera era necessario usare una prosa duttile e viva, non retorica, che risultasse aderente ai fatti.\nSi richiedeva pertanto un linguaggio che non alterasse in nessun modo il mondo che si voleva rappresentare e Capuana scelse di proposito la lingua italiana.\nIl gusto per la sperimentazione.\nConoscere la realt\u00e0 che l'artista voleva rappresentare significava perci\u00f2 conoscere tutti i nuovi strumenti che la cultura contemporanea poteva fornire, dall'indagine dei processi psicologici secondo i principi della fisiologia alla documentazione folcloristica per rappresentare il mondo contadino.\nQueste regole, proprie di tutti i veristi, rivelano in Capuana una grande apertura verso tutte le novit\u00e0 culturali che spiega la simpatia che lo scrittore prover\u00e0, a settanta anni, verso il futurismo, come anche la sua passione per l'allora nascente arte della fotografia, molto probabilmente interesse nato dal clima della Firenze degli Alinari durante il suo soggiorno fiorentino negli anni Sessanta. \nPi\u00f9 di un critico ha rimproverato a Capuana il gusto per la sperimentazione, ma \u00e8 stato proprio questo gusto per la novit\u00e0 che gli consent\u00ec di difendere sempre le nuove tendenze e di farsi interprete della narrativa verghiana e delle opere del naturalismo francese.\nIn seguito lo scrittore si dimostr\u00f2 pronto a cogliere le tendenze spiritualistiche, estetizzanti e irrazionali, e fu incuriosito dalla parapsicologia. Gi\u00e0 nel 1884 aveva sconvolto il mondo letterario , quando pubblic\u00f2 \"Spiritismo?\", una raccolta di saggi sul paranormale, e in particolare su una ragazza che si diceva una sorta di reincarnazione di Ugo Foscolo. Nella stessa raccolta vengono mostrate anche immagini di \"invasati\" e persino il ritratto di una bambina morta. Il punto interrogativo del titolo venne imposto dall'editore, nonostante Capuana avesse insistito per l'esclamativo. Federico De Roberto ironizz\u00f2 sul titolo, fingendo un incontro con lo spettro di un fantomatico spiritista \"barone di Gundelstubbe\", il quale se l'era presa con Capuana per i suoi dubbi manifestati nel titolo. \nIn una lettera a Luigi Pirandello del 1905, Capuana rivela quanto egli fu sensibile alle tematiche dell'occulto: \u00abIl problema del DI L\u00c0 - non esito a confessare la mia debolezza - mi interessa infinitamente pi\u00f9 del telegrafo e del telefono senza fili, della direzione degli aerostati e di tante altre stupende ed utili invenzioni.\u00bb\nCapuana fu inoltre pronto ad abbandonare il verismo con \"Gli \"Ismi\" contemporanei\" e \"Arte e scienza\", quando riconobbe che esso rappresentava solamente uno dei tanti \"ismi\" della letteratura contemporanea.\nLe opere narrative e drammatiche.\nProfili di donne.\nL'attivit\u00e0 di critico trova riscontro nell'opera narrativa di Capuana dove, fin dagli inizi, con la raccolta di novelle \"Profili di donne\" del 1877 si coglie il tema principale della sua ricerca, quello della psicologia femminile, teso a ricostruire narrativamente i processi generatori dei \"fatti umani\" con un gusto per i racconti che hanno dello straordinario, ricchi di situazioni misteriose e personaggi enigmatici.\nGiacinta.\nNel 1879 Capuana pubblica il suo primo romanzo, \"Giacinta\", nel quale si avverte un'esclusiva attenzione per il \"documento umano\".\nNel romanzo si racconta la storia di una donna che, avendo subito una violenza sessuale da bambina, si trova a dover scontare con tutta la sua vita e fino al suicidio la \"colpa\" che il pregiudizio sociale non le perdona.\nCapuana, attraverso il punto di vista di un medico, cerca di rappresentare il personaggio \"da scienziato\" ma, come nota Ghidetti \"il dottore, pu\u00f2 solo prendere pessimisticamente atto di una predestinazione senza riuscire (anche per la grande confusione, \u00e8 lecito dedurre, di maestri e dottrine che aveva in testa, proprio come il giovane Capuana) a penetrare il segreto di una rivolta consumata tutta all'interno della condizione femminile ed esaurita e spenta dall'autodistruzione\". Ed infatti l'unico aiuto che la scienza potr\u00e0 dare a Giacinta sar\u00e0 il curaro, il veleno che il dottore le aveva dato come medicamento per il padre e con il quale la donna si uccider\u00e0.\n\"Giacinta\" fu il primo romanzo naturalista italiano e al suo apparire fu definito immorale. Esso, come lo stesso autore dichiara nella prefazione, fu composto dopo la lettura di Balzac, di \"Madame Bovary\" di Flaubert e dei \"Rougon Macquart\" di Zola, al quale \u00e8 dedicato.\nIl romanzo \u00e8 puramente naturalista, c'\u00e8 l'attenzione per i fatti patologici, in questo caso patologia morale, l'amore che diviene ossessione quindi malattia.\nLa figura che ne emerge \u00e8 quella del medico, che da scienziato pu\u00f2 intervenire nella realt\u00e0 malata e curarla. In esso, tuttavia, il Capuana non si sofferma tanto sugli elementi \"patologici\" di Giacinta, quanto sulle sue reazioni consce e inconsce di fronte alla realt\u00e0.\nL'autore vuole penetrare \"il segreto di certe azioni\", vuole mostrare, nell'apparente incoerenza del comportamento della donna, una coerenza che, pur in contrasto con le leggi della ragione, rientrano in un sistema psicofisiologico.\nLa violenza, subita da bambina, \u00e8 quindi la chiave che spiega, in termini deterministici, ogni scelta di Giacinta che, anche se inspiegabile, la condurr\u00e0 alla scelta estrema: il suicidio.\nSul piano della tecnica narrativa siamo lontani, come sostengono alcuni critici, dall'impersonalit\u00e0 di Verga; in \"Giacinta\" \u00e8 presente il narratore onnisciente che osserva i fatti dall'esterno e interviene con i suoi commenti. Come osserva Maria Luisa Ferlini \"Il romanzo presenta squilibri di struttura e di tono (come testimoniano le diverse riscritture dell'autore).\"\nProfumo.\nIl romanzo, che fu pubblicato nel 1891, era in precedenza uscito dalla \"Antologia\" nel secondo semestre del 1890.\nIn esso sono evidenti le influenze del naturalismo zoliano e gli elementi ispirati alla fisiologia e alla patologia compaiono come in \"Giacinta\", anche se Capuana sembra voler ritornare al nucleo centrale della sua ispirazione, cio\u00e8 all'indagine psicologica.\nCon questo romanzo Capuana si inoltra nella via del romanzo psicologico moderno, risalendo all'infanzia dei protagonisti e ritrovando i germi del male in azioni apparentemente trascurabili.\nInoltre entrano nel racconto scene e immagini regionali, descrizioni pittoresche di folle paesane in movimento, come la festa della Passione e la processione dei Flagellanti.\nMal\u00eca.\nCaso pi\u00f9 unico che raro, lo stesso anno del libretto (1891), nacque la commedia omonima in italiano, e poi, nel 1902, quella in lingua siciliana malgrado il parere contrario di Verga, che non credeva in una \"Mal\u00eca\" in siciliano, e che fu portata alle stelle da Giovanni Grasso e Mim\u00ec Aguglia.\nLa music\u00f2 Francesco Paolo Frontini che, prima di accingersi alla stesura dell'opera, fece leggere il libretto a Mario Rapisardi e a Verga. Rapisardi lo trov\u00f2 \"\u00abbellissimo\u00bb\". Verga ne fu \"\u00abentusiasta\u00bb\". Il successo dell'opera si rinnov\u00f2 a Bologna, Milano, Torino e al Teatro Nazionale di Catania. \"\u00abA leggere l'opera anche oggi\u00bb\" - scriveva il maestro Pastura alla morte del Frontini - \"\u00abun brivido di commozione ci avvince. Il dramma del Capuana trov\u00f2 in Frontini un commentatore raffinato e preciso, un musicista che facendo musica seppe fare anche della psicologia. Jana, Nedda, Cola e Nino sono tratteggiati con profondo intuito e con una indagine psicologica che mette a nudo le loro anime inquiete, che precisa i caratteri, che ne riassume la tragedia\u00bb\". Sempre a proposito di \"Mal\u00eca\", l'accento \u00e8 stato posto ancora sull'isterismo della protagonista Jana, nata agli albori degli studi freudiani. Altre note opere teatrali di Capuana in siciliano furono \"Bona genti\" (1906), \"Lu cavaleri Pidagna\" (1909), \"Ppi lu currivu\" (1911), \"Cumparaticu\" (1911), \"Riricchia\" (1911), \"'Ntirrugatoriu\" (1912), \"I fratelli Ficicchia\" (1912), \"Paraninfu\" (1914), \"Don Ramunnu Limoli\" (1915), \"Quacquar\u00e0\" (1915).\nIl marchese di Roccaverdina.\nMa il capolavoro di Capuana fu un altro romanzo: \"Il marchese di Roccaverdina\" pubblicato nel 1901, dopo circa quindici anni di lavoro.\nIl romanzo intreccia motivi di carattere sociologico, sulla linea della pi\u00f9 tipica narrativa verista, all'elemento psicopatologico.\nLa storia narrata \u00e8 quella del marchese di Roccaverdina che, per ragioni di convenienza sociale, d\u00e0 in sposa la giovane contadina che tiene in casa come serva-amante a un suo sottoposto, Rocco Criscione, che si impegna a rispettarla come una sorella ma che in seguito, avvelenato dal sospetto, proprio il marchese uccide a tradimento, lasciando che venga incolpato del delitto un altro contadino.\nLa vicenda, che si snoda sullo sfondo di una campagna siciliana arida e desolata con un ritmo cupo e ossessivo, \u00e8 narrata in \"flashback\" dal marchese come ricordo angoscioso e come confessione.\nIl tema dominante, tutt'altro che facile, \u00e8 quello della progressiva follia del protagonista dalle prime paure spiritistiche ai vari tentativi di placare l'angoscia e il rimorso con la religione, con il lavoro, con il matrimonio, con il materialismo e l'ateismo, fino alla follia, alla demenza, alla morte. Esso \u00e8 risolto felicemente dal narratore con una formula realistica che non insiste sul caso patologico, come in \"Giacinta\" e in \"Profumo\", ma si serve di una vicenda umana per risalire alla complessa psicologia dei personaggi.\nPrevale in questa opera di Capuana la fredda analisi a danno dell'abbandono poetico e fantastico.\nLe novelle.\nTra le opere narrative migliori di Capuana sono da annoverare le novelle ispirate alla vita siciliana, ai personaggi e ai fatti grotteschi e tragici della propria provincia, come nel realismo bozzettistico di alcuni racconti della raccolta \"Le paesane\" e in altre che non presentano situazioni drammatiche, ma sono divertenti e cercano sempre di mettere in evidenza il lato comico anche se il caso si fa serio.\nNelle novelle numerosi sono i ritratti dei canonici, dei prevosti, dei frati cercatori con la passione della caccia, del gioco e della buona tavola, tipici di tanti personaggi della narrativa del secondo Ottocento.\nLe fiabe.\nLe fiabe, scritte in una prosa svelta, semplificata al massimo, ricche di ritornelli, cadenze e cantilene rimangono forse l'opera pi\u00f9 felice del Capuana. Esse non nascono da un interesse per il patrimonio folcloristico siciliano e non vengono raccolte come documenti della psicologia popolare, ma nascono dall'invenzione.Recentemente la casa editrice Donzelli ha pubblicato l'intera raccolta di fiabe sotto il titolo \"Stretta la foglia, larga la via\" a cura di Rosaria Sardo con illustrazioni di Lucia Scuderi.\nFotografia.\nLuigi Capuana fu un fotografo che qualcuno ha definito professionista o almeno non dilettante. Fin da 1862 fu una vera e propria passione a cui dedic\u00f2 tempo e denaro, costruendosi perfino delle macchine. Nel 1880 si autocostru\u00ec un laboratorio fotografico organizzato, definendosi un \u00abmaniaco della camera oscura\u00bb.\nLe sue immagini costituivano anche elementi preparatori per i suoi romanzi. Quando divenne sindaco del suo paese, Mineo, costitu\u00ec un archivio fotografico con le fotografie della citt\u00e0, a riprova del valore che egli dava all'immagine. Ampliando la riflessione, tenuto conto che anche Verga si dedic\u00f2 alla fotografia, indotto dall'amico, probabilmente il Verismo ci apparirebbe in una visione pi\u00f9 variegata e complessa se lo vedessimo non solo attraverso gli scritti dei due romanzieri ma anche attraverso le loro fotografie, che invece sono rimaste chiuse dentro i cassetti per tanti anni.\nNonostante le poche foto di Capuana arrivate fino a noi, che lui stesso catalogava scrivendone i dettagli nel retro delle foto stesse ed in appositi registri con annotazioni scrupolose, grazie ai quali sappiamo che una parte significativa sono andate perdute ma, se non altro, ne conosciamo le informazioni, siamo di fronte ad un fotografo che non possiamo definire \"dilettante\" sia per le conoscenze tecniche maturate sia per i risultati conseguiti. Inoltre e soprattutto l'approccio umorale, frutto di una tensione dialettica nella quale alterna esaltazione e malinconia, delinea un rapporto profondo con la fotografia che in qualche misura si contrappone alla sua stessa attivit\u00e0 di scrittore. Tutto ci\u00f2 \u00e8 assente in Verga in cui la fotografia costituisce soltanto una divagazione, non pi\u00f9 di un hobby. Capuana, invece, esprime una concezione pi\u00f9 intensa del suo desiderio di rappresentazione se, ad esempio, guardiamo alla foto intitolata \"Esperimento di fotografia del pensiero\" del 1889, legata probabilmente alla sua ricerca sullo spiritismo ma anche a forme del pensiero teosofico ed esistenziale, che, peraltro, sembra anticipare nelle forme novecentesche del modernismo.\nIn pieno positivismo, che esalta la scienza ed il materialismo, Capuana indaga lo spiritismo, l'invisibile, l'aldil\u00e0. Nella seconda parte dell'Ottocento, positivismo e spiritismo si intrecciarono e si respinsero, oltre al rapporto con la Chiesa che li rifiut\u00f2 entrambi: da un lato il materialismo che allontanava da Dio, dall'altro lo spiritismo che finiva per mostrare il satanismo che si celava all'interno. Capuana sembrava essere ossessionato dall'Invisibile: dunque la fotografia poteva indagare le persone nella loro interiorit\u00e0 essendo fatte da una macchina \"neutra\" senza l'intervento creativo dell'uomo. Anche se si trattava di una pratica comune in quei decenni, quella cio\u00e8 di fotografare i morti affinch\u00e9 le famiglie potessero avere almeno un'immagine dei loro cari, specialmente dei bambini, data l'alta mortalit\u00e0 infantile, l'intento di Capuana, che produsse tante foto di defunti, compresa quella della madre, fu probabilmente quello di cogliere qualche indizio del mondo invisibile che si celava oltre la morte.\nNon solo, ma la scoperta dei raggi X, su cui egli scriver\u00e0 in maniera specifica dei racconti, uno dei quali intitolato proprio \"Raggi X\" (1898), sembr\u00f2 andare nella direzione auspicata: esisteva un mondo invisibile che la scienza stava scoprendo!\nAnche i ritratti costituirono un interessante banco di prova di un fotografo non pi\u00f9 alle prime armi, basti pensare al ritratto sensuale, parzialmente di spalle, a mezza figura, della moglie Adelaide Bernardini del 1903 ma soprattutto a quello di Luigi Pirandello del 1884 che \u00e8 sicuramente uno dei pi\u00f9 intensi ed originali tra quelli dei fotografi che lo ritrassero.\nRitrovate casualmente in un cassetto nel magazzino di un erede dello scrittore, sono riemerse 120 lastre di vetro negative inedite con scene contadine, ritratti, paesaggi siciliani, ma anche still life. Le foto sono state oggetto di una mostra a Milano nel novembre 2017 dal titolo \"Scritture di luce\" dove sono state esposte anche le foto di Verga.\nAdattamenti cinematografici.\nCapuana ha ispirato poco il cinema, a differenza di Giovanni Verga. Il primo film, infatti, \u00e8 ispirato ad un'opera minore come \"Lu cavalieri Pidagna\" con il titolo \"Zaganella e il cavaliere\" (1932). Era diretto da Giorgio Mannini e Gustavo Serena, sceneggiato da Amleto Palermi con la partecipazione di Marcella Albani nel ruolo di Lia e Carlo Lombardi in quello di Ignazio Meli.Nel 1933 Paraninfo diretto da Amleto Palermi.\nIl romanzo che, invece, ha avuto maggiore verve ispirativa \u00e8 stato \"Il marchese di Roccaverdina\" che \u00e8 stato alla base di due film con lo stesso titolo: \"Gelosia\". Il primo \u00e8 di Ferdinando Maria Poggioli, del 1942, sceneggiato da Sergio Amidei, con Luisa Ferida nel ruolo di Agrippina Solmo e Roldano Lupi in quello del marchese. Il secondo, del 1953, \u00e8 invece diretto da Pietro Germi, su sceneggiatura di Giuseppe Berto, con Marisa Belli (Agrippina), Erno Crisa (marchese) e Paola Borboni. Entrambi sono ottimi risultati, il primo con una forte impronta verista, il secondo con un'ottima ambientazione.Fu anche realizzato dalla RAI uno sceneggiato televisivo nel 1972 con protagonista un'indimenticabile Domenico Modugno. Si ricorda poi \"Mal\u00eca\" del 1946, diretto e sceneggiato da Giuseppe Amato con Anna Proclemer nel ruolo di Jana, Mar\u00eda Denis in quello di Nedda e Roldano Lupi in quello di Nino, il fidanzato di Jana (il film \u00e8 anche stato Nastro d'argento per la musica di Enzo Masetti).\nDieci anni dopo il racconto \"Cardello\" far\u00e0 da base per il film \"I girovaghi\" diretto da Hugo Fregonese nel 1956, sceneggiato tra gli altri da Giuseppe Berto e interpretato da Peter Ustinov e Carla Del Poggio."}
{"id": "97830", "revid": "599013", "url": "https://it.wikipedia.org/wiki?curid=97830", "title": "Temisto (astronomia)", "text": "Temisto (\u0398\u03b5\u03bc\u03b9\u03c3\u03c4\u03ce in lingua greca) \u00e8 un satellite naturale minore del pianeta Giove.\nStoria.\nTemisto fu individuato per la prima volta da Charles Kowal e Elizabeth Roemer il 30 settembre 1975, quando ricevette la designazione provvisoria S/1975 J 1. Non fu tuttavia possibile effettuare sufficienti osservazioni per stabilirne l'orbita, e si persero le tracce dell'oggetto.\nNel 2000 venne scoperto da Scott Sheppard, David Jewitt, Yanga Fern\u00e1ndez e Eugene Magnier quello che sembrava un nuovo satellite di Giove, che ricevette la designazione provvisoria S/2000 J 1. Ben presto si comprese che si trattava dello stesso oggetto del 1975.\nNel 2002 il satellite \u00e8 stato ufficialmente battezzato come Temisto, una donna della mitologia greca.\nParametri orbitali.\nL'orbita di Temisto \u00e8 insolita, perch\u00e9 il satellite orbita quasi a met\u00e0 strada tra il gruppo dei satelliti medicei e il gruppo di Imalia, composto da satelliti irregolari in moto progrado attorno al gigante gassoso."}
{"id": "97833", "revid": "6923", "url": "https://it.wikipedia.org/wiki?curid=97833", "title": "Re ittiti", "text": "Gli Ittiti chiamati anche Etei o Hittiti (ebr. [b\u0115n\u0113] \u1e24\u0113t) furono un popolo indoeuropeo dell'Anatolia che form\u00f2 un importante Impero nel II millennio a.C. La datazione e la sequenza dei sovrani ittiti \u00e8 stata ricostruita sulla base di testimonianze frammentarie, ragion per cui la cronologia \u00e8 approssimativa e basata sulle cronologie dei paesi vicini. Si sa poco sui regnanti del periodo del regno medio. La sequenza e le date sono basate soprattutto sulla ricostruzione fatta da Bryce. McMahon elenca Hattu\u0161ili II e Tudhaliya III in ordine inverso. Bryce, tra gli altri, non distingue invece un regno medio. Invece, egli fa terminare l'antico regno con Muwatalli I e fa iniziare quello nuovo con Tudhaliya I/II. Neppure Tudhaliya il Giovane viene generalmente incluso nella lista dei re ittiti: fu assassinato dopo la morte del padre Tudhaliya III dal fratello \u0160uppiluliuma I, non si ha certezza se abbia brevemente regnato.\nScavi di Karatepe.\nGli scavi archeologici eseguiti nella selva della collina di Karatepe, in Turchia, nel 1947, dagli archeologi Helmuth Theodor Bossert e Halet Cambel, hanno riportato alla luce una piccola fortezza regale appartenuta ad un certo Asitawanda (o Azitawandas) definito uno dei re Etei del periodo IX-VIII sec. a.C."}
{"id": "97836", "revid": "767487", "url": "https://it.wikipedia.org/wiki?curid=97836", "title": "Motoveicolo", "text": "Per motoveicolo, o pi\u00f9 raramente motomezzo, si intende la classificazione generica di veicolo a motore a due, tre o quattro ruote, appartenenti alla categoria internazionale \"L\", e aventi caratteristiche costruttive tali da non esse considerati n\u00e9 ciclomotori n\u00e9 autoveicoli.\nLa motocicletta giapponese Honda Super Cub, costantemente in fabbricazione dal 1958, \u00e8 il veicolo a motore pi\u00f9 prodotto nella storia.\nClassificazione.\nLa classificazione dei motoveicoli varia a seconda delle normative dei paesi, tuttavia la pi\u00f9 diffusa e adottata \u00e8 la classificazione UNECE.\nClassificazione secondo la legislazione italiana.\nSecondo l'articolo 53 del codice della strada italiano i motoveicoli comprendono le seguenti categorie di veicoli:\nVincoli.\nSecondo il codice stradale i veicoli che rientrano in questa categoria devono rispettare determinati vincoli:\nI motoveicoli a due e tre ruote sono conducibili con patente di guida relativamente A1, A2, A oppure patenti superiori se conseguite prima del 1\u00ba gennaio 1986 (utilizzabile solo in Italia se conseguita prima del 25 aprile 1988). I motoveicoli a quattro ruote sono conducibili con patenti di categoria B1 o superiore; inoltre le patenti A1 e A conseguite prima del 19 gennaio 2013 abilitano alla guida di qualsiasi quadriciclo limitatamente al territorio italiano.\nClassificazione secondo la legislazione svizzera.\nSecondo la legislazione svizzera i motoveicoli comprendono le seguenti categorie di veicoli (sempre che non rientrino nella categoria dei ciclomotori):"}
{"id": "97838", "revid": "125632311", "url": "https://it.wikipedia.org/wiki?curid=97838", "title": "Filologia", "text": "La filologia (, composto da \u03c6\u03af\u03bb\u03bf\u03c2, \"ph\u00eclos\", \"amante, amico\" e \u03bb\u03cc\u03b3\u03bf\u03c2, \"l\u00f2gos\", \"parola, discorso\"), secondo l\u2019accezione comune attuale, \u00e8 un insieme di discipline che studia i testi di varia natura (letterari, storici, politologici, economici, giuridici, ecc.), da quelli antichi a quelli contemporanei, al fine di ricostruire la loro forma originaria attraverso l\u2019analisi critica e comparativa delle fonti che li testimoniano e pervenire, mediante varie metodologie di indagine, ad un\u2019interpretazione che sia la pi\u00f9 corretta possibile.\nIl filologo italiano Alberto Varvaro evidenzia come qualsiasi testo, sia scritto sia orale, inerente a qualsiasi sapere, pu\u00f2 e deve essere trattato con i metodi e gli strumenti della filologia. La filologia dunque non identifica un ambito d'indagine, ma un metodo.\nIl dibattito definitorio.\nDi fatto, non \u00e8 facile dare una definizione univoca di ci\u00f2 che \u00e8 la filologia, perch\u00e9 \u00e8 una disciplina dai molteplici aspetti avendo assunto significati e scopi differenti presso i singoli studiosi dall'antichit\u00e0 ad oggi.\nLa filologia \u00e8 stata e ancora oggi pu\u00f2 essere intesa anche come:\nLa figura del \"filologo\".\nIl termine \"filologo\" (s. m.; s. femm.: -a; pl. m.: -gi; pl. femm.: -ghe), derivato dal latino phil\u014fl\u014fgus, a sua volta dal greco \u03c6\u03b9\u03bb\u03cc\u03bb\u03bf\u03b3\u03bf\u03c2, presso gli antichi Greci e Latini indicava lo studioso amante della dottrina e dell'erudizione, in particolare storico-letteraria.\nPresso gli antichi Greci fu usato, soprattutto all'inizio, con significati talvolta molto diversi: \u2018chi \u00e8 amante del parlare\u2019, \u2018studioso, erudito, esperto di letteratura\u2019 (gi\u00e0 nel Cratilo di Platone), \u2018critico\u2019 (perch\u00e9 in grado di cogliere l'effettivo valore dei singoli poeti).\nI Greci, pi\u00f9 che di \u2018filologia\u2019 come disciplina specifica, all'inizio parlarono di \u2018grammatica\u2019 (\u03b3\u03c1\u03b1\u03bc\u03bc\u03b1\u03c4\u03b9\u03ba\u03ae) e di \u2018critica\u2019 (\u03ba\u03c1\u03b9\u03c4\u03b9\u03ba\u03ae). Si pu\u00f2 dire che la consapevolezza dei Greci, nei confronti della necessit\u00e0 di metodologie specifiche per l'analisi dei testi poetici e no, and\u00f2 di pari passo con i progressi nell'approfondimento teorico sull'essenza della propria lingua, della poesia e dell'arte poetica e drammatica.\nGi\u00e0 Eraclide Pontico (IV secolo a.C.), allievo di Platone, gi\u00e0 noto nell'antichit\u00e0 per le sue geniali scoperte astronomiche, scrisse numerosi dialoghi sulla vita e i tempi di Omero e di Esiodo, su Archiloco, sulla tragedia e sulla storia della poesia.\nIl genio di Aristotele, nella Poetica e non solo, port\u00f2 un contributo determinante, anche se con un fine quasi soltanto filosofico, a liberare la poesia dalla condanna platonica, a valorizzare la tragedia, la storia della cultura e dell'arte.\nUn grande filologo che si afferm\u00f2 in Italia fu Francesco Petrarca, grazie allo studio degli scritti antichi di Virgilio, Platone e molti altri.\nLo studio filologico dei testi.\nI testi considerati rappresentativi di una civilt\u00e0, come, per esempio, le opere di Omero, di Virgilio, la Bibbia, in genere, le opere letterarie di vaglia di ogni epoca sono stati e sono oggetto di accurate ricerche filologiche, poich\u00e9 in ogni tempo si \u00e8 ritenuta essenziale la loro trasmissione e interpretazione corretta e fedele.\nQuasi tutti i testi di qualche antichit\u00e0, quelli tramandati prima dell'invenzione della stampa, hanno posto problemi di ricostruzione e di interpretazione, talvolta risultati tuttora insolubili.\nIn moltissimi casi \u00e8 tuttavia possibile ricostruire lo stato e il significato originari di un testo.\nIl filologo, per potere tentare di restituire lo stato originario ad un testo lacunoso o corrotto, o d'interpretarne in modo corretto un passo o una singola parola, deve conoscere profondamente la civilt\u00e0, la storia della civilt\u00e0 e la lingua dello scrittore, e deve avere accesso alle fonti e ai documenti della sua epoca. Di qui la complessit\u00e0 della preparazione di chi intende svolgere una ricerca filologica.\nAttivit\u00e0 del filologo.\nIl filologo studia i testi nella loro evoluzione storica, ricercandone modifiche e cambiamenti.\nIl trapasso tecnologico tra rotolo, codice, pergamena e carta provoca una necessaria selezione dei testi da riversare nei nuovi supporti, portando a scelte inevitabili dettate dall'interesse e dall'utilit\u00e0 del testo in questione all'epoca; cos\u00ec, molte opere si perdono perch\u00e9\nnon pi\u00f9 riprodotte.\nIl procedimento filologico consiste nel tentare di risalire con criteri meccanico-probabilistici e linguistico-formali alla forma originaria di un testo, inevitabilmente corrotta dalla serie di copie che lo hanno tramandato dall'antichit\u00e0 a oggi.\n\u00c8 poi necessario riscoprire il significato originario del testo, e l'intenzione dell'autore. Il filologo deve perci\u00f2 conoscere in modo approfondito storia e lingua della civilt\u00e0 nel contesto di studio, e deve avere accesso a fonti e documenti delle epoche in esame, per poter restaurare in modo corretto l'interpretazione di un passo, una parola o un'opera, argomentando la scelta fatta.\nBranche.\nStabilito che i loro oggetti di studio sono i testi scritti in una lingua data e considerati, sotto ogni aspetto, come parte integrante della relativa civilt\u00e0, gli studi filologici si dividono in varie branche.\nTra queste:\nDi recente acquisizione teorica sono la filologia cognitiva, che si occupa dell'applicazione alla filologia delle categorie della psicologia e della linguistica cognitiva, e la filologia testuale, che si prefigge di garantire la ricostruzione e l'interpretazione autentica di qualsiasi branca del sapere.\nStoria.\nGli alessandrini.\nIl primo studio filologico sistematico e scientifico dei testi letterari, cio\u00e8 il costituirsi della filologia come scienza autonoma, risale in particolare al periodo ellenistico, che propriamente si estende dalla morte di Alessandro Magno (323 a.C.) alla battaglia di Azio (31 a.C.), e soprattutto all'opera dei filologi della Biblioteca di Alessandria d'Egitto e della Scuola di Pergamo, volti a ristabilire, ad analizzare sotto l'aspetto grammaticale e retorico, e a interpretare, editare e commentare i testi delle opere letterarie precedenti che, come nel caso dei poemi omerici, presentavano numerosi problemi linguistici e culturali, nonch\u00e9 varianti, e dunque \u2018corruzioni\u2019, nella trasmissione scritta. Nel periodo ellenistico pi\u00f9 della creativit\u00e0 artistica imperava lo spirito di analisi scientifica, che coinvolse tutte le scienze con un rigore generalizzato, sconosciuto alle et\u00e0 precedenti.\nLa Biblioteca di Alessandria, fondata da Tolomeo II nel 284 a.C. e sempre pi\u00f9 valorizzata dai successivi sovrani, e l'altra costruita accanto, detta Serapeo, costituirono, soprattutto nel III secolo a.C. fino a circa la met\u00e0 del II, un centro di studi di altissimo valore filologico ed esegetico, oltre che di fisica, matematica, geometria, geografia, filosofia, medicina, tanto che vi fu raccolta la collezione di testi letterari, filologici e scientifici pi\u00f9 ricca dell'antichit\u00e0. Nel I secolo a.C. le due Biblioteche contenevano 700.000 manoscritti. Quando, in et\u00e0 cesariana, nel 47 a.C., un incendio distrusse gran parte della Biblioteca del Museo, and\u00f2 perduto un numero incalcolabile di manoscritti. Ma la perdita pi\u00f9 grave fu quando nel III secolo d.C. un nuovo incendio distrusse tutto il complesso.\nTra i filologi pi\u00f9 famosi che operarono presso la Biblioteca sono da ricordare Zenodoto (prima met\u00e0 del III secolo a.C.), che fu il primo Bibliotecario, il poeta Callimaco (circa 310 - 240 a.C.), il poeta Apollonio Rodio (circa 295 - circa 215 a.C.), lo scienziato Eratostene di Cirene (276/272 - 196/192 a.C.), che fu il primo greco che si attribu\u00ec il titolo di filologo, il geniale Aristofane di Bisanzio (circa 257 - 180 a.C.), il cui nome \u00e8 legato a edizioni critiche di Omero, Esiodo, Pindaro, dei tragici greci, delle Commedie di Aristofane), Aristarco di Samotracia (216 - 144 a.C.), uno dei pi\u00f9 grandi, che studi\u00f2 criticamente Omero, i lirici greci, Pindaro, i tragici, e Dionisio Trace (seconda met\u00e0 del II secolo a.C.), il quale, in seguito alle persecuzioni di Tolomeo VIII, dovette spostare il centro dei suoi studi da Alessandria a Rodi.\nUn altro importante centro di studi filologici fu Pergamo (gr. \u03a0\u03ad\u03c1\u03b3\u03b1\u03bc\u03bf\u03bd, lat. \"Perg\u0103mum\"), l'attuale citt\u00e0 turca di Bergama in Asia Minore. Nella seconda met\u00e0 del III secolo a.C. vi fu fondata dagli Attalidi una Biblioteca sul modello di quella di Alessandria, con una fioritura di studi di alto livello filologico. Figure di rilievo furono soprattutto lo scrittore, filosofo e scultore greco Antigono di Caristo (n. circa nel 295 a.C.) e Cratete di Mallo, grammatico e filologo greco vissuto nel II secolo a.C. Quest'ultimo contribu\u00ec in modo determinante ad introdurre in Roma (dove si rec\u00f2 nel 169 o 168 come ambasciatore del re di Pergamo) gli studi filologici.\nVerso la fine del II secolo a.C. il posto di Pergamo, in decadenza, veniva occupato da Rodi (gr. \u2018\u03a1\u03cc\u03b4\u03bf\u03c2, f., lat. \"Rhodos/Rhodus\", f.), dove Dionisio Trace si era trasferito.\nDopo Dionisio, si avvicendarono in prestigio Posidonio (circa 135 a.C. - met\u00e0 del I secolo), noto specialmente come filosofo, maestro di Cicerone e Pompeo, e Apollonio Malaco, operante dal 120 circa a.C., maestro dell'oratore romano e uomo politico Marco Antonio. Con Apollonio Malaco si venne a istituire a Rodi una vera e propria scuola di retorica, con quell'indirizzo asianico che fu caro a Cicerone. Anche Rodi si indebolir\u00e0 come centro aggregante, e da allora in poi sar\u00e0 Roma la culla degli studi.\nTeorizzazioni.\nCome detto, la filologia nel mondo greco fu intesa soprattutto come \u201cgrammatica\u201d (\u03b3\u03c1\u03b1\u03bc\u03bc\u03b1\u03c4\u03b9\u03ba\u03ae), anche se la metodologia applicata era quella che anche in seguito sar\u00e0 specifica della filologia, con varianti, se vogliamo, che non ne mutano in profondit\u00e0 la sostanza fino ad oggi. La \u201cgrammatica\u201d fu intesa come strumento finalizzato all'esegesi, e parte integrante di essa, almeno fino a tutto il II secolo d.C.\n\u00c8 pi\u00f9 facile rendersi conto dell'importanza della sistemazione dei fatti grammaticali per un esegeta antico, se consideriamo che le grammatiche a quel tempo non esistevano e uno dei problemi fondamentali che egli incontrava era di doversi anzitutto orientare tra le varie forme, in parte tra loro simili (analogiche), ma anche diverse (anomale), con le quali i sostantivi, gli aggettivi e i verbi comparivano nei vari enunciati poetici e non; i quali prima di essere commentati e giudicati a livello critico dovevano trovare una loro collocazione sistematica, ed essere compresi in tutte le loro parti in modo coerente. Tanto pi\u00f9 questo era importante quanto pi\u00f9 le forme e le espressioni dei testi studiati si discostavano, per antichit\u00e0 o diversit\u00e0 culturale, da quelle della lingua greca conosciuta dallo studioso, come nel caso dei testi di Omero e di Esiodo. Questo pu\u00f2 rendere comprensibile come soltanto in seguito, dopo vari secoli, soprattutto con il Medioevo, la grammatica sia stata intesa come scienza autonoma. Proprio sui problemi posti dalla flessione nominale e verbale, si protrassero a lungo, su iniziativa di Cratete di Mallo, anomalista, le discussioni tra gli analogisti, che facevano capo alla Scuola di Alessandria (Aristofane di Bisanzio e Aristarco di Samotracia), per i quali la norma del parlare era la regola, e gli anomalisti pergameni seguaci dello stoicismo, per i quali la norma del parlare era l'uso. La disputa produsse come risultato la definizione delle parti in cui, con varianti teoriche sostanzialmente secondarie, anche nei secoli successivi fino ad oggi si \u00e8 diviso e si divide un enunciato.\nLa filologia classica dopo la conquista della Grecia.\nPresso i Latini si defin\u00ec \"phil\u014fl\u014fgus\" per lo pi\u00f9 \u201clo studioso che amava la dottrina, il letterato, l'erudito\u201d.\nNel corso del II secolo a.C., soprattutto dopo la distruzione di Corinto (146 a.C.) e la dichiarazione dell'Acaia (Grecia) provincia romana, vennero a Roma, dove rimasero a lungo, gli studiosi di Alessandria e di Pergamo come ambasciatori di principi o maestri di personaggi romani illustri, o come prigionieri di guerra. Le due Scuole, con le teorie dell'analogia e dell'anomalia, lasciarono in tal modo una profonda impronta sull'erudizione romana, anche in senso filosofico, secondo la matrice soprattutto stoica.\nCome i Greci, i filologi latini si considerarono soprattutto grammatici. Secondo Varrone, che conobbe profondamente la teorizzazione greca, le parti della \u201cgrammatica\u201d sono quattro: \"lectio\", \"emendatio\" (critica del testo), \"enarratio\" (esegesi del testo), \"iudicium\" (valutazione critica dell'opera e dell'autore). Ed \u00e8 con la crescente consapevolezza di possedere ormai una letteratura autonoma e \u201cnazionale\u201d che in Roma crebbe di pari passo l'esigenza di studiare gli autori latini come gli Alessandrini avevano fatto per i greci. Fu allora che fiorirono edizioni non soltanto di opere poetiche, ma anche storiche (ad es. di Plauto, Ennio, Nevio, di Catone, delle Leggi delle XII tavole).\nPurtroppo di questa produzione e di gran parte di quella seguente, ad esclusione di autori e di opere particolari, rimane in realt\u00e0 ben poco, spesso pochi frammenti e le citazioni degli studiosi successivi, che, tuttavia, sono pi\u00f9 che sufficienti per rendere conto della qualit\u00e0 e dell'importanza degli autori.\nFurono di grande valore le opere filologico-grammaticali di Gaio Ottavio Lampadione (II secolo a.C.), che fu tra gli iniziatori della filologia romana; di Lucio Elio Stilone Preconino (154 - dopo il 90 a.C.), maestro di Terenzio Varrone e di Cicerone, nonch\u00e9 esegeta dei libri pontificali romani e delle Leggi delle XII Tavole; dei poeti Gaio Lucilio e Lucio Accio (170 - 84 circa a. C.), di Volcacio Sedigito (tra il II e il I secolo a.C.) e di Marco Antonio Gnifone (II-I secolo a.C.) di origine celtica, precettore di Cesare.\nAltri nomi di rilievo nel I secolo a.C.: Lucio Ateio Pretestato, liberto ateniese, in Roma dall'86 al 29 a.C., che si autodefin\u00ec \u2018filologo\u2019; Tirannione il Vecchio, greco di Amiso nel Ponto, portato a Roma come prigioniero di guerra verso il 70 a.C. (terza guerra mitridatica), analogista, di grande influenza per i \u201cgrammatici\u201d successivi; Alessandro di Mileto, detto Polistore (\"Pol\u00ecstore\") per l'ampiezza dei suoi studi, venuto anche lui come prigioniero in seguito alla guerra mitridatica, divulgatore di storia, geografia, mitologia e filologia; Publio Nigidio Figulo (prima del 98 - 45 a.C.) grammatico e naturalista; Staberio Erote, analogista, maestro di Cassio e di Bruto; Ipsicrate di Amiso, storico e grammatico greco del tempo di Cesare.\nFilosseno di Alessandria, a Roma nella seconda met\u00e0 del secolo, pervenne al concetto della radice monosillabica alla base delle parole. Nella polemica tra anomalisti e analogisti trov\u00f2 un comune denominatore, un accordo tra le due teorie, affermando la necessit\u00e0 di rifarsi all'anomalia per l'origine delle parole e all'analogia per la derivazione o flessione.\nTeone, grammatico greco di Alessandria, oper\u00f2 nell'et\u00e0 di Augusto, commentatore di poeti, soprattutto del periodo ellenistico. Sempre in et\u00e0 augustea fior\u00ec Dionigi di Alicarnasso (60 circa \u2013 dopo il 7 a.C.) che si occup\u00f2 soprattutto dei prosatori, scrisse un trattato sugli antichi oratori, uno sulle regole della composizione in poesia e in prosa, e \u2018\u03a1\u03c9\u03bc\u03b1\u03b9\u03ba\u1f74 \u1f00\u03c1\u03c7\u03b1\u03b9\u03bf\u03bb\u03bf\u03b3\u1f76\u03b1 (\"Antichit\u00e0 romane\"), in 20 libri, in cui mostra che in realt\u00e0 Greci e Romani appartengono ad una stessa stirpe.\nAi greci Teone, Didimo e Trifone si devono spesso le notizie e i commenti che abbiamo su molti scrittori, perch\u00e9 a loro si rifecero anche gli studiosi di letteratura e gli scoliasti successivi.\nUn posto particolare occupa nella filologia latina del I secolo a.C. il grande Marco Terenzio Varrone Reatino (116 - 27 a.C.), ricordato sopra. Filologo ed etimologo, analogista, fu autore di molti trattati che ebbero per oggetto la letteratura, la lingua latina, l'archeologia, le antichit\u00e0 umane e divine, nonch\u00e9 la natura, i costumi e la cultura del popolo di Roma. Nei suoi scritti mostr\u00f2 un sostanziale disinteresse per la critica del testo, mentre con amore e conoscenze vastissime contribu\u00ec a rendere matura in Roma (col \"De lingua latina\", scritto tra il 45 e il 43, e con altre opere di carattere linguistico) l'esigenza di uno studio sistematico della lingua latina sul modello degli studi dei Greci per il greco.\nDidimo Calcentero (da non confondere con Claudio Didimo, grammatico greco vissuto a Roma al tempo dell'imperatore Claudio), grammatico alessandrino, detto Calcentero (\"Calc\u00e8ntero\"), fu grande compendiatore della filologia alessandrina (si dice di lui che abbia composto pi\u00f9 di 3500 volumi), tratt\u00f2 di lessicografia, di storia della letteratura, dei generi letterari, fu esegeta di poeti e, contro l'uso comune, anche di prosatori.\nTrifone di Alessandria, analogista, che forse non fu mai a Roma, mise a punto una trattazione delle parti del discorso e le prime notazioni sulla sintassi.\nSul versante latino, dopo Cicerone, che nel \"Brutus\" aveva tracciato le linee evolutive dell'eloquenza romana, e Orazio, con i suoi giudizi sui poeti precedenti (nelle \"Saturae\", nelle \"Epistulae\" e nell\"'Ars amatoria\"), \u00e8 da ricordare, sconfinando ormai oltre la fine del secolo, Verrio Flacco (mor\u00ec al tempo di Tiberio), grammatico romano che scrisse di ortografia e del significato delle parole, e fu esegeta di Virgilio.\nDal tempo di Augusto, per iniziativa di vari imperatori (di Augusto stesso, di Tiberio, Vespasiano, Traiano, ecc.), in Roma furono costruite numerose biblioteche che raccolsero anche le opere rare ancora reperibili degli autori greci e latini. L'istruzione assunse in questo periodo grande importanza e talvolta molte opere furono scritte per servire da testi per le scuole. Ci\u00f2 significava un minore rigore scientifico, ma anche una maggiore divulgazione. Ne furono un esempio gli scritti di Quinto Remmio Palemone, maestro di Quintiliano, secondo il quale dovevano essere letti nelle scuole soprattutto gli autori recenti. E in tal senso fu operata una riforma scolastica. Per fini pratici cominciano a nascere glossari greco-latini.\nDal I secolo d.C. al Medioevo.\nOrmai ben situato nel I secolo d.C., Marco Fabio Quintiliano, originario della Spagna (35/40 - 96 circa d. C.), retore latino, \u00e8 noto soprattutto per la \"Institutio oratoria\", in dodici libri, che presenta un'esposizione della grammatica latina.\nMarco Valerio Probo (seconda met\u00e0 del I secolo), grammatico nato a Berito (l'odierna Beirut), al contrario di Remmio Palemone riport\u00f2 in auge gli autori antichi. Di particolare valore la sua opera linguistica e le ottime edizioni critiche dei testi di Lucrezio, Orazio e Virgilio.\nAnche allo storico romano Publio Cornelio Tacito (I-II secolo), noto come autore di numerose opere di vaglia, \u00e8 stato attribuito un trattato sulla retorica e sulla decadenza dell'arte oratoria, il \"Dialogus de oratoribus\", dello stesso genere di quello di Quintiliano.\nSeguirono, tra molti altri, il grammatico Quinto Terenzio Scauro (prima met\u00e0 del II secolo); Aulo Gellio (II secolo), che nelle \"Noctes Atticae\" raccolse aneddoti e curiosit\u00e0 poetiche e di altro e vario genere; Pomponio Porfirione (III secolo), grammatico, del quale rimane un commento ad Orazio; Censorino (III secolo), grammatico ed erudito; il filologo Nonio Marcello, numida vissuto nel IV secolo d.C., autore di un trattato di grammatica e antiquaria; Elio Donato (met\u00e0 del IV secolo), di cui resta un'esemplare grammatica latina, utilizzata per secoli, e un commento a Virgilio; lo scrittore Ambrogio Teodosio Macrobio, forse africano (IV - V secolo); Servio (IV\u2013V secolo), famoso soprattutto per un commento alle opere di Virgilio; Minneo Felice Marziano Capella (inizio V secolo), scrittore nato a Cartagine, di grande successo nel Medioevo per un'opera enciclopedica sulle varie parti del sapere che serv\u00ec a lungo nelle scuole; Prisciano di Cesarea (V-VI secolo), del quale ci \u00e8 pervenuta l\"'Institutio de arte grammatica\", in 18 libri, l'opera grammaticale latina pi\u00f9 vasta che abbiamo; Isidoro di Siviglia (VI-VII secolo) che scrisse di etimologia.\nIn ambito greco sono da ricordare, tra altri, i lessicografi Minucio Pacato (seconda met\u00e0 del I secolo), detto Ireneo, e Pausania (II secolo); Filone Erennio (64 - 141 circa), grammatico e storico di origine fenicia; il grammatico alessandrino Efestione (II secolo), autore di un manuale di metrica; Apollonio Discolo (II secolo), grammatico, acuto studioso della sintassi greca; suo figlio Erodiano, autore di un trattato sull'accentazione; Esichio di Alessandria (V secolo), lessicografo della lingua greca.\nOrigene (183/185 - 253/254) e Girolamo (santo; 347 circa - 419), il primo in ambito greco, con la restituzione del testo della Bibbia negli \"Esapla\", il secondo in ambito latino, con la traduzione e il commento sia dell'Antico Testamento sia del Nuovo Testamento, condussero un capillare lavoro di esegesi che lasci\u00f2 molte tracce nei secoli seguenti.\nGli amanuensi medioevali.\nAmanuense (da lat. volgare \"amanu\u0113nse(m)\", derivato da \"\u0101 m\u0103nu\", \u201ccon la mano\u201d) \u00e8 il termine usato in riferimento allo scrivano esperto che copiava \u201ca mano\u201d un testo; e questo accadde fino alla scoperta della stampa.\nL'evoluzione dei supporti scritt\u00f2ri, dal papiro alla pergamena, e dal volumen, o rotolo, al codice, costituito di pagine legate come i nostri libri, che si verific\u00f2 tra i secoli IV e V, provoc\u00f2 di per s\u00e9 una notevole selezione dei testi; a questo si aggiunse l'esclusione, nel tempo, delle opere che, per minore fortuna presso i lettori e i collezionisti delle varie epoche, nessuno aveva interesse a riprodurre; cos\u00ec, molte opere andarono perdute.\nIn Roma, in particolare dopo la dissoluzione dell'Impero Romano d'Occidente (476 d.C.), con la conseguente rarefazione degli studi filologici di valore, fu essenziale l'opera di raccolta, revisione ed edizione dei testi condotta da specialisti, anche se spesso non esperti filologi, per conto di alcune famiglie facoltose romane. Molti testi furono in tal modo salvati dalla selezione del tempo.\nFino dalla remota antichit\u00e0, lo scrivano si trov\u00f2 spesso a dover copiare dall'esemplare del testo che doveva riprodurre, anch'esso scritto a mano, una parola, una frase, un verso che gli era per qualche ragione incomprensibile; e allora fu nella condizione di potere scegliere se riprodurre quei segni grafici o quella frase o quel verso cos\u00ec come erano, \u2018oscuri\u2019, oppure \u2018correggerli\u2019, \u2018renderli chiari\u2019 a suo modo, secondo la sua cultura e il suo discernimento, apportando per\u00f2 in tal modo delle nuove \u2018varianti\u2019 al testo.\nInoltre il copista, nonostante la sua esperienza, commetteva inevitabilmente a sua volta all'atto della copiatura un certo numero di errori. La sua copia, a distanza di mesi o di anni, e spesso in altro luogo, a volte molto distante geograficamente e/o per stile scrittorio, era riprodotta da un altro scrivano che si trovava nella condizione di dovere risolvere gli stessi problemi, di ricopiare cio\u00e8 quegli errori, spesso di volerli correggere e inevitabilmente di farne altri. Gli stessi problemi e le stesse scelte furono di fronte anche agli amanuensi medioevali.\nSecondo la metodologia della critica del testo, se un codice presenta anche un solo errore significativo linguistico e altri codici hanno in comune lo stesso errore, significa che questi ultimi derivano dal primo, cio\u00e8 sono \u2018descripti\u2019; pertanto sono ritenuti secondari e, al fine della ricostruzione del testo originale, devono essere tralasciati. In tal modo, col tempo, si poterono costituire dei gruppi di \u2018codici\u2019, disposti idealmente secondo una struttura ad albero rovesciato, o stemma codicum, con ai vertici i codici capostipiti e in posizione intermedia e finale quelli derivati.\nL'opera scrittoria nei monasteri.\nCassiodoro (490 circa - 583 circa), ministro di Teodorico il Grande, fond\u00f2 intorno al 540 un monastero a Vivario presso Squillace in Calabria e, divenuto monaco, con la sua autorit\u00e0 coinvolse altri monaci a dedicare il loro tempo alla raccolta, allo studio e alla pratica della copiatura dei testi antichi. Scrisse le \"Institutiones divinarum et saecularium litterarum\" (\u201cIstituzioni delle lettere divine e umane\u201d), in due libri. Nel primo libro, in 33 capitoli, di questo vero e proprio manuale intese fornire ai monaci i rudimenti culturali necessari alla vita spirituale ecclesiastica, indicando le letture sacre da coltivare; con il secondo, in 7 capitoli, insegnava come dovevano essere seguite dai monaci le sette arti liberali; dava inoltre indicazioni su come trascrivere un testo, su come iniziare a costituire presso un monastero una biblioteca e sul modo di mantenerla efficiente nel tempo. Lo \u2018scriptorio\u2019 di Vivario, che ebbe numerosi amanuensi, costitu\u00ec un esempio per altri monasteri.\nCos\u00ec, presso alcuni cenobi irlandesi e britannici, e poi francesi, bizantini, svizzeri, tedeschi e italiani, si assist\u00e9 da allora in poi, e per secoli, ad una produzione eccezionale di nuovi codici, talvolta preziosamente miniati, che consent\u00ec a molte opere di giungere fino a noi.\nPer un lungo periodo, specialmente dal VII secolo fino a circa la met\u00e0 del XIII, furono proprio i monasteri, o comunque, con qualche eccezione, personaggi ecclesiastici gravitanti intorno ad essi, a mantenere viva la fiaccola della cultura in Europa e dell'amore e del rispetto verso le opere letterarie antiche e meno antiche.\nI monaci colti e di elevata vita intellettuale usavano partire come missionari dal loro convento di origine e visitare uno o pi\u00f9 Paesi, dove esportavano la loro spiritualit\u00e0 e il loro amore alla cultura e talvolta fondavano nuovi monasteri e abbazie.\nIn Irlanda, che era stata indenne dalle invasioni, grande e precoce importanza ebbe il convento di Bangor, dove si form\u00f2 la possente personalit\u00e0 di Colombano (santo; 540 circa - 615).\nIn Inghilterra, per influsso irlandese, si costitu\u00ec specialmente nel Regno del Wessex un humus tale da consentire nel VII secolo la formazione erudita del grammatico e teologo Aldelmo (640 circa - 709), che scrisse, tra l'altro, un trattato di metrica, e dello storico Beda il Venerabile (santo; 672/673 - 735), autore della \"Historia ecclesiastica gentis Anglorum\" (Storia ecclesiastica del popolo degli Angli\u201d) e ritenuto da molti l'erudito pi\u00f9 importante dell'Alto Medioevo. \u00c8 lo stesso humus che pi\u00f9 tardi consentir\u00e0 ad Alfredo il Grande (anglosassone: Aelfred; 848 circa - 901), re del Wessex, egli stesso autore di traduzioni in lingua anglosassone di varie e importanti opere di autori cristiani, di circondarsi di dotti e di svolgere, ad imitazione di Carlo Magno, un'importante funzione culturale che pose le basi alla letteratura anglosassone.\nFu anglosassone anche l'evangelizzatore delle popolazioni germaniche Bonifacio (santo; 675 circa - 754), che oper\u00f2 alla corte franca di Carlo Martello e di Pipino il Breve, fu autore di un trattato di grammatica e di uno di metrica, e contribu\u00ec a fondare nel 744 l'abbazia di Fulda, nell'Assia (Germania), che in seguito, in et\u00e0 carolingia, diventer\u00e0 un importante centro scrittorio.\nIn Francia, ad opera di Colombano, sorsero le abbazie di Annegray, di Luxeuil e di Fontenay. In Svizzera, presso il lago di Costanza, sulla tomba di Gallo (santo; met\u00e0 VI secolo - 630/645), discepolo di Colombano, fu costruita l'omonima abbazia.\nIn Italia Colombano fondava nel 612 il monastero di Bobbio nell'attuale provincia di Piacenza, allora sotto il dominio dei Longobardi; per iniziativa di Colombano, anche in questo monastero si costitu\u00ec uno \u2018scrittori\u00f2 che tra il VII e il IX secolo fu il centro di riproduzione di codici pi\u00f9 attivo del Regno d'Italia, e non soltanto di opere di carattere ecclesiastico, ma ben presto con una prevalenza di testi di genere \u201cprofano\u201d.\nEgberto (santo; morto nel 766) arcivescovo di York in Inghilterra (North Yorkshire), benedettino, fond\u00f2 a York un centro scrittorio e culturale che riun\u00ec molti dotti del tempo. Alcuino (735 - 804), un suo discepolo, anch'egli di York porter\u00e0 la sua impronta culturale presso la corte carolingia.\nLa \"Schola Palatina\" di Carlo Magno.\nL'attivit\u00e0 di Carlo Magno (742 - 814), re dei Franchi e imperatore, non si concretizz\u00f2 soltanto nelle conquiste, nell'organizzazione politica dell'Impero che aveva costruito e nella razionalizzazione della sua vita sociale e feudale, ma si estese, con lo stesso impegno, alla valorizzazione della cultura.\nSi circond\u00f2 di studiosi ed umanisti appartenenti a diversi popoli, soprattutto di anglosassoni, franchi, italiani, promosse la raccolta e la riproduzione delle opere poetiche e prosastiche latine e gli studi storici, accogliendo anche i migliori intellettuali del popolo vinto longobardo.\nFu un anglosassone, il gi\u00e0 nominato Alcuino di York, per le sue qualit\u00e0 organizzative ed intellettuali, ad essere chiamato da Carlo a mettere insieme e ad ordinare l'attivit\u00e0 degli studiosi in quella che \u00e8 stata considerata a tutti gli effetti una scuola, nota sotto il nome di \"Schola Palatina\", che promosse in Europa una vera e propria rinascita culturale e in particolare filologica, letteraria e artistica.\nGi\u00e0 nell'VIII secolo l'uso della scrittura \u201conciale minuscola\u201d in luogo della \u201conciale maiuscola\u201d aveva contribuito a una ripresa intellettuale e a una maggiore circolazione di testi, per la convenienza economica della minuscola che, oltre ad essere pi\u00f9 agevole nella lettura, consentiva che i codici fossero assai meno corposi e costosi.\nNello stesso VIII secolo c'era stata la scoperta della carta, ed essa, dato il minore costo del nuovo supporto rispetto alla pergamena, anche se per l'uso pratico comune ci vorr\u00e0 ancora del tempo, port\u00f2 una notevole spinta nella medesima direzione.\nIntorno a Carlo, oltre ad Alcuino, si riunirono, tra molti altri, il poeta franco Angilberto di Saint-Riquier (santo; 745 circa - 814); il franco Eginardo (770 circa - 840), cronista, molto noto per avere scritto la \"Vita Karoli\"; gli italiani Paolo Diacono (720/724 - 799), storico e filologo, che scrisse un importante compendio di Festo e la notissima \"Historia Langobardorum\", e Paolino di Aquileia (santo; 750 - 803), patriarca, noto anche come Paolino II, poeta, grammatico e teologo, grande promotore delle arti.\nA Tours, dove Alcuino fu posto da Carlo come abate presso la basilica di S. Martino, nacque la scrittura carolina, la pi\u00f9 bella, chiara e ordinata del Medioevo.\nUn altro centro culturale, di prima grandezza fino al XIV secolo, fu in Francia la \"Schola Episcopale\" di Orl\u00e9ans, citt\u00e0 che svolse anche in seguito un importante ruolo, non secondariamente sotto l'aspetto economico.\nConseguente all'attivit\u00e0 della \"Schola Palatina\" fu un nuovo fiorire di personalit\u00e0 di studiosi che rinnovarono l'amore per la classicit\u00e0 e per la cultura nel loro tempo e nei secoli immediatamente successivi.\nRabano Mauro (784 - 856), benedettino, discepolo di Alcuino a Tours, contribu\u00ec a potenziare la Biblioteca di Fulda. Fu autore di una grammatica, di un manuale intitolato \"De Universo\", che ebbe vastissima fortuna nel Medioevo, e di commenti biblici. La sua importanza di erudito fu tale da essere detto praeceptor Germaniae.\nLupo Servato, al tempo di Carlo il Calvo (823 - 877), attravers\u00f2 in lungo e in largo l'Europa (fu anche a Roma), da una biblioteca monastica all'altra, per raccogliere i manoscritti degli autori classici e medioevali.\nGerberto di Aurillac (940 - 1003), umanista, filosofo e teologo, che divenne alla fine del X secolo Papa con il nome di Silvestro II, era stato abate presso il monastero di S. Colombano a Bobbio.\nE un altro Papa, Vittore III (beato; il suo pontificato, nel 1087, fu brevissimo), al secolo Desiderio da Montecassino (1027 - 1087), era anch'egli un umanista ed era stato abate del monastero di Montecassino.\nAltre figure di rilievo furono il vescovo francese, teologo e poeta Ildeberto Cenomanense (1056 - 1134), il filosofo neoplatonico francese Bernardo di Chartres (morto intorno al 1128), e Giovanni di Salisbury (1115 circa - 1180), prelato e scrittore inglese, il quale dopo avere ricoperto importanti incarichi presso l'arcivescovo di Canterbury, fu eletto vescovo di Chartres.\nNel frattempo qualcosa d'importante cambiava a livello linguistico in Europa. Il latino era ancora sempre avvertito come oggetto appassionato di studio, ma era sentito ormai come privo della vitalit\u00e0 di una lingua d'uso, ovvero incapace di esprimere ci\u00f2 che di complesso doveva essere espresso dalla cultura e dai fermenti di una societ\u00e0 portatrice di nuovi modi ed ideali d'esistenza. Si affermavano, non pi\u00f9 soltanto nell'uso popolare, ma anche nella considerazione autorevole e consapevole di eruditi, letterati e poeti, le lingue volgari che diverranno a breve lingue nazionali. E questo non potr\u00e0 non avere conseguenze anche sugli studi filologici.\nL'interpretazione allegorica.\nLa lettura di un testo, di poesia o in prosa, e la sua interpretazione, cio\u00e8 la collocazione critica e la comprensione delle azioni, dei personaggi e degli avvenimenti che descrive, possono essere condotte spiegando il testo \u201calla lettera\u201d, oppure intravedendovi \u201csegni sottostanti\u201d di significati volutamente nascosti dall'autore, che vanno cercati ed individuati \u201coltre\u201d, \u201cal di l\u00e0\u201d del testo.\nNell'esegesi si distinguono pertanto diversi generi di interpretazione: letterale, allegorica (dal termine allegoria), simbolica, e anche, specialmente per i testi religiosi come la Bibbia, tropologica (o morale) e anagogica (in cui ci\u00f2 che \u00e8 trattato viene inteso come allusione simbolica al contemplato mondo soprannaturale).\nGi\u00e0 nel VI secolo a.C., in et\u00e0 preplatonica, Teagene di Reggio tent\u00f2, sembra per la prima volta, di applicare all'esegesi omerica l'interpretazione allegorica, ed essa fu adottata nei secoli successivi soprattutto dal pergameno Cratete di Mallo.\nCon il Cristianesimo e con il conseguente vistoso aumento del numero dei commenti biblici, si assist\u00e9 fino alla fine del Medioevo, nell'esegesi di qualunque testo, ad una generalizzazione, accanto alla letterale, dell'uso dell'interpretazione allegorica, spesso accompagnata dalla anagogica. Basti pensare al significato attribuito a certi passi di Virgilio e alla figura di \u201cannunciatore\u201d del Cristianesimo riservata a lungo allo stesso Virgilio, e ancora ben presente nella Divina Commedia dantesca.\nCon l'Umanesimo si ebbe una reazione e, per l'esegesi dei testi non religiosi, il metodo fu avversato e abbandonato.\nLa filologia nell'Impero Bizantino.\nAl quadro del Medioevo occidentale, articolato, complesso e creativo, corrisposero in Oriente la cultura e la filologia bizantine, alle quali, secondo molti studiosi, manc\u00f2 fondamentalmente l'intima vitalit\u00e0 di un contatto con il tessuto popolare e, non secondariamente, una continuit\u00e0 nei secoli.\nAlla filologia bizantina l'Europa deve soprattutto la trasmissione degli autori greci e tutto un insieme di rifacimenti, di lessici e di epitomi.\nPersonalit\u00e0 di grande rilievo culturale fu il patriarca di Costantinopoli Fozio (827 circa - 887 circa), che contribu\u00ec con la sua autorit\u00e0 ed erudizione a ripristinare in Costantinopoli un'Universit\u00e0 di valore. Fozio istitu\u00ec un complesso di scritt\u00f2ri ed i suoi insegnamenti contribuirono alla formazione di un tessuto di alta attivit\u00e0 filologica. Sono molto importanti sotto questo aspetto due sue opere, il \"Myriobibl\u00econ\" (parola composta derivata da gr. \u03bc\u1fe6\u03c1\u03af\u03bf\u03c2 \u201cinnumerevole\u201d e \u03b2\u03b9\u03b2\u03bb\u03af\u03bf\u03bd \u201clibro\u201d), conosciuto anche con il titolo di \"Bibliotheca\", una raccolta di sommari o di estratti di 279 opere, molte delle quali per noi perdute, e il \"Lexicon\".\nNotevoli, tra altri, il metropolita Areta di Cesarea (850 circa - 934 circa), di cui rimangono numerosi codici da lui stesso scritti e annotati; Costantino Cefala (IX secolo), raccoglitore di epigrammi antichi, che nel sec. XI andranno a costituire buona parte dell'Antologia Palatina; l'autore (IX o X secolo) del lessico Suida, o Suda (l'etimologia del termine \u00e8 oscura), che raccolse ben 30.000 voci di vario genere, tra le quali sono per noi importantissime quelle relative alla letteratura; Eustazio di Tessalonica (1125 - 1194 circa), vescovo, del quale restano, presso la Biblioteca Medicea Laurenziana di Firenze, gli sc\u00f2li all'Iliade e all'Odissea nei manoscritti originali.\nPrima che, specialmente dalla caduta di Costantinopoli (1453) ad opera dei Turchi, gli eruditi bizantini iniziassero a trasferirsi in Italia, sono ancora da ricordare il monaco Massimo Planude (XIII\u00a0\u2013 XIV secolo), autore di un'accurata raccolta di epigrammi greci nota con il titolo di Antologia di Planude, migliore della Palatina; il filologo Demetrio Triclinio (XIV secolo), conosciuto soprattutto per le sue interpretazioni metriche di Sofocle; Niceforo Gregora (1291 circa - 1360), autore di numerose opere di erudizione.\nLa filologia umanistica e rinascimentale in Italia.\nNell'Umanesimo.\nCon il XIII secolo i monasteri generalmente diminuirono e, spesso, interruppero la loro funzione di centri di scrittura, di studio e di cultura. Si affacciava una nuova epoca, nella quale centri intellettuali divenivano le corti principesche e signorili e le stesse citt\u00e0, con studiosi formati ai valori dell'uomo, nel nome di una nuova concezione del mondo.\nL'attivit\u00e0 filologica conobbe, cos\u00ec, un grande e nuovo sviluppo con l'Umanesimo, quando si manifest\u00f2, soprattutto a partire dalla met\u00e0 del XIV secolo, con una pi\u00f9 intensa ricerca dei codici ed un rinnovato lavoro di collazione e di critica.\nIl centro irradiante principale fu Firenze. \u00c8 noto il fervore del Petrarca e del Boccaccio nel ricercare le opere, anche quelle allora ritenute perdute, degli autori latini, nel collezionarle e commentarle.\nFrancesco Petrarca (1304 - 1374) recuperava di Cicerone l'orazione \"Pro Archia\" \u201cIn favore di Archia\u201d (nel 1333) e le epistole \"Ad Atticum\", \"Ad Quintum\" e \"Ad Brutum\", raccoglieva con rigore filologico in un unico codice le tre decadi superstiti e i frammenti di una quarta dell'opera storica \"Ab Urbe condita libri\" (\u2018Dalla fondazione di Roma\u2019) di Tito Livio.\nGiovanni Boccaccio (1313 - 1375) riscopriva e/o rivalorizzava le opere di molti autori latini, come Tacito, Varrone, Marziale, Ovidio, Seneca, e scriveva un pregevole commento alla Divina Commedia di Dante Alighieri, inaugurando la filologia per i testi in lingua volgare. L'Aretino e il Certaldese collaborarono anche per recuperare e far tradurre in latino il testo greco di Iliade e Odissea.\nIn Firenze alcuni ambienti svolsero una funzione umanistica primaria: la villa \u201cParadiso\u201d di Antonio degli Alberti (1363 - 1415) e i conventi di S. Marco, di Santo Spirito e di Santa Maria degli Angeli.\nNel 1392 Coluccio Salutati (1331 - 1406) riportava alla luce le epistole \"Ad Familiares\" di Cicerone. Nel 1414 un altro umanista, Poggio Bracciolini (1380 - 1459), riscopriva molte opere, tra le quali otto orazioni di Cicerone, l\"'Institutio Oratoria\" di Quintiliano, le \"Silvae\" (\u2018Selve\u2019) del poeta Publio Papinio Stazio, ci\u00f2 che restava dell'opera \"Rerum Gestarum\" (\u2018Delle cose compiute\u2019, \u2018Delle imprese\u201d) dello storico Ammiano Marcellino, e il \"De rerum natura\" (\u2018Della natura\u2019) del poeta Tito Lucrezio Caro.\nLa filologia bizantina, con gli studi sugli antichi scrittori, fu continuata dal grecista Emanuele Crisolora detto Costantinopolitano (1350 circa - 1415), con il quale il greco rientr\u00f2 a pieno titolo nella cultura dell'Occidente europeo, e dall'umanista Costantino Lascaris (1434 - 1501), autore di un'importante grammatica greca.\nL'Umanesimo si estese a Milano e a Pavia con i Visconti e gli Sforza, quindi a Venezia, a Mantova con i Gonzaga, a Ferrara con gli Este, a Urbino, Roma e Napoli. E fiorirono le accademie e una miriade di codici.\nA Napoli sorse l'Accademia Alfonsina (1443) ed in seguito l'Accademia Antoniana con il palermitano Antonio Beccadelli (1394 - 1471), detta da lui anche \u201cdel Panormita\u201d, divenuta poi \u201cPontaniana\u201d, dal nome di Giovanni Pontano (1429 - 1503).\nDa un'idea di Cosimo de' Medici il Vecchio (1389 - 1464) nacque l'Accademia Fiorentina (1459) che accolse il costantinopolitano Giorgio Gemisto Pletone (1355 circa - 1450 circa), Marsilio Ficino (1433 - 1499), Cristoforo Landino (1424 - 1498), autore di un autorevole commento alla Divina Commedia, il Poliziano, Giovanni Pico della Mirandola (1463 - 1494).\nAltri nomi illustri: Niccol\u00f2 Niccoli (1364 circa - 1437), eccellente trascrittore di codici in compagnia di Ambrogio Traversari (1386 - 1439), Giannozzo Manetti (1396 - 1459), autore di traduzioni dal greco e dall'ebraico, Lorenzo de' Medici (1449 - 1492).\nNel 1447 divenne Papa, con il nome di Niccol\u00f2 V, Tommaso Parentucelli (1397 - 1455), umanista vissuto a lungo a Firenze, che si circond\u00f2 di eruditi come Lorenzo Valla, Francesco Filelfo (1398 - 1481), il libraio e umanista Vespasiano da Bisticci. Cos\u00ec nel 1460, con Pomponio Leto (1428 - 1498), nasceva l'Accademia Romana che pi\u00f9 tardi accoglier\u00e0 Pietro Bembo.\nA Venezia nel 1494 sorgeva l'Accademia Aldina con Aldo Manuzio (1450 - 1515), erudito, ritenuto il pi\u00f9 valente stampatore dell'epoca di opere latine e greche, e noto per avere inventato l'editoria in senso moderno.\nOltre alle raccolte di manoscritti del Petrarca e del Boccaccio, se ne formarono altre che andarono a costituire le biblioteche che resteranno nel tempo le fonti dei codici esistenti: la Biblioteca Medicea Laurenziana a Firenze, la Biblioteca apostolica vaticana, la Biblioteca nazionale Marciana a Venezia.\nUna posizione particolare occup\u00f2 nel Quattrocento italiano l'umanista, filologo e critico storico, Lorenzo Valla (Roma, 1407 - 1457). Attivo polemista, nei numerosi studi su documenti e testi fond\u00f2 le sue argomentazioni su un solido metodo filologico e storico, ed \u00e8 soprattutto noto per il \"De falso credita et ementita Constantini donatione\", in cui dimostrava, basandosi su dati linguistici, la non autenticit\u00e0 del documento noto come donazione di Costantino, da attribuire all'et\u00e0 carolingia, che avrebbe dovuto comprovare il diritto della Chiesa all'esercizio del potere temporale. L'autenticit\u00e0 del documento fu, indipendentemente, impugnata anche dal teologo, filosofo e scienziato tedesco Nicola Cusano (1400/1401 - 1464).\nA giudizio di molti, il maggior filologo del XV secolo fu l'umanista e poeta toscano Angelo (Agnolo) Ambrogini detto il Poliziano (1454 - 1494), che tradusse in esametri latini quattro libri dell'Iliade (II-V), tratt\u00f2 di filologia classica in prolusioni accademiche, ad esempio nell\"'Oratio super F. Quintiliano et Statii Sylvis\" e nella \"Praelectio de dialectica\", nonch\u00e9 nel suo epistolario con i dotti del tempo, e in numerose lezioni di cui rimangono abbondanti appunti pubblicati di recente in Italia.\nDa ricordare, tra molti altri, sono ancora Vittorino da Feltre (1378 circa - 1446), Leonardo Bruni (1369 - 1444), Guarino Veronese (1374 - 1470), Flavio Biondo (1388 - 1463).\nL'invenzione della stampa a caratteri mobili.\nDopo l'invenzione della stampa a caratteri mobili di piombo, venne da Magonza in Italia il tipografo Conrad Sweynheym, che insieme con Arnold Pannartz stamp\u00f2 a Subiaco quattro libri (1464-1465), tre dei quali ci sono pervenuti e costituiscono i primi e pi\u00f9 antichi incunaboli italiani. Ben presto fiorirono eccellenti tipografie a Venezia, con Aldo Manuzio il Vecchio, a Firenze, con Filippo Giunti il Vecchio, a Roma, a Bologna, a Napoli e a Milano, le quali nell'arco di qualche decennio stamparono ottime edizioni di molta parte della letteratura latina.\nLa nuova invenzione contribu\u00ec in modo determinante alla moltiplicazione degli esemplari in circolazione dei testi degli antichi autori, con il conseguente quasi immediato accrescimento in ogni nazione delle Biblioteche esistenti e con l'opportunit\u00e0, soprattutto in seguito, specialmente dall'inizio del XVII secolo, di crearne di nuove. Sorsero in tal modo la Biblioteca Bodleiana a Oxford, l'Ambrosiana a Milano, la Parigina, la Vindobonense (\"Viennese\"), la Monacense, la Madrilena, ecc.\nIl XVI secolo.\nCol XVI secolo nella filologia italiana si affermarono alcuni cambiamenti importanti. L'amore per l'antichit\u00e0 e per il mondo classico si accompagn\u00f2 ad una generale consapevolezza della necessit\u00e0 di una preliminare solida conoscenza della lingua latina e della storia del mondo romano, e si potenzi\u00f2 lo studio delle opere greche e della lingua greca, che nel secolo precedente era stato coltivato da pochi.\nGli studiosi di valore furono numerosi e significativi.\nIl fiorentino Piero Vettori (1499 - 1585) scrisse edizioni accurate delle tragedie di Eschilo e di Sofocle, del quale fece un commento, dell\"'Elettra\" di Euripide, della \"Poetica\" di Aristotele. Della \"Poetica\" e della \"Retorica\" di Aristotele scrisse anche commenti che contribuirono in modo decisivo ad introdurre in Italia un vasto dibattito sul valore e sull'essenza della poesia.\nIl veneziano Paolo Manuzio (1512 - 1574), oltre che valente stampatore come il padre e il figlio Aldo Manuzio il Giovane (1547 - 1597), fu un erudito ed eminente conoscitore della lingua latina, e si dedic\u00f2 soprattutto all'esegesi delle Orazioni e delle Epistole di Cicerone.\nLo storico modenese Carlo Sigonio (1520 circa - 1584) studi\u00f2 con precisione documentaria la storia di Roma e la sua cronologia, il diritto romano, al quale dedic\u00f2 tre libri (uno fu il \"De antiquo iure populi Romani\"), e il Medioevo italiano. La sua opera maggiore \u00e8 forse il \"De Regno Italiae\", in cui tratta la storia dell'et\u00e0 medioevale in Italia dal 570 al 1200.\nProseguirono gli studi grammaticali, in cui la grammatica venne sempre pi\u00f9 intesa come un insieme coerente di fatti linguistici e logici. Di questa tendenza, che si affermer\u00e0 sempre pi\u00f9 in Europa, il primo grande esponente fu il medico, naturalista ed erudito Giulio Cesare Scaligero (1484 - 1558; nel 1525 si trasfer\u00ec in Francia) con il \"De causis linguae latinae\". Fu indagata anche la storia ecclesiastica, specialmente ad opera dello storico Cesare Baronio (1538 - 1607), che fu anche cardinale."}
{"id": "97839", "revid": "119984784", "url": "https://it.wikipedia.org/wiki?curid=97839", "title": "Ideale dell'ostrica", "text": "L'ideale dell'Ostrica si basa sulla convinzione che per coloro che appartengono alla fascia dei deboli \u00e8 necessario rimanere legati ai valori della famiglia, al lavoro, alle tradizioni ataviche, per evitare che il mondo, cio\u00e8 il \"pesce vorace\", li divori.\nIl concetto secondo Verga.\nIntorno all'ideale dell'ostrica \u00e8 costruito il romanzo di Verga \"I Malavoglia\", ma gi\u00e0 nella novella \"Fantasticheria\", scritta prima del 1878, lo scrittore si dilunga a parlare della povera gente, anticipando i personaggi del suo primo romanzo verista e chiarisce la filosofia, o necessit\u00e0, di vita, dei pescatori di Aci Trezza.\nLa novella \u00e8 in forma di lettera ad una dama dell'alta societ\u00e0, che fermatasi per due giorni nel paesino di pescatori, affascinata da quel mondo pittoresco, rude e semplice, subito annoiata fugge.\nEcco l'incipit: \"\"Una volta, mentre il treno passava vicino ad Aci-Trezza, voi, affacciandovi allo sportello del vagone, esclamaste - Vorrei starci un mese laggi\u00f9!\" \"Noi vi ritornammo, e vi passammo non un mese, ma quarantott'ore; i terrazzani che spalancavano gli occhi vedendo i vostri grossi bauli avranno creduto che ci sareste rimasta un par d'anni. La mattina del terzo giorno, stanca di vedere eternamente del verde e dell'azzurro, e di contare i carri che passavano per via, eravate alla stazione, e gingillandovi impaziente colla catenella della vostra boccettina da odore, allungavate il collo per scorgere un convoglio che non spuntava mai\"\"\nIn questa novella Verga parla dell'ideale dell'ostrica che sostiene la povera gente. Nel concetto dell'autore, finch\u00e9 i contadini, i braccianti, i pescatori vivono protetti dall'ambiente che li ha visti nascere e crescere, finch\u00e9 credono e rispettano i valori in cui hanno creduto e che hanno rispettato i loro padri, allora, anche se poveri, sono al sicuro. Il problema nasce quando cominciano a provare il desiderio del cambiamento, il desiderio di migliorare, di progredire. Come l'ostrica che vive sicura finch\u00e9 resta avvinghiata allo scoglio dov'\u00e8 nata, cos\u00ec l'uomo di Verga vive sicuro finch\u00e9 non comincia ad avere sm\u00e0nie di miglioramento.\nCos\u00ec, lo scrittore continua a parlare, dolcemente, con la dama in questa novella che ha tanto il sapore di un programma stilistico e contenutistico: \u201c\"... mi \u00e8 parso ora di leggere una fatale necessit\u00e0 nelle tenaci affezioni dei deboli, nell'istinto che hanno i piccoli di stringersi fra loro per resistere alle tempeste della vita, e ho cercato di decifrare il dramma modesto e ignoto che deve aver sgominati gli attori plebei che conoscemmo insieme. Allorquando uno di quei piccoli, o pi\u00f9 debole, o pi\u00f9 incauto, o pi\u00f9 egoista degli altri, volle staccarsi dai suoi per vaghezza dell'ignoto, o per brama di meglio, o per curiosit\u00e0 di conoscere il mondo; il mondo, da pesce vorace com'\u00e8, se lo ingoi\u00f2, e i suoi pi\u00f9 prossimi con lui. - E sotto questo aspetto vedrete che il dramma non manca d'interesse. Per le ostriche l'argomento pi\u00f9 interessante deve esser quello che tratta delle insidie del gambero, o del coltello del palombaro che le stacca dallo scoglio\"\u201d.\nAnche nella prefazione a \"I Malavoglia\" Verga afferma chiaramente questo concetto chiarendo, inoltre, che ritorner\u00e0 a parlare della gente del bel mondo e dei salotti perch\u00e9 la sua ideologia non privilegia una classe sociale piuttosto che un'altra.\nIl verismo \u00e8 una corrente letteraria nata nel 1870 in Italia e sviluppatasi dalla fine del diciannovesimo secolo (1800) all\u2019inizio del ventesimo secolo (1900) e con Giovanni Verga come esponente principale. Le tematiche affrontate dagli autori nelle opere sono vere, i personaggi sono realmente esistiti cos\u00ec come i luoghi e le situazioni che descrivono. Un emblema veristico \u00e8 la narrazione impersonale ovvero, l\u2019autore non esprime propri commenti nelle opere ed utilizza un linguaggio semplice e diretto parecchie volte dialettale."}
{"id": "97842", "revid": "1603714", "url": "https://it.wikipedia.org/wiki?curid=97842", "title": "Palazzo Madama (Roma)", "text": "Palazzo Madama \u00e8 un edificio storico italiano che si trova a Roma.\nCostruito nel XV secolo dalla famiglia fiorentina dei Medici, deve il suo nome a Margherita della casa d'Asburgo, detta \"Madama d'Austria\", che vi risiedette dopo la morte di suo marito Alessandro de' Medici.\nOggi di propriet\u00e0 dello Stato, \u00e8 sede del Senato della Repubblica; per metonimia l'espressione \"Palazzo Madama\" \u00e8 divenuta giornalisticamente e colloquialmente sinonimo di \"Senato italiano\".\nStoria.\nOrigini del palazzo.\nLa storia della sede del Senato inizia sul finire del Quattrocento, sotto il pontificato di Sisto IV. Il terreno in cui sorge palazzo Madama era appartenuto insieme a quello limitrofo di piazza Navona per quasi cinque secoli ai monaci benedettini dell'abbazia di Farfa dando alla piazza omonima l'originario nome di piazza Longobarda. Questi ultimi, nel 1479, lo cedettero al monarca francese che, a sua volta, don\u00f2 al suo tesoriere nonch\u00e9 vescovo di Chiusi, Sinulfo Ottieri di Castell'Ottieri, parte del terreno compreso fra la torre dei Crescenzi e le Terme di Alessandro: su di esso venne fondato il nucleo originario del palazzo che, nel gennaio 1503, rientr\u00f2 nel lascito testamentario al fratello di Sinulfo, Guidone conte di Montorio: questi prima lo affitt\u00f2 e poi lo cedette a Giovanni de Medici, divenuto poi papa Leone X.\nNucleo cinquecentesco e il cenacolo rinascimentale.\nIl palazzo entr\u00f2 in possesso della famiglia Medici quando il cardinale Giovanni de' Medici, figlio di Lorenzo il Magnifico e futuro papa Leone X, che prima vi abitava in affitto, l'acquist\u00f2 a rate nel 1505, commissionando un importante restauro a Giuliano da Sangallo.\nDopo la cacciata della famiglia Medici da Firenze Giovanni, ormai diventato Leone X, ne fece la sede romana dell'influente famiglia, la quale estese la sua presenza in tutto il quartiere, avendo \"l'opportunit\u00e0 di controbilanciare piazza del Popolo e la sua chiesa Della Rovere con un centro mediceo anche pi\u00f9 importante e glorioso\". Con il trasferimento di quello che era rimasto della biblioteca fiorentina della famiglia, il palazzo divenne anche uno dei centri di irradiamento della cultura umanistica.\nDopo averlo venduto - a causa di pressanti debiti - alla cognata Alfonsina Orsini, Leone X ne rientr\u00f2 in possesso nel 1519 alla morte di quest'ultima, che glielo lasci\u00f2 in eredit\u00e0. Alla morte di Leone X, nel 1521, palazzo Madama venne assegnato a suo cugino Giulio de' Medici, che vi aveva vissuto nella sua adolescenza e che poi divenne papa con il nome di Clemente VII. Anche in questo periodo il palazzo ospit\u00f2 un secondo esilio della famiglia de' Medici, espulsa da Firenze dal 1527 al 1530.\nIl palazzo deve il suo nome a Madama Margherita d'Austria, figlia naturale di Carlo V e moglie del duca Alessandro dei Medici che, rimasta vedova di questo nel 1537, spos\u00f2 in seconde nozze Ottavio Farnese e soggiorn\u00f2 a lungo nel palazzo: fu allora che esso assunse il nome che ancor conserva. A Margherita si fa risalire l'apposizione, nel soffitto a cassettoni della sala detta \"dello struzzo\", di uno scudo che vede al centro uno struzzo, nel quale si sarebbe dovuto leggere il gioco di parole tra le parole \"Autriche\" (Austria) e \"autruche\" (struzzo): simbolo del passaggio del palazzo alla sfera d'influenza ispano-austriaca. In epoca seicentesca il consueto stemma nobiliare mediceo avrebbe sormontato lo struzzo con un'addizione successiva, che lo collega mediante un nastro allacciato al collo.\nAlla partenza della Madama per il governatorato delle Province Unite, la residenza fu affittata a vari porporati. Il palazzo alla fine torn\u00f2 al titolare del casato dei Medici, Ferdinando I, che da cardinale vi visse per pochi anni: quando part\u00ec per assumere il granducato a Firenze, lo lasci\u00f2 al suo stretto collaboratore, cardinale Francesco Maria Bourbon del Monte Santa Maria, appartenente - in ragione della sua parentela con ramo dei Borbone-Navarra - alla fazione filo-francese della diplomazia pontificia. Dalla sua corrispondenza con il Granduca emerge che il palazzo versava in istato di cattiva manutenzione, ma ci\u00f2 non imped\u00ec al cardinal Del Monte di tenervi un \"camerino musicale\" nel quale \"aveva voluto far porre \"Il suonatore di liuto\" accanto ai \"Musici\"\" del Caravaggio.\nSistemazione seicentesca e la fine della destinazione signorile.\nL'ambasciatore toscano Niccolini nel 1635 persuase Carlo di Ferdinando de' Medici a non vendere il palazzo ed a procedere, invece, ad ulteriori lavori di ristrutturazione: una facciata barocca, progettata da Paolo Maruscelli e ultimata nel 1642, prese il posto del precedente frontone asimmetrico. Su di essa sono visibili oltre cento forme leonine (compresa la pelle del leone di Nemea scolpita sul portale d'ingresso, che richiama il mito erculeo e trova corrispondenza con il volto di Onfale le cui trecce cingono una finestra: si tratta della mitica progenitrice di Tirreno, a cui i Medici facevano risalire la loro genealogia). L'interno, sotto la direzione del toscano Romano Monanni, si arricch\u00ec di soffitti decorati e di fregi.\nNel Seicento, dopo essere stato residenza del cardinale Giovan Carlo de' Medici, l'edificio ospit\u00f2 l'Accademia Fiorentina nell'Urbe, fondata nel 1673 dal granduca Cosimo III: guidata da Ciro Ferri e da Ercole Ferrata, vi si formarono, tra gli altri, \"Giovan Battista Foggini e Massimiliano Soldani Benzi, importando le novit\u00e0 di origine romana nel linguaggio fiorentino delle arti\". Nonostante l'ampliamento e l'abbellimento i Medici non abitarono pi\u00f9 il palazzo fino al 1725 quando vi prese dimora Violante Beatrice di Baviera, cognata del Granduca Gian Gastone, che vi risiedette fino alla morte. Palazzo Madama godette quindi di un nuovo periodo di splendore come teatro di balli e feste e in quanto sede dell'Accademia dei Quirini.\nNel 1737, alla morte di Gian Gastone, il Granducato di Toscana, e con esso anche Palazzo Madama pass\u00f2 dai Medici ai Lorena.\nUtilizzo pontificio.\nNel 1755 il palazzo fu acquistato da papa Benedetto XIV (il cui stemma campeggia ancora sull'ingresso principale) e divenne cos\u00ec un palazzo pubblico dello Stato Pontificio. Il palazzo fu interessato da importanti interventi di ristrutturazione: fu aperto un secondo cortile e fu sistemata piazza Madama, ad opera di Luigi Hostini.\nNegli anni successivi vi furono installati, fra l'altro, gli uffici del tribunale criminale del Governatore di Roma e la sede della polizia: per questo assunse, in quel periodo, il nome di \"palazzo del Governo nuovo\".\nFu forse per questo utilizzo amministrativo - pi\u00f9 che per un ritorno alla pur persistente vocazione francofila (il palazzo \u00e8 collocato nell\"'insula\" di San Luigi dei Francesi, nucleo del suolo posseduto originariamente dagli abati di Farfa) - che Palazzo Madama ospit\u00f2 l'ufficio centrale della Repubblica Romana del 1798-1799.\nNel 1849 Pio IX vi trasfer\u00ec il Ministero delle Finanze e del Debito Pubblico (senza escluderne la direzione del Lotto: l'estrazione dei numeri ebbe luogo sulla loggia esterna a partire dal 26 gennaio 1850), nonch\u00e9 le Poste Pontificie. In quell'occasione vennero intrapresi diversi lavori di restauro e, nel febbraio del 1853, si tenne la cerimonia di inaugurazione dei nuovi uffici.\nSede dei senatori.\nLa storia dello Stato della Chiesa volgeva ormai al termine e di l\u00ec a poco meno di un ventennio il Palazzo avrebbe ospitato il Senato del Regno d'Italia: la decisione assunta nel febbraio del 1871 fu resa operativa a poco pi\u00f9 di un anno dalla breccia di Porta Pia (il Senato del Regno si riun\u00ec per la prima volta il 28 novembre 1871) dopo ampi lavori di adattamento che ricavarono l'Aula nello spazio del cortile delle poste pontificie, su progetto dell'ingegner Luigi Gabet.\n\"Di notevole interesse si rivelano le opere commissionate dal senatore Giovanni Barracco: la Biblioteca del Senato\" fu collocata nel 1890 \"all\u2019interno di una palazzina disegnata dall\u2019architetto Gaetano Koch (lo stesso che progett\u00f2 il palazzo della Banca d\u2019Italia a Roma)\".\nTra l'Ottocento e il primo ventennio del Novecento la piccola chiesa di San Salvatore in Thermis, risalente al VI secolo, che si ergeva nella strada alla sinistra del palazzo, fu prima chiusa, espropriata ed in seguito rasa al suolo per ragioni di sicurezza: la polizia riteneva che fosse possibile servirsene per compiere un eventuale attentato ai danni del Senato. Alcuni degli affreschi in essa contenuti furono incorporati nel palazzo, che alla fine del XIX secolo si arricch\u00ec anche di altri contenuti artistici, come nel caso della sala affrescata da Cesare Maccari\nI rifacimenti novecenteschi.\nPalazzo Madama e gli edifici nelle adiacenze subirono ulteriori interventi di ristrutturazione e adattamento nel corso del primo trentennio del secolo XX. Segnatamente, Palazzo Madama fu oggetto di una trasformazione radicale, che comport\u00f2, tra l'altro, l'ammodernamento dell'emiciclo, il rifacimento integrale dei prospetti su via del Salvatore e via della Dogana Vecchia, nonch\u00e9 la realizzazione di un corpo di collegamento con l'adiacente Palazzo Carpegna. Quest'ultimo, di propriet\u00e0 del Senato, fu interamente ricostruito in posizione avanzata rispetto all'originaria posizione.\nDescrizione.\nPalazzo Madama \u00e8 caratterizzato da una pianta non regolare, somigliante ad un pentagono con i lati comunque molto diversi per lunghezza.\nPiano terra.\nL'ingresso principale, presso corso Rinascimento conduce al Cortile d'Onore, di forma rettangolare con al centro una statua in bronzo di Emilio Greco, intitolata \"Grande figura accoccolata\" del 1971. Il pavimento odierno, in marmo, ha sostituito l'originale in travertino mentre le sei colonne che costituiscono il portico sono risalenti alla struttura originaria dei tempi di Leone X. Alla sinistra del portico si innalza la Scala d'onore. L'altra scalinata, cui si accede dall'ingresso di San Luigi dei Francesi, \u00e8 sovrastata da un soffitto in legno dorato del XVI secolo recante lo stemma dei Medici e una raffigurazione di divinit\u00e0 marine. Il soffitto \u00e8 stato collocato sopra la scala nel 1931.\nPrimo piano.\nAl primo piano sono presenti vari ambienti:\nAula legislativa.\nL\"'aula legislativa\" \u00e8 una sala tappezzata in rosso (mentre in precedenza era azzurra per varie motivazioni, tutte ricollegate ai colori del vessillo di casa Savoia): \u00e8 in posizione rialzata rispetto al precedente cortile di epoca pontificia e fu cos\u00ec costruita, in via precauzionale, dopo l'inondazione del Tevere del 1870.\nDietro la postazione del Presidente del Senato vi sono due iscrizioni, su due targhe rettangolari: una cita la proclamazione della Repubblica a seguito del referendum del 1946; l'altra reca le parole con cui Vittorio Emanuele II commemor\u00f2 la proclamazione dell'unit\u00e0 d'Italia.\nIl soffitto a cupoletta \u00e8 tappezzato con un panno dipinto a gesso, secondo la tecnica neocinquecentesca della grottesca: detto \"Velario\", contiene medaglioni con le effigi di quattro giurisperiti, delle quattro virt\u00f9 civiche e delle quattro capitali dei regni preunitari.\nSala Cavour.\nAl centro del soffitto realizzato sul tipo degli antichi cassettoni \u00e8 stato posto un oculo ovale con il dipinto \"Bacco e Arianna\" di Giambattista Pittoni (1687-1767). La Sala \u00e8 a disposizione dei membri del Governo che presenziano alle sedute, e talvolta in essa si svolge il Consiglio dei Ministri.\nSala Maccari.\nLa sala - detta anche \"sala gialla\" dal colore delle pareti damascate - prende il nome da Cesare Maccari, che la decor\u00f2 dopo aver vinto un concorso bandito dal Ministero della Pubblica Istruzione nel 1880.\nLe decorazioni interessano il soffitto nella forma di quattro figure allegoriche che circondano il motivo centrale raffigurante una personificazione dell'Italia trionfante. I quattro medaglioni rappresentano nello specifico il commercio e l'agricoltura (l'Industria), le Armi, le Scienze e le Arti. Le allegorie sono raffigurate sotto forma di fanciulli e fanciulle nudi.\nIl fregio che raccorda le pareti con il soffitto \u00e8 percorso da due frasi di Machiavelli e Guicciardini.\nNelle pareti sono rappresentati invece cinque celebri episodi del Senato di Roma antica.\nIl primo affresco a destra subito l'ingresso, rappresenta Appio Claudio che viene condotto in Senato per esortare i romani a non accettare le condizioni di pace offerte da Cinea, l'ambasciatore di Pirro. \u00c8 colta con amore l'espressione di peso e di stanchezza augusta e severa del vecchio Appio; la figura dell'ambasciatore si nota in grazia della giustezza e della nobilt\u00e0 dell'atteggiamento. \nI due quadri pi\u00f9 piccoli, sulla parete di fronte all'ingresso, separati da un finestrone rappresentano l'uno il senatore Papirio Gallo impassibile davanti ai Celti che invadono Roma, e l'altro il tentativo di corruzione dei Sanniti ai danni di Curio Dentato affinch\u00e9 convinca i romani alla pace.\nIl terzo affresco rappresenta il Senato di Roma nel momento in cui Cicerone, indignato, con le braccia stese verso \nCatilina, prorompe nel celebre \"Quousque tandem\". Catilina, che, seduto nel suo stallo al primo piano del quadro, china la testa e stringe convulsamente la gamba destra con le mani, abbandonato da tutti.\nL'ultimo affresco rappresenta Attilio Regolo sul punto di consigliare al Senato di Roma la resistenza contro Cartagine, che l'ha mandato, dietro promessa di ritorno, proponitore e persuasore di pace alla sua patria. Il Senato ascolta, la folla ammira, la famiglia di Regolo lo scongiura di rompere la fede data e non tornare a Cartagine, il cielo \u00e8 d'un azzurro smagliante, \nche s'incurva verso il tramonto, sullo sfondo dei palazzi di Roma circonfusi dalla luce morente del sole.\n\"Buvette\".\nLa \"buvette\" di Palazzo Madama \u00e8 un'ampia sala caratterizzata da una volta decorata con fregi e figurine in stucco chiaro del 1931.\nSu una parete dell'ambiente \u00e8 posto un arazzo mediceo del secolo XVI, proveniente dagli Uffizi di Firenze. Di fronte figura il bancone del bar che reca una piccola statua che funge da fontanella di Vincenzo Gemito. Le altre due pareti sono arricchite da due nature morte di Luciano Ventrone: \"La Pausa\" (2002) e \"Il ritorno di Ulisse\" (2002).\nSala Italia.\n\u00c8 un ampio salone adibito a funzioni di rappresentanza, creato all'inizio degli anni trenta dalla demolizione di una parete divisoria e fornito di un soffitto a cassettoni in stile moderno.\nNella parte del fregio seicentesco che d\u00e0 verso la \"buvette\", predominano figure di putti e leoni; nell'altra, invece, sono presenti figure femminili. La sala \u00e8 arricchita da sei affreschi di carattere storico.\nNell'agosto del 2003 nella sala era stata collocata la statua in legno \"Italia\" di Giuliano Vangi alta 2,35 metri e rappresenta una figura femminile, con treccine e occhi in avorio; essa fu spostata in palazzo Giustiniani. Dello stesso anno \u00e8 il paesaggio marino di Piero Guccione \"Il nero e l'azzurro\" situato su una delle pareti corte della sala.\nSala dello Struzzo.\nSi differenzia dalle altre per non avere il solito fregio mediceo, sostituito, nel soffitto in legno dorato a cassettoni, da uno struzzo: l'animale, del XVI secolo, \u00e8 aggiogato, con un nastro legato al collo, ad uno scudo della famiglia medicea, aggiunto nel XVII secolo.\nProbabilmente \u00e8 stato scelto in onore di Margherita d'Austria, per il gioco di parole in francese \"Autriche\" (Austria) e \"autruche\" (struzzo). C'\u00e8 anche la possibilit\u00e0 che questo animale sia stato scelto come simbolo araldico di velocit\u00e0 e di precedenza, ovvero di fermezza e di forza. \n\u00c8 comunque certo che lo struzzo sia stato scelto da un personaggio che non ricopriva cariche religiose, vista la corona che sormonta la testa dell'animale e che richiama la discendenza dall'imperatore.\nAlle pareti sono affisse due vedute di Roma di Mauro Reggio: una del teatro di Marcello, l'altra le chiese gemelle di Piazza del Popolo. Sono presenti anche un dipinto del pittore novecentesco Corrado Cagli raffigurante l'Etna in eruzione e un arazzo seicentesco raffigurante una donna con bambino.\nContesa proprietaria cinquecentesca.\nLa regina di Francia Caterina de' Medici vi visse soltanto pochi anni da bambina: visto che Leone X aveva lasciato agli unici due maschi viventi della discendenza di Lorenzo il Magnifico la sua eredit\u00e0, Caterina ne prese atto quando, nel 1533, sottoscrisse \"formale rinuncia ai beni paterni in favore del fratellastro Alessandro\".\nInvece, dopo la morte di Alessandro, Caterina ritratt\u00f2 la rinuncia ai beni del fratellastro e solo nel 1560 firm\u00f2 una prima \"concordia\" con Margherita d'Austria: la Regina di Francia fu riconosciuta proprietaria e concesse l'usufrutto alla moglie di Ottavio Farnese, \"ma la vicenda ebbe fine solo un anno dopo la morte di quest'ultima, quando l'erede Alessandro Farnese, nel 1587, rinunci\u00f2 a qualsiasi pretesa sulla residenza romana dei Medici\".\nDopo un anno, per\u00f2, \"nei capitoli matrimoniali tra il granduca mediceo Ferdinando I e Cristina di Lorena, nipote di Caterina, il primo ottenne la cessione dei beni di famiglia che erano ancora di propriet\u00e0 di quest'ultima, facendo particolare riferimento a palazzo Madama\" (1588).\nTra i viaggiatori francesi la contesa proprietaria con Caterina de' Medici sul medesimo palazzo fece comunque nascere la leggenda che l'appellativo di Madama fosse da riferire a costei.\nNella cultura di massa.\nDue coppie di Madame.\nNell'immaginario popolare la storia delle due donne (vissute nel torno di due secoli) da cui prende nome il palazzo Madama si intreccia e confonde, ma la confusione rischia di accentuarsi se si considera la questione in prospettiva diacronica, quando ne emergono addirittura una terza ed una quarta.\nInfatti il Senato del Regno d'Italia, prima del palazzo romano, era stato ospitato a Torino nel palazzo che porta anch'esso il nome di Madama; ci\u00f2 ha fatto talora credere all'esistenza di un'unica 'Madama' per le due citt\u00e0. Si tratta in realt\u00e0 di distinte figure, che incarnano epoche e realt\u00e0 profondamente diverse.\nA Roma, la prima Madama era Margherita d'Austria, che riporta alla memoria il Rinascimento cinquecentesco e i legami col papato e l'impero. La seconda Madama di Roma fu Violante Beatrice di Baviera, l'ultima proprietaria del casato mediceo e tipico personaggio settecentesco di protettrice dei letterati e degli artisti.\nDi contro, la prima Madama di Torino era Maria Cristina di Borbone-Francia, che incarna il periodo in cui, in pieno Seicento, il ducato di Savoia era nell'orbita di attrazione della politica estera francese. Anche seicentesca fu la reggenza del ducato compiuta dalla seconda \"Madama reale\" di Torino, Maria Giovanna Battista di Savoia-Nemours: ella per\u00f2 condivise, con la seconda Madama romana, una spiccata tendenza al mecenatismo, che port\u00f2, nel 1716-1718, al rifacimento della facciata del palazzo torinese ad opera di Filippo Juvarra.\n\"Arriva la madama\".\nDall'utilizzo amministrativo pontificio del palazzo (come sede della polizia e dell'amministrazione della dogana) trae origine il termine dialettale \"la madama\", usato ancora per definire le forze dell'ordine.\nPur usata specialmente a Roma, la locuzione \u00e8 presente in tutt'Italia. Essa appartiene a tutti gli effetti al gergale utilizzato per la metonimia poliziesca della letteratura di genere: lo dimostra l'uso nella traduzione italiana di titoli di libri stranieri, ma anche all'interno di classici come Teresa Batista stanca di guerra."}
{"id": "97843", "revid": "125477133", "url": "https://it.wikipedia.org/wiki?curid=97843", "title": "Ciclo dei Vinti", "text": "Con il termine Ciclo dei Vinti viene indicato l'insieme dei romanzi di cui avrebbe dovuto comporsi un impegnativo progetto letterario dello scrittore siciliano Giovanni Verga. \nA costituire il \"corpus\" di tale ciclo avrebbe dovuto essere un gruppo di cinque romanzi a definizione \"tematica\":\nL'intera serie, secondo il progetto originario dello scrittore, avrebbe dovuto avere come comune denominatore un tema comune e universale, quello dell'indiscussa lotta dell'uomo per l'esistenza, per il progresso e la lussuria. L'opera completa rimarr\u00e0 incompiuta in quanto \"La Duchessa di Leyra\" rimane solo abbozzato, mentre gli ultimi due romanzi previsti del Ciclo, \"L'Onorevole Scipioni\" e \"L'uomo di lusso\", non verranno neppure incominciati.\nUna sorta di operazione analoga - su una tematica leggermente diversa - verr\u00e0 compiuta molti anni dopo, nel Novecento, negli Stati Uniti dallo scrittore statunitense Erskine Caldwell con quello che verr\u00e0 definito il suo \"Ciclo del Sud\".\nLa struttura del ciclo dei vinti.\nNella prefazione che precedeva \"I Malavoglia\", pubblicato nel 1881, Giovanni Verga illustrava la struttura pi\u00f9 complessa di cui l'opera avrebbe dovuto far parte, un ciclo composto da cinque romanzi, che si sarebbe dovuto intitolare \"Marea\" perch\u00e9 Verga intendeva studiare il tema del progresso dell'umanit\u00e0 da una prospettiva che rovesciava il trionfalismo positivistico, cio\u00e8 coloro che si opporranno al progresso saranno travolti da appunto questa marea chiamata \"fiumana del progresso\".\nSolo successivamente decise di optare per il titolo \"I Vinti\".\nIl ciclo non venne portato a termine dall'autore: dopo \"I Malavoglia\", usciti nel 1881, e \"Mastro-don Gesualdo\", pubblicato a puntate nel 1888 sulla \"Nuova Antologia\" e nel 1889 in volume, il terzo, \"La Duchessa di Leyra\", impegn\u00f2 a lungo Verga, ma ne furono pubblicati postumi, a cura di Federico De Roberto, solo il primo e l'inizio del secondo capitolo. Il quarto e il quinto non vennero neppure incominciati.\nIl Ciclo dei Vinti avrebbe dovuto essere, sul modello zoliano, anche una saga familiare, con l'esclusione de \"I Malavoglia\", che tuttavia sono anch'essi la storia di una famiglia, anche se separata dallo svolgimento degli altri romanzi; senza contare che nel romanzo compare di sfuggita, al VI e XIV capitolo, l'avvocato Scipioni che, con tutta probabilit\u00e0, avrebbe dovuto essere il futuro deputato protagonista del quarto romanzo.\nLa famiglia \u00e8 quella dei Motta-Trao-Leyra. Don Gesualdo Motta, muratore arricchito e divenuto proprietario terriero, sposa la nobile Bianca Trao e ha una figlia, Isabella, che ha una relazione col cugino, nobile ma povero, Corrado La Gurna, il futuro protagonista di \"L'uomo di lusso\". Il matrimonio tra i due viene impedito da Mastro-don Gesualdo per ragioni economiche e quindi la figlia viene fatta sposare al duca di Leyra, nonostante sia gi\u00e0 incinta; il \"figlio della colpa\", Scipione, futuro protagonista di \"L'onorevole Scipioni\", viene affidato a un istituto di trovatelli di Catania.\nLa fisionomia dei romanzi.\nGi\u00e0 in precedenza, Verga aveva annunciato in una lettera del 1878 all'amico Salvatore Paolo Verdura che aveva in mente un lavoro grandioso nel quale avrebbe parlato di questa lotta, una lotta che si estendeva \"dal cenciaiuolo al ministro e all'artista... Insomma cogliere il lato drammatico, o ridicolo, o comico di tutte le fisionomie sociali... Ciascun romanzo avr\u00e0 una fisionomia speciale, resa con mezzi adatti. Il realismo, io, l'intendo cos\u00ec, come la schietta ed evidente manifestazione dell'osservazione coscienziosa; la sincerit\u00e0 dell'arte, ...\".\nLa lettera all'amico continua con i titoli provvisori di questi romanzi. I protagonisti saranno tutti vinti dal fato, dalla necessit\u00e0 o bramosia di miglioramento.\nDa \"I Malavoglia\" a \"L'uomo di lusso\".\nSempre nella prefazione de \"I Malavoglia\" l'artista \u00e8 ancora pi\u00f9 esplicito e preciso:\nQuasi il punto di vista di un antropologo che deve soltanto osservare, registrare e studiare. Studiare per comprendere e conoscere le culture diverse ma mai intervenire con il giudizio del diverso dall'altro."}
{"id": "97845", "revid": "765341", "url": "https://it.wikipedia.org/wiki?curid=97845", "title": "Tecnica narrativa di Giovanni Verga", "text": "La tecnica narrativa utilizzata da Giovanni Verga nelle opere veriste composte dal 1878 in poi, possiede caratteri di originalit\u00e0 innovativi che si distaccano dalla tradizione e anche dalle esperienze contemporanee sia italiane che straniere.\nTra le tecniche narrative utilizzate da Giovanni Verga si ricordano:\nPremessa.\nNelle opere di Giovanni Verga non si avverte direttamente il punto di vista dello scrittore e la voce che racconta \u00e8 allo stesso livello dei personaggi. Infatti non capita nei romanzi di Verga che a raccontare sia il narratore \"onnisciente\" tradizionale come nei romanzi di Manzoni, Balzac o Thackeray, che interviene nel racconto a commentare o giudicare i comportamenti dei personaggi, anche se per \"I Malavoglia\" si pu\u00f2 parlare di narratore onnisciente.\nNelle opere di Verga a raccontare non \u00e8 un personaggio in particolare ma \u00e8 il narratore che, mimetizzandosi negli stessi personaggi, pensa e sente come loro e adotta il loro stesso modo di esprimersi. Chi racconta potrebbe essere uno dei personaggi, che per\u00f2 non appare mai direttamente nella vicenda e rimane nell'anonimato.\nUn chiaro esempio che inaugura il nuovo modo di narrare di Verga lo troviamo nell'incipit della sua prima novella verista, Rosso Malpelo, pubblicata nel 1878: \"\u00abMalpelo si chiamava cos\u00ec perch\u00e9 aveva i capelli rossi; ed aveva i capelli rossi perch\u00e9 era un ragazzo malizioso e cattivo, che prometteva di riescire un fior di birbone\u00bb\".\nDa queste parole si rivela una visione primitiva e superstiziosa della realt\u00e0 e tutta la vicenda viene narrata da questo punto di vista, cio\u00e8 non quello del narratore colto ma da uno qualunque dei vari minatori della cava in cui lavora Malpelo.\nSe capita che la voce narrante commenti e giudichi i fatti, non lo fa secondo la visione colta dell'autore, ma secondo la visione semplice e rozza della collettivit\u00e0 popolare che, non riuscendo a cogliere le motivazioni psicologiche autentiche delle azioni, le deforma in base ai suoi principi di interpretazione.\nDi conseguenza anche il linguaggio non \u00e8 quello che potrebbe essere dello scrittore, ma \u00e8 un linguaggio carente, intermezzato da modi di dire, paragoni, proverbi e imprecazioni.\nLa sintassi \u00e8 elementare e a volte scorretta e in essa appare la struttura dialettale, anche se il Verga non usa mai direttamente il dialetto, e se deve citare un termine dialettale lo isola per mezzo del corsivo.\nVerga afferma di aver cercato, nelle sue opere, di mettere in prima linea, e solo in evidenza, l'uomo, dissimulando ed eclissando per quanto si pu\u00f2 lo scrittore.\nEgli nelle sue dichiarazioni teoriche sembra dunque propenso verso una tecnica narrativa in cui la psicologia dei personaggi emerga solo dai dialoghi e dalle azioni, ma in realt\u00e0 non tutti i suoi personaggi sono visti dall'esterno e non sempre si conoscono i pensieri e i sentimenti solamente attraverso i gesti e le parole.\nCapita anzi spesso che il punto di vista del racconto coincida con quello di un personaggio, in modo che il lettore, vedendo le cose con i suoi occhi, le interpreti attraverso i suoi giudizi e venga posto al centro della sua psiche.\nSe la riproduzione sincera della realt\u00e0 oggettiva con l'esclusione di ogni intervento giudicante dall'esterno possono condurre all'annullamento di ogni rapporto critico tra l'autore e la materia, Verga riesce, proprio grazie alla sua particolare \"tecnica narrativa\", ad evitare questo rischio. Perch\u00e9, come scrive Baldi \"\u00ab... la regressione nella realt\u00e0 rappresentata, lungi dal riprodurre la realt\u00e0 ad un unico livello del suo manifestarsi, determina tutto un gioco di primi piani e di punti di vista.\u00bb\"\nViene cos\u00ec spesso, nei racconti di Verga, ad opporsi un punto di vista alternativo che \u00e8 interno alla realt\u00e0 come nel caso di \"Rosso Malpelo\", dove al mondo della miniera che accetta in modo passivo i meccanismi della lotta per la vita, viene a contrapporsi il punto di vista del protagonista che \u00e8 illuminato da una sua consapevolezza critica.\nCos\u00ec avviene anche nei Malavoglia, in cui si oppone alla realt\u00e0 del villaggio, dominata dall'interesse e dall'egoismo, il punto di vista di alcuni protagonisti, che \u00e8 ispirato ai valori pi\u00f9 puri e disinteressati, come la famiglia, l'onore, la generosit\u00e0.\nMa anche dove \u00e8 dominante l'ottica della lotta per la vita, come nella novella \"La roba\", il rapporto critico con la realt\u00e0 non viene ad annullarsi.Infatti proprio l'accettazione apparente della logica del protagonista che sembra ignorare ogni senso di umanit\u00e0 e di generosit\u00e0, viene a creare un forte attrito con il modo giusto di vedere le cose a cui l'autore fa riferimento in modo implicito.\nIn questo modo, il lettore \u00e8 costretto a fare un confronto tra il comportamento disumano del personaggio con i principi naturali che regolano ogni convivenza civile e il mondo della lotta per la vita appare cos\u00ec in tutta la sua crudelt\u00e0 in modo pi\u00f9 chiaro che se l'autore intervenisse a commentare e a giudicare.\nIn tutti questi casi il Verga, pur restando fedele al principio della impersonalit\u00e0, non accetta, grazie alla tecnica dello straniamento, il lato negativo della realt\u00e0 in modo acritico, ma fa scaturire dalle cose stesse il giudizio.\nTecnica dello straniamento.\nLa tecnica dello straniamento \u00abconsiste nell'adottare, per narrare un fatto e descrivere una persona, un \"punto di vista\" completamente estraneo all'oggetto\u00bb. Questo procedimento narrativo lo troviamo utilizzato, tra l'altro, nelle opere veriste di Giovanni Verga.\nLa definizione di straniamento venne data dai formalisti russi degli anni venti che adottano, per narrare un fatto e descrivere una persona, un punto di vista completamente diverso. Un esempio \u00e8 il racconto di Tolstoj, \"Cholstom\u00e9r\", un bellissimo cavallo, costretto a fare la bestia da soma, che \u00e8 perplesso sull'uso che gli uomini fanno del linguaggio e soprattutto delle parole \"mio\", \"mia\", \"miei\", giungendo alla conclusione che i cavalli sono ,ovviamente, superiori agli uomini per la loro capacit\u00e0 di riflettere sui fatti e non sulle parole. \"\u00abContinuai a pensarci su e solamente assai pi\u00f9 tardi, in seguito a molti e diversi rapporti con gli uomini capii finalmente il significato che a queste oscure parole attribuiscono gli uomini. Il loro significato eccolo: nella loro vita gli uomini si lasciano guidare non dai fatti ma dalle parole. Tali parole, considerate da loro molto importanti, sono 'mio, mia, miei' che essi usano riferendosi alle cose pi\u00f9 disparate. Chi pu\u00f2, per effetto di questo gioco combinato tra di loro, dire la parola 'mio' in relazione al maggior numero di cose, \u00e8 considerato il pi\u00f9 felice di tutti\u00bb\".\nCome risultato si ottiene quello di far apparire insolite e incomprensibili cose normali, o viceversa, solo perch\u00e9 presentate attraverso un punto di vista estraneo.\nTecnica dello straniamento ne \"I Malavoglia\".\nMolti esempi di straniamento si trovano nel romanzo \"I Malavoglia\" dove tutto quello che provano i protagonisti di vero e disinteressato viene visto dal punto di vista della gente del paese che, non avendo gli stessi valori, \u00e8 portata a dare giudizi solamente in base all'interesse economico e al diritto di chi \u00e8 pi\u00f9 forte facendo cos\u00ec apparire \"strano\" ci\u00f2 che, secondo la scala dei valori universalmente accettata, \u00e8 \"normale\".\nCos\u00ec, ad esempio, l'onest\u00e0 di padron 'Ntoni, che pur di non mancare di parola riguardo al debito dei lupini, lascia che la sua casa venga pignorata, si trasforma, dal punto di vista di padron Cipolla, che avrebbe preso per nuora Mena Malavoglia solamente se come dote avesse portato delle propriet\u00e0, una vera truffa a suo danno: \u00ab\"D'allora in poi i Malavoglia non osarono mostrarsi per le strade n\u00e9 in chiesa la domenica, e andavano sino ad Aci Castello per la messa, e nessuno li salutava pi\u00f9, nemmeno padron Cipolla, il quale andava dicendo: - Questa partaccia a me non la doveva fare padron 'Ntoni. Questo si chiama gabbare il prossimo, se ci aveva fatto mettere la mano di sua nuora nel debito dei lupini! - Tale e quale come dice mia moglie! - aggiungeva mastro Zuppiddu. - Dice che dei Malavoglia adesso non ne vogliono nemmeno i cani\"\u00bb. O come quando per lo stesso motivo padron 'Ntoni viene giudicato \u00abminchione\u00bb dall'avvocato Scipioni (\u00ab... ma questi gli rideva sul naso, e gli diceva che \"chi \u00e8 minchione se ne sta a casa\"\u00bb) e dalla collettivit\u00e0 perch\u00e9 non era stato capace di fare i suoi affari, cos\u00ec la purezza dei sentimenti tra Alfio e Mena viene vista dalla mentalit\u00e0 di zio Crocifisso in \"rabbia\" di maritarsi.\nVerga vuole pertanto dimostrare, con questo effetto di \"straniamento\", come sia impossibile praticare valori puri e disinteressati in un mondo regolato dalla legge della lotta per la vita e mettere in evidenza il prevalere dei principi dell'interesse e della forza, a cui non \u00e8 possibile contrapporre nessuna alternativa.\nQuesto tipo di straniamento compare quando sono in scena personaggi puri e onesti come i Malavoglia, ma quando si presentano i personaggi del villaggio gretti e meschini, si assiste ad una forma di straniamento che si pu\u00f2 definire \"rovesciata\", dove ci\u00f2 che \u00e8 \"strano\" appare \"normale\" dal momento che il punto di vista di chi racconta \u00e8 perfettamente in armonia con quello dei personaggi.\nTecnica dello straniamento in \"La Roba\".\nNella novella \"La roba\", ad esempio, il \"narratore\" non dimostra mai riprovazione nei confronti di Mazzar\u00f2 e dei metodi da lui usati per arricchire, anzi il comportamento di Mazzar\u00f2 non solo appare \"normale\", ma degno di lode.\nQuesto secondo tipo di straniamento genera un forte contrasto tra la deformazione che viene operata e il modo \"giusto\" di vedere le cose che \u00e8 assente dalla narrazione, ma che \u00e8 introdotto con immediatezza da chi legge.\nPertanto esso ha la funzione di mettere in evidenza come sia cruda la realt\u00e0 della lotta per la vita, senza introdurre dall'esterno nessun giudizio, dal momento che il giudizio scaturisce dalle cose stesse.\nPessimismo e straniamento nella novella \"Rosso Malpelo\".\nLa tecnica dello straniamento, che assicura l'impersonalit\u00e0 dell'autore, \u00e8 necessaria soprattutto per veicolare il pessimismo che muove la scelta dei contenuti verghiani.\nIl pessimismo e lo straniamento si possono ampiamente osservare nella novella Rosso Malpelo che pu\u00f2 considerarsi \"\u00abil primo testo della nuova maniera verghiana ad essere pubblicato\"\u00bb:\nL'inizio evidenzia subito la rivoluzionaria novit\u00e0 dell'impostazione narrativa verghiana: affermare che Malpelo ha i capelli rossi perch\u00e9 \u00e8 un ragazzo malizioso e cattivo \u00e8 una chiara deformazione logica, che palesa un pregiudizio popolare: la voce narrante non \u00e8 identificabile con l'autore reale, non \u00e8 portavoce della sua visione del mondo; il narratore riflette, invece, la mentalit\u00e0 dei personaggi che si muovono all'interno della storia, il loro mondo di valori e necessit\u00e0, (come accade nella \"Lupa\") anche se non coincide con un ben identificato personaggio.\nL'autore si \u00e8 \"eclissato\", si \u00e8 messo nella pelle dei suoi personaggi, vede le cose con i loro occhi e le esprime con le loro parole.\nNell'apertura del racconto si procede subito con la \"regressione\" con la quale si attua il basilare principio dell'impersonalit\u00e0.\nIl narratore, non essendo onnisciente, ma portavoce di un ambiente popolare primitivo e rozzo, non \u00e8 depositario della verit\u00e0, com'era proprio dei narratori tradizionali dell'Ottocento come Manzoni, Balzac ed altri.\nCi\u00f2 che si dice di Malpelo non \u00e8 attendibile: il narratore non capisce l'agire del protagonista e quindi interpreta le azioni deformandole con il suo punto di vista, ad esempio \u00e8 narrata in modo distorto la reazione che ha Rosso quando il padre muore nell'incidente della cava di rena rossa:\n\u00c8 facile intuire che il comportamento del ragazzo \u00e8 dovuto alla speranza di poter salvare il padre, ma il narratore non comprende i suoi sentimenti, e attribuisce il suo agire al pregiudizio che Malpelo \u00e8 strano e cattivo, tanto da pensare che un \u00abdiavolo gli sussurrasse qualcosa negli orecchi\u00bb.\nIl carattere di Rosso Malpelo viene sempre visto in modo distorto, quando viene rinvenuto il cadavere del padre si scopre che il pover'uomo aveva scavato nel senso opposto a quello dove scavava il figlio, ma nessuno disse niente al ragazzo non certo per piet\u00e0 ma perch\u00e9 temevano che Rosso potesse pensare a chiss\u00e0 quale vendetta generalizzata.\nEd ancora quando Malpelo si attacca alle reliquie del padre e dimostra cos\u00ec l'attaccamento filiale che egli nutriva, il suo comportamento \u00e8 considerato incomprensibile dal coro che gli sta intorno:\nQuando Rosso comincia a volere bene a Ranocchio, lo protegge, gli vuole insegnare le leggi crudeli che regolano la vita, sgridandolo e picchiandolo ma sa togliersi il pane di bocca per darlo all'amico. Eppure il narratore interpreta questo atteggiamento come un ulteriore esempio della malvagit\u00e0 di Malpelo che pu\u00f2 in tal modo prendersi il diritto di tiranneggiare il povero storpio. La figura del protagonista \u00e8 cos\u00ec sistematicamente stravolta a causa del pessimismo di Verga.\nEgli sceglie il punto di vista dei lavoranti della cava per descrivere un mondo brutale in cui non c'\u00e8 alcuno spazio per i sentimenti pi\u00f9 disinteressati. In questo mondo i pregiudizi hanno la meglio, quindi uno con i capelli rossi deve essere cattivo per forza e quando fa qualcosa che dovrebbe apparire sano e buono le sue azioni vengono stravolte ed incomprese.\nAnche la famiglia di Malpelo si disinteressa di lui; quando la sorella si sposa, la madre va via con lei e lascia il ragazzo da solo senza alcun rammarico dando per scontato che un \"Malpelo\" non possa avere sentimenti di nessun genere.\nNella seconda parte del racconto emerge la visione del protagonista, il punto di vista impercettibilmente cambia ed ecco che affiora la visione cupa e pessimistica di Rosso. Il ragazzo ha compreso la legge che regola la vita, la lotta per l'esistenza quella sociale e quella naturale, comprende che sopravvive il pi\u00f9 forte e che il debole rimane schiacciato. Questa consapevolezza lo ha indurito, egli non tenta rivolte di nessun genere perch\u00e9 sa che quella realt\u00e0 \u00e8 immodificabile e vi si rassegna in modo disperato. Egli ha saputo dunque interpretare la realt\u00e0 ed \u00e8 orgoglioso di aver capito ed agisce in modo consapevole, non come gli altri che vivono inconsapevolmente la realt\u00e0 in cui sono costretti dal fato.\nIn Rosso Malpelo si proietta dunque tutto il pessimismo dell'autore e la sua visione lucida ma disperatamente rassegnata di tutta la realt\u00e0 negativa sociale e naturale.\nVerga cos\u00ec d\u00e0 voce ad un mondo popolare aspro ed a tratti disumano o meglio: il mondo popolare di Verga \u00e8 fuori dal mito della povera ma buona gente custode di valori genuini, antichi e sovrani.\nNon c'\u00e8 alcuna visione nostalgica del mondo popolare, nel mondo contadino vigono le stesse leggi crudeli che regolano la vita degli strati pi\u00f9 ricchi ed evoluti. Nessuna illusione pertanto di trovare lontano dalle luci e dal caos cittadino un genuino e bucolico mondo contadino dove rifugiarsi e dove trovare brava e buona gente.\nIl discorso indiretto libero in Giovanni Verga.\nIl discorso indiretto libero \u00e8 un \"ibrido\" fra discorso diretto e discorso indiretto.\nIl discorso indiretto libero in Mastro-don Gesualdo.\nNel monologo interiore in \"Mastro-don Gesualdo\", dove Gesualdo rievoca la sua storia, vi \u00e8 un esempio molto rappresentativo di discorso indiretto libero: \u00ab\"Egli invece non aveva sonno. Si sentiva allargare il cuore. Gli venivano tanti ricordi piacevoli. Ne aveva portate delle pietre sulle spalle, prima di fabbricare quel magazzino! E ne aveva passati dei giorni senza pane, prima di possedere tutta quella roba!\"\u00bb.\nIn questa parte del testo, fino a \u00abgli venivano tanti ricordi piacevoli\u00bb, il discorso \u00e8 del narratore che descrive, rimanendo all'esterno, lo stato d'animo di Gesualdo, mentre subito dopo inizia, pronunciato mentalmente, il discorso del personaggio con un passaggio che non si avverte e che \u00e8 talmente vicino al discorso diretto da conservarne tutte le sfumature e i modi di dire caratteristici del personaggio.\nIl discorso indiretto libero in I Malavoglia.\nNe \"I Malavoglia\" il discorso indiretto libero riferisce non solo i discorsi di singoli personaggi ma anche parole di un imprecisato parlante, che coincide con la collettivit\u00e0 del paese, con gli occhi del quale sono visti i fatti.\nNel III capitolo si legge: \u00ab\"Dopo la mezzanotte il vento s'era messo a fare il diavolo, come se sul tetto ci fossero tutti i gatti del paese (... ). Il mare si udiva muggire attorno ai faraglioni, che pareva ci fossero riuniti i buoi della fiera di sant'Alfio... \"\u00bb, dove \u00e8 evidente che il discorso non fa altro che riprodurre il tipico modo di esprimersi dei pescatori di Aci Trezza e che non \u00e8 un solo personaggio che parla.\nLe parole riportate sono infatti quelle della collettivit\u00e0 e non di un preciso personaggio, per cui la \"voce\" che racconta non \u00e8 quella dell'autore esterno ai fatti con la sua cultura e il suo linguaggio, ma una voce popolare interna al mondo rappresentato, in cui l'autore scompare.\nMentre nei \"Malavoglia\" \u00e8 difficile certe volte stabilire se il discorso appartiene al narratore o ad un personaggio, questo non avviene nel discorso indiretto libero \"ortodosso\" dove risulta evidente che viene riportato un discorso preciso, pronunciato o pensato da un particolare personaggio, riuscendo cos\u00ec a distinguere dove questo ha inizio e dove termina il discorso del narratore.\nNei \"Malavoglia\" pertanto la confusione tra narratore e personaggi serve a far risaltare che il narratore \u00e8 all'interno del mondo rappresentato rendendo cos\u00ec maggiormente evidente che quella realt\u00e0 \"si racconti da s\u00e9\".\nIl discorso indiretto libero \u00e8 uno strumento narrativo diffusissimo nell'area del romanzo otto-novecentesco e viene pertanto a costituire una struttura alternativa rispetto al discorso diretto o indiretto, che ha lo scopo di rendere pi\u00f9 vivace lo stile.\nTecnica dell'impersonalit\u00e0.\nSar\u00e0 proprio su questa impostazione che lo scrittore siciliano imposter\u00e0 la parte pi\u00f9 alta della sua produzione novellistica.\nLo scrittore, per dare energia e spessore alla sua ideologia, ritiene confacente la tecnica verista dell'impersonalit\u00e0 dell'autore. Se l'autore, dall'alto della sua visione onnisciente, fosse l\u00ec a sentenziare, a giudicare, a portare il lettore alla riflessione ora su un argomento, ora su un personaggio; a guidare il lettore nel valutare positivo o negativo qualcuno o qualcosa, egli sarebbe un giudice, applicherebbe le sue regole morali, politiche o religiose.\nGiovanni Verga \"non\" vuole giudicare; considera lo scrittore uno strumento tecnico che documenta e non interviene nel documento che trasmette; \"non\" crede che la letteratura possa contribuire a modificare la realt\u00e0, quindi deve trarsi fuori dal campo e studiare senza passione i personaggi e gli eventi. Il lettore, dal canto suo, deve \"sentire\", percepire con evidenza \"il parlare\" dei soggetti che sono rappresentati e deve \"vedere\" i comportamenti.\nCome la pensasse il Verga riguardo al metodo dell'impersonalit\u00e0 \u00e8 chiaro nella lettera che lo scrittore inserisce come dedicatoria a Salvatore Farina, quasi una prefazione alla novella \"l'amante di Gramigna\", dove vengono messi a fuoco i principi fondamentali della poetica verghiana e nelle lettere a Luigi Capuana e a Felice Cameroni.\nQuesti ultimi due documenti furono scritti successivamente all'uscita del romanzo \"I Malavoglia\".\nNella lettera a Salvatore Farina (il quale era contrario alle idee veriste) Verga \u00e8 estremamente preciso quando afferma che:\nVerga parla della \"lente dello scrittore\" ed \u00e8 palese il riferimento al metodo che vuole adottare lo scrittore come \"narratore onnisciente\"; ma Verga rifiuta l'onniscienza; anzi adotter\u00e0 nella sua opera verista pi\u00f9 compiuta, qual \u00e8 la novella \"Rosso Malpelo\", la tecnica pi\u00f9 pura dello \"straniamento\".\nNella lettera a Felice Cameroni, che aveva recensito il romanzo, del 27 febbraio 1881 l'autore siciliano si premura di ringraziarlo per il giudizio scritto su il \"Sole\" riguardo ai Malavoglia perch\u00e9 gli aveva fatto un gran piacere. Aggiunge poi che anche lui sapeva bene che il suo lavoro non avrebbe avuto \u00absuccesso di lettura\u00bb ma che comunque doveva provare a rappresentare la realt\u00e0 anche se era d'accordo con l'amico che in Italia, a questo proposito, c'era ancora molto da fare. \u00ab\"Io mi son messo in pieno, e fin dal principio, in mezzo ai miei personaggi e ci ho condotto il lettore come ei li avesse conosciuti diggi\u00e0, e pi\u00f9 vissuto con loro e in quell'ambiente sempre. Parmi questo il modo migliore per darci completa l'illusione della realt\u00e0; ecco perch\u00e9 ho evitato studiatamente quella specie di profilo che tu mi suggerivi pei personaggi principali\"\u00bb.\nNella lettera a Capuana del 25 febbraio 1881 egli per\u00f2 esprime dubbi sulla validit\u00e0 dell'opera pienamente consapevole di andare contro corrente e di rischiare, ma sa anche che ormai non avrebbe potuto impostare un romanzo tradizionale con presentazioni canoniche senza rinunciare al suo principio verista: \u00ab\"Avevo un bel dirmi che quella semplicit\u00e0 di linee, quell'uniformit\u00e0 di toni, quella certa fusione dell'insieme che doveva servirmi a dare nel risultato l'effetto pi\u00f9 vigoroso che potessi, quella tal cura di smussare gli angoli, di dissimulare quasi il dramma sotto gli avvenimenti pi\u00f9 umani, erano tutte cose che avevo volute e cercate apposta e non erano certo fatte per destare l'interesse ad ogni pagina del racconto, ma l'interesse doveva risultare dall'insieme, a libro chiuso, quando tutti quei personaggi si fossero affermati s\u00ec schiettamente da riapparirvi come persone conosciute, ciascuno nella sua azione. Che la confusione che dovevano produrvi in mente alle prime pagine tutti quei personaggi messivi faccia a faccia senza nessuna presentazione, come se li aveste conosciuti sempre, e foste nato e vissuto in mezzo a loro, doveva scomparire mano a mano col progredire nella lettura, a misura che essi vi tornavano davanti, e vi si affermavano con nuove azioni ma senza messa in scena, semplicemente, naturalmente, era artificio voluto e cercato anch'esso, per evitare, perdonami il bisticcio, ogni artificio letterario, per darvi l'illusione completa della realt\u00e0. Tutte buone ragioni, o scuse di chi non si sente sicuro del fatto suo; e sai che l'inferno \u00e8 lastricato di buone intenzioni. Capirai dunque com'ero inquieto non solo sul valore che avrebbe accordato il pubblico a queste intenzioni artistiche, giacch\u00e9 le intenzioni non valgono nulla, ma sul risultato che avrei saputo cavarne nell'ottenere dal lettore l'impressione che volevo\"\u00bb.\nL'amico Capuana lo rassicura pubblicamente con la sua recensione e tra le altre cose dice:\nAncora, in una lettera del 12 maggio 1881 inviata a Francesco Torraca per ringraziarlo dell'articolo scritto sui \"Malavoglia\", il Verga scrive\": ... \u00abS\u00ec, il mio ideale artistico \u00e8 che l'autore s'immedesimi talmente nell'opera d'arte da scomparire in essa\u00bb.\"\nLa narrazione corale.\nNel romanzo I Malavoglia Verga non privilegia un punto di vista, non assume la prospettiva di questo o quel personaggio, imposta una \"narrazione corale\". Tutti i punti di vista hanno pari dignit\u00e0, avviene una narrazione che a volte pu\u00f2 apparire quasi simultanea, come se lo scrittore anticipasse i tempi di dieci o venti anni. Vi sono scene in cui i pensieri e le parole dei personaggi sono colte come da un caleidoscopio.\nAd esempio, nel secondo capitolo de \"I Malavoglia\", significativa \u00e8 la chiacchierata serotina sul ballatoio tra le donne:\nL'impersonalit\u00e0 dello scrittore si attua - in buona sostanza - in modo ancora pi\u00f9 preciso con l'uso attento ed adeguato del linguaggio.\nIl linguaggio.\nI personaggi si esprimono senza il filtro del narratore \"colto, onnisciente\". Nella narrazione delle opere di Verga \u00e8 presente un linguaggio povero, semplice, spoglio, intervallato da modi di dire, di imprecazioni popolari, spesso ripetute; \u00e8 presente una sintassi elementare racchiusa in una struttura dialettale.\nVerga non usa il dialetto in modo diretto, i tempi non lo consentivano ancora, ogni tanto usa il corsivo ed il virgolettato per inserire un termine o un proverbio in dialetto, come nella novella \"La lupa\": \u00ab\"In quell'ora fra vespero e nona, in cui non ne va in volta femmina buona la gn\u00e0 Pina era la sola anima viva che si vedesse errare per la campagna, sui sassi infuocati delle viottole, fra le stoppie riarse dei campi immensi\".\u00bb. Pi\u00f9 diretto \u00e8 il linguaggio in \"Cavalleria rusticana\", quando si parla di gn\u00e0 Lola: \u00ab\"- La volpe quando all'uva non ci pot\u00e9 arrivare... - Disse: come sei bella racinedda mia!\" e ancora quando Turiddu dice a Lola che sta per sposare il carrettiere \"\"Ora addio, gn\u00e0 Lola, facemmo cuntu ca chioppi e scampau, e la nostra amicizia finiu\"\u00bb.\nIl metodo naturalistico.\nL'autore verista cerca di scoprire le leggi che regolano la societ\u00e0 umana, muovendo dalle forme sociali pi\u00f9 basse verso quelle pi\u00f9 alte, come fa lo scienziato in laboratorio quando cerca di scoprire le leggi fisiche che stanno dietro ad un fenomeno.\nIn questo Verga fa pienamente proprio il metodo naturalistico: pone cio\u00e8 attenzione alla realt\u00e0 nella dimensione del quotidiano prediligendo una narrazione realistica e scientifica degli ambienti e dei soggetti della narrazione.\nSotto questo aspetto, in altre parole, non racconta le emozioni, ma fa percepire i sentimenti che i personaggi - con il loro fare e il loro dire - provano. Rappresenta, con l'uso geniale di un narratore \"intradiegetico\", il modo di pensare di una categoria sociale, di un vicinato, insomma di un gruppo che ha valori comuni, convinzioni radicate e indiscutibili.\nIn tal modo il lettore \"sente\" letteralmente la gente, vede e percepisce un determinato personaggio o un particolare evento."}
{"id": "97846", "revid": "111373", "url": "https://it.wikipedia.org/wiki?curid=97846", "title": "Sch\u00e4nis", "text": "Sch\u00e4nis (toponimo tedesco) \u00e8 un comune svizzero di 3\u00a0762 abitanti del Canton San Gallo, nel distretto di See-Gaster.\nInfrastrutture e trasporti.\nLa localit\u00e0 \u00e8 servita dall'omonima stazione sulla ferrovia Rapperswil-Ziegelbr\u00fccke.\nNel territorio comunale (al confine con Glarona Nord) si trova la stazione di Ziegelbr\u00fccke, che prende il nome dalla omonima localit\u00e0, capolinea delle linee per Rapperswil, per Zurigo, per Linthal e per Sargans."}
{"id": "97847", "revid": "111143798", "url": "https://it.wikipedia.org/wiki?curid=97847", "title": "Descrizione dello spazio nelle opere di Giovanni Verga", "text": "La descrizione dello spazio dal punto di vista geografico rende la narrazione verghiana autenticamente verista e assume, nelle novelle e nei romanzi, dignit\u00e0 di protagonista.\nLo spazio nelle novelle.\nMalaria.\nBasti pensare alla novella \"Malaria\":\nLo spazio descritto in modo reale \u00e8 essenziale alla narrazione non solo in questa novella, in cui una malattia di per s\u00e9 inafferrabile sembra assumere sembianze concrete, ma anche in altre dove l'agire e il dire dei personaggi diventa drammatico.\nRosso Malpelo.\nIn \"Rosso Malpelo\" non potremmo immaginare questo ragazzino e il suo dramma se non lavorasse in una cava di rena rossa, quasi a mimetizzarsi con le sue lentiggini e i suoi capelli di colore rosso. Malpelo muore, in modo epico, quasi mitico dentro la cava, dopo essersi avviato all'interno di quei cunicoli da dove mai nessuno \u00e8 tornato:\nMalpelo si incammina all'interno del ventre della terra, e ritorna nei pensieri e nelle paure dei ragazzi come una divinit\u00e0 ctonia.\nLa lupa.\nNella novella \"La Lupa\" \"Gn\u00e0 Pina\" si muove in un paesaggio a lei perfettamente idoneo e cio\u00e8 quello campestre e la seduzione di Nanni Lasca avviene nel fossato tra le \"stoppie riarse dei campi immensi, che si perdevano nell'afa, lontan lontano verso l'Etna nebbioso, dove il cielo si aggravava sull'orizzonte\".\nSe non ci fosse l'adeguata descrizione spaziale la novella non avrebbe quel sapore di tragedia antica che ha. La morte della gn\u00e0 Pina avviene fuori in mezzi ai campi, cos\u00ec come in mezzo ai campi avvenivano i suoi incontri con Nanni:\nLa Lupa arriva un'ultima volta con i papaveri rossi, fiori sgargianti ma effimeri, di breve durata come di breve durata era stata la sua storia con Nanni.\nGli spazi esterni sono i luoghi del peccato, della ribellione ai canoni sociali che vogliono una vedova (per quanto giovane e bella possa essere) relegata in casa, a vivere del ricordo del marito e della piet\u00e0 dei vicini.La Lupa si ribella appunto a questi canoni, a queste regole, ma sa che esistono e in modo pi\u00f9 o meno istintivo li infrange soltanto fuori.\nElla non disonora mai il focolare domestico, non seduce Nanni in casa, e non va in chiesa. Tutti i luoghi chiusi, domestici, sono da lei rifuggiti o vissuti solo in termini funzionali come ad esempio il pagliericcio in cucina per dormire.\nAbbiamo perci\u00f2, una netta distinzione tra dentro e fuori. Nel dentro vi sono le regole, la famiglia, le convenzioni e costrizioni; fuori vi \u00e8 la libert\u00e0, l'amore o la lussuria, il lavoro che affranca da qualsiasi imposizione possa avvenire dagli altri.\nCome avviene per Rosso Malpelo, la libert\u00e0 si conquista fuori, lontano dagli altri, gli spazi aperti fanno cos\u00ec da rifugio per questi ed altri personaggi.\nLa Roba.\nCertamente non si pu\u00f2 ignorare l'importanza delle descrizioni spaziali nella novella \"La roba\"; e non si pu\u00f2 dimenticare la figura di Mazzar\u00f2 immaginato lungo disteso su tutte le sue smisurate propriet\u00e0 in modo da fondere in un'unica sostanza simbolica spazio e personaggio \"Pareva che Mazzar\u00f2 fosse disteso tutto grande per quanto era grande la terra, e che gli si camminasse sulla pancia\". Le iperboli linguistiche che \nVerga usa per indicare la grandezza dei magazzini di Mazzar\u00f2 sono funzionali ed essenziali alla \nresa narrativa.\nIl personaggio di Mazzar\u00f2.\nMazzar\u00f2 era un omiciattolo, che a vederlo non gli avresti dato un centesimo, magro e piuttosto basso, di grasso aveva soltanto la pancia che riempiva con soli due pezzi di pane. Il protagonista \u00e8 un avaro, molto ricco e privo di sentimenti. Ma la ricchezza non lo rende migliore o soddisfatto di s\u00e9: non ha una famiglia, non ha eredi e la sua ROBA se la vuole portare nell'aldil\u00e0. Mazzar\u00f2 \u00e8 quindi solo e triste e il messaggio che possiamo dedurre leggendo questa novella \u00e8: possedere \"ROBA\" non \u00e8 utile, \u00e8 pi\u00f9 utile avere affetti e soprattutto godersi la vita.\nLibert\u00e0.\nNella novella \"Libert\u00e0\" lo spazio \u00e8 quello del paese con la piazza, il campanile, le viuzze che diventano trappole per i \"galantuomini\", il palazzo della baronessa che muore fatta precipitare da un balcone. Quei luoghi prima amici, innocui, che ispiravano fiducia e sicurezza diventano, subitamente, teatro di morte e violenza.\nC'\u00e8 anche lo spazio metaforico del mare a cui \u00e8 paragonata la folla senza controllo:\nEd ancora lo spazio reale del muro del cimitero davanti al quale sono fucilati alcuni dei rivoltosi, e poi il carcere alto e vasto come un convento.E prima ancora il paese che all'improvviso si fa deserto, con i portoni spalancati delle case signorili deserte, soltanto i cani e il chiaro di luna.Sicuramente della novella rimane impressa la baraonda della rivoluzione, la forza della violenza narrata con brutalit\u00e0 verista, ma anche l'immagine del paese testimone di una carneficina improvvisa quanto inutile.\nLo spazio nei romanzi.\nI Malavoglia.\nNei romanzi veristi lo spazio verghiano diventa ancor pi\u00f9 protagonista. \n\"I Malavoglia\" sarebbero inconcepibili senza la carica emotiva e psicologica che d\u00e0 ai protagonisti lo spazio protettivo e minacciato dagli eventi che \u00e8 \"la casa del nespolo\".\nLa casa.\nIn casa tutto \u00e8 buono e protettivo, la casa del nespolo \u00e8 il bene di tutti. Padron 'Ntoni morir\u00e0 per il dolore di averla persa. Alessi con il riscatto della casa affrancher\u00e0 la famiglia dalla vergogna. Il lume che splende nella casa di Alfio Mosca fa battere il cuore di Mena, il cortile dove avvengono le chiacchierate fra vicini \u00e8 un palcoscenico ora gioioso ora triste. Il lavatoio \u00e8 lo spazio dove ognuno dice la sua, dove si danno le \"rispostacce\" tra comari. Alla bottega dello speziale si chiacchiera di politica, per non parlare dell'osteria della Santuzza.\nIl mare.\nFin qui lo spazio circoscritto, conosciuto, poi c'\u00e8 lo spazio del mare in cui si intersecano buono e cattivo. Il mare \u00e8 cattivo quando ingoia Bastianazzo e la Provvidenza con il suo carico. Diventa buono quando d\u00e0 la possibilit\u00e0 ai Malavoglia di poter pagare il debito:\nLo spazio marino \u00e8 usato dallo scrittore anche quando vuol enfatizzare un certo stato d'animo, in questo caso positivo e di speranza:\nLa citt\u00e0.\nUno spazio che invece assume quasi sempre connotati negativi \u00e8 quello della citt\u00e0. Nella citt\u00e0 'Ntoni va \u201ca fare il soldato\u201d e rimane abbagliato da tutto ci\u00f2 che appare nuovo, ricco, facile:\nIl giovanotto infatti, per cercar fortuna va ad impelagarsi nel contrabbando e finisce in carcere. Anche Lia, la sorellina minore sente il richiamo dell'ignoto, di una vita pi\u00f9 facile e con meno stenti; come gi\u00e0 detto si perder\u00e0 e non torner\u00e0 pi\u00f9 ad Aci Trezza.\nI connotati negativi dello spazio-citt\u00e0.\nLa citt\u00e0 in tutte le sue sfaccettature \u00e8 sempre vista in modo negativo, nella novella \u201cLibert\u00e0\u201d la citt\u00e0 \u00e8 il luogo del carcere, dove portano i prigionieri per essere processati:\n\"L'amante di Gramigna\".\nAnche nella novella \"L'amante di Gramigna\" la citt\u00e0 \u00e8 luogo in cui la perdita di se stessi \u00e8 irreparabile:\nMastro-don Gesualdo.\nNel \"Mastro-don Gesualdo\" lo spazio della citt\u00e0 \u00e8 decisamente negativo, abbiamo visto Gesualdo Motta vi muore due volte, prima moralmente e poi fisicamente. Nel resto della narrazione a volte lo spazio serve per rendere in modo pi\u00f9 chiaro lo stato d'animo e la psicologia di Gesualdo. Un sistema geniale che ancora una volta fa s\u00ec che non si senta la mancanza del \"narratore onnisciente\".\nIl lettore si trova proiettato all'interno e capisce pienamente i sentimenti del soggetto narrato:\nE ancora:\nIl paesaggio naturale \u00e8 quasi un alter ego di Gesualdo, avviene per certi versi la stessa introiezione al rovescio che c'\u00e8 nella Lupa. La descrizione dello spazio nella produzione verista assume quindi, anche valore simbolico e il principio dell'impersonalit\u00e0 rimane comunque inalterato, anzi aiuta il lettore a percepire l'ambiente in modo pi\u00f9 funzionale alla narrazione."}
{"id": "97848", "revid": "1363832", "url": "https://it.wikipedia.org/wiki?curid=97848", "title": "Right Livelihood Award", "text": "Il Right Livelihood Award (\"Premio al corretto sostentamento\") \u00e8 un premio annuale creato nel 1980 da Jakob von Uexkull, scrittore, filatelico ed ex membro del Parlamento europeo, cittadino svedese e tedesco.\nIl premio.\nLo scopo del premio \u00e8 di affiancare al tradizionale Premio Nobel un riconoscimento agli sforzi compiuti da persone e gruppi, in particolare del Sud del mondo, per una societ\u00e0 migliore e un'economia pi\u00f9 giusta.\nIl premio viene assegnato ogni anno di fronte al parlamento svedese alla vigilia dell'assegnazione del Nobel per la pace, per onorare coloro che lavorano a soluzioni pratiche ed esemplari ai problemi pi\u00f9 urgenti con cui il mondo di oggi si confronta. Il premio viene assegnato a persone e gruppi che lavorano in campi come la protezione ambientale, la pace, i diritti umani, lo sviluppo sostenibile, la salute, l'educazione.\nNelle parole di von Uexkull, \"il premio ha lo scopo di aiutare il nord a trovare una saggezza che corrisponda alla scienza che possiede, e il Sud a trovare una scienza che corrisponda all'antica saggezza che ha\".\nAlcune scelte sull'assegnazione del premio sono state contestate. In particolare quella a Vandana Shiva e Percy Schmeiser.\nDi seguito viene riportata la lista delle persone e dei gruppi premiati da 1980 al 2015. \nIl segno \u2020 indica i premiati nel frattempo scomparsi."}
{"id": "97849", "revid": "287204", "url": "https://it.wikipedia.org/wiki?curid=97849", "title": "Scrittori veristi", "text": "Parlare di scuola verista in Italia \u00e8 un errore poich\u00e9, in quanto produzione specificatamente di scuola, non \u00e8 stata molto ampia e ha fatto quasi sempre riferimento a realt\u00e0 regionali molto differenti tra loro.\nVi \u00e8 infatti una serie di scrittori italiani che viene classificata sotto questa etichetta ma, questi scrittori non hanno avuto un programma culturale comune, affermato in modo organico, esplicito e diretto. \nCos\u00ec, a parte gli scritti programmatici di Verga e gli articoli estemporanei di Capuana, non ci sono state affermazioni esplicite sulla loro comune visione letteraria ed artistica.\nNon c'\u00e8 mai un riferimento ad una comune visione del mondo, ad una concezione su quello che \u00e8 o che dovrebbe essere il ruolo dell'intellettuale e della letteratura nella societ\u00e0 contemporanea.\nIl panorama del \"periodo verista\".\nIl panorama di quello che pu\u00f2 definirsi \u201cperiodo verista\u201d offre infatti una serie di esperienze letterarie tutte ben diverse tra di loro e soprattutto non vi \u00e8 nulla della matrice zoliana, che invece \u00e8 innegabile nel verismo di Giovanni Verga.\nQuesti scrittori non hanno nulla in comune se non un generico riferimento ad una realt\u00e0 non ben definita, ad un ambiente che appare pi\u00f9 che altro folcloristico, ad una serie di rappresentazioni di ambienti popolari. \nVerga quindi non ha dietro di s\u00e9 un vero movimento con il quale possa discutere ed elaborare idee, dare forma ad un rinnovamento letterario nell'ampio panorama culturale italiano. Lo scrittore siciliano pertanto, rimane un isolato bench\u00e9 abbia assorbito tutte le sollecitazioni culturali dell'ambiente milanese che, contribu\u00ec in ampia misura alla sua arte. Oltre l'amico Capuana gli sar\u00e0 accanto, come discepolo, Federico De Roberto.\nIl Verismo quindi, come gruppo omogeneo di scrittori, dotato di piena consapevolezza teorica e che deliberatamente si rif\u00e0 al Naturalismo francese rielaborandolo in modo critico ed originale si pu\u00f2 restringere ai nomi di Capuana, Verga e De Roberto anche se non mancano gli scrittori di \"gusto verista\".\nProduzione di \"gusto verista\".\nPiuttosto ampia \u00e8 comunque la produzione di \"gusto verista\", cio\u00e8 quella di prospettiva realistica e regionale che raccoglie una letteratura di notevole interesse in grado formare quella tradizione di \"realismo moderno\" sul quale si svilupper\u00e0 il realismo novecentesco italiano.\nRenato Fucini e Mario Pratesi.\nTra gli esponenti pi\u00f9 interessanti vi sono i toscani Renato Fucini (1843-1921) che nelle novelle \"Le veglie di Neri\", \"Nella campagna toscana\", fu un attento osservatore, senza per\u00f2 intenti sociali, dei contadini della Maremma e Mario Pratesi (1842-1921) che nei suoi romanzi di ambiente senese, \"L'eredit\u00e0\", \"Il mondo di Dolcetta\", \u00e8 alla ricerca di un'arte quotidiana e semplice seppur appassionata.\nRemigio Zena.\nAltri autori da ricordare sono Remigio Zena, pseudonimo di Gaspare Invrea, (1850-1917) genovese, che rappresent\u00f2 la rovina morale e materiale di tante donne del popolo in \"La bocca del lupo\" e che si accost\u00f2 ai moduli veristici di Verga affrontando personaggi popolari e cercando di riprodurre la regressione verghiana.\nLo scrittore risente soprattutto l'influsso di un tema in particolare, quello della lotta per la sopravvivenza. Ma Zena \u00e8 lontano dal pessimismo verghiano, conservatore cattolico, indulge nel paternalismo e nel moralismo.\nEdoardo Calandra.\nEdoardo Calandra (1852-1911), torinese, riprese il romanzo storico dimostrandone la sua consunzione e, soprattutto in \"La bufera\" e \"Juliette\" si avvertono intenti psicologici gi\u00e0 aperti a un gusto drammatico del primo Novecento.\nPaolo Valera.\nPaolo Valera (1850-1926), comense, scrisse \"Alla conquista del pane\", \"La folla\" e un romanzo-inchiesta intitolato \"La plebe di Milano: fisiologia della capitale morale\" nel quale si avvertono forti interessi democratici.\nVittorio Imbriani.\nVittorio Imbriani (1840-1886) d\u00e0 prova, nei suoi racconti \"Mastr'Impicca\", \"Dio ne scampi dagli Orsenigo\" e in \"Per questo Cristo ebbi a farmi turco\", di un realismo che \u00e8 nello stesso tempo verista e scapigliato, difficile da definirsi appartenente ad un genere ben definito.\nEmilio De Marchi.\nEmilio De Marchi (1851-1901), milanese, si afferm\u00f2 con la narrativa e soprattutto con il suo capolavoro, \"Demetrio Pianelli\" nel quale racconta, con un intreccio di semplici sentimenti, il senso dell'onore di un povero \"travet\" sullo sfondo di un paesaggio milanese. La sua opera \u00e8 spesso improntata ad un moralismo borghese dove il bene e il male sono chiaramente delineati e i valori dominanti sono la bont\u00e0, la capacit\u00e0 di sopportazione e la rispettabilit\u00e0. \nMatilde Serao.\nMatilde Serao (1856-1927), figlia di un esule italiano e di una greca, si stabil\u00ec a Napoli nell'adolescenza. Fu vicina al verismo riuscendo a cogliere nell'inchiesta giornalistica \"Il ventre di Napoli\" e nel romanzo \"Il paese di Cuccagna\" la realt\u00e0 sociale napoletana della fine dell'Ottocento.\nGrazia Deledda.\nGrazia Deledda (1871-1936), sarda, scrisse una cinquantina di romanzi che ebbero un grande successo di pubblico e che le fecero vincere il Premio Nobel per la letteratura nel 1926. La sua produzione ruota intorno alla sua terra, la Sardegna, della quale recuper\u00f2 le antiche tradizioni rurali e pastorali, con un intento per\u00f2 che si richiamava maggiormente al tardo romanticismo che al contemporaneo verismo.\nEdmondo De Amicis.\nEdmondo De Amicis (1846-1908), di Oneglia, famoso per il romanzo \"Cuore\", dove l'intento educativo tende a valorizzare il rispetto della dignit\u00e0 umana che si valorizza nel lavoro, nell'onest\u00e0, nell'obbedienza alle leggi, nell'amore per la famiglia e per la patria, diede il suo contributo al gusto verista anche nei \"reportage\" sulla condizione degli emigranti che raccolse nel volume \"Sull'Oceano\".\nFederigo Tozzi.\nUn seguace tardo del Verismo fu Federigo Tozzi, senese (1883-1920), il cui primo romanzo \u201cCon gli occhi chiusi\u201d risale al 1913. La presenza letteraria costante nell'opera di Tozzi \u00e8, come ha rilevato Borgese, quella di Verga. Infatti, nella sua produzione narrativa Tozzi fonde i moduli espressivi di un certo romanzo naturalista e verista, tuttavia, non condivide dello scrittore siciliano l'impersonalit\u00e0 dell'opera d'arte. Egli \u00e8 profondamente coinvolto nelle vicende dei personaggi che racconta e non rinuncia all'ansia analitica che, gi\u00e0 si avverte nel romanzo europeo, non rinuncia al gusto per l'introspezione ed al soggettivismo. Il reale \u00e8 necessario ma per essere deformato dal soggetto. Inoltre spesso, nei suoi romanzi, la realt\u00e0 domina e sovrasta l'io che la subisce quasi inerte. Anche in Tozzi \u00e8 fortemente presente la realt\u00e0 rurale, che \u00e8 vista e subita con violenza non solo morale ma anche fisica dai protagonisti dei suoi romanzi. Al di l\u00e0 dei singoli autori \u00e8 importante il fatto che il verismo serv\u00ec a promuovere un linguaggio diretto sulla descrizione del reale, un linguaggio che successivamente \u00e8 divenuto pi\u00f9 crudo ma non per questo meno letterario."}
{"id": "97851", "revid": "111373", "url": "https://it.wikipedia.org/wiki?curid=97851", "title": "Benken (San Gallo)", "text": "Benken (toponimo tedesco) \u00e8 un comune svizzero di 2\u00a0915 abitanti del Canton San Gallo, nel distretto di See-Gaster.\nInfrastrutture e trasporti.\nLa localit\u00e0 \u00e8 servita dall'omonima stazione sulla ferrovia Rapperswil-Ziegelbr\u00fccke."}
{"id": "97854", "revid": "120957637", "url": "https://it.wikipedia.org/wiki?curid=97854", "title": "Traveller (gioco di ruolo)", "text": "Traveller, \u00e8 una serie di giochi di ruolo di fantascienza correlati, il primo dei quali pubblicato nel 1977 dalla Game Designers' Workshop. \u00c8 uno dei primi giochi di ruolo di fantascienza ed il pi\u00f9 popolare fino alla met\u00e0 degli anni ottanta.\nAmbientato in un lontano mondo futuro che pare attingere fortemente dalle opere di Isaac Asimov, da \"Dune\", \"Star Trek\", \"Guerre stellari\" e da innumerevoli altre opere di fantascienza, \"Traveller\" fornisce un universo di gioco in cui i personaggi possono viaggiare da mondo a mondo, ingaggiare battaglie in terra e nei cieli ed essere coinvolti nell'economia interstellare. Mentre ogni versione dei vari sistemi di gioco utilizzati pu\u00f2 essere usata in qualunque ambientazione di fantascienza, una delle caratteristiche chiave e suo principale punto di forza \u00e8 stato il grande dettaglio della sua ambientazione ufficiale di gioco, costruita nel corso di molti anni.\nGeneralit\u00e0.\nLa prima edizione di \"Traveller\" usa un sistema di generazione del personaggio e un meccanismo di avanzamento in cui il giocatore costruisce la carriera e determina le esperienze di vita precedenti del personaggio. Diversamente da \"Dungeons &amp; Dragons\" e dai suoi derivati, in \"Traveller\" l'abilit\u00e0 del personaggio e il loro avanzamento ha meno importanza rispetto all'accumulo del miglioramento della propria posizione sociale, l'ottenimento di titoli, fama, denaro, potere, gadget, e cos\u00ec via. Anzich\u00e9 limitarsi a tirare delle statistiche, scegliere una classe e qualche incantesimo, comprare dell'equipaggiamento, per poi gettarsi all'avventura, in \"Traveller\" la creazione del personaggio \u00e8 di per s\u00e9 un vero e proprio sotto-gioco. Il giocatore non crea solo delle statistiche vitali per il suo personaggio, ma anche un'intera storia, che segue tutta la sua carriera nella milizia interstellare attraverso i suoi incarichi ufficiali. Ogni incarico porta abilit\u00e0 ed esperienza, ma anche et\u00e0, che dopo un po' inizier\u00e0 ad avere i suoi effetti debilitanti. Il giocatore deve cos\u00ec bilanciare l'esperienza con l'et\u00e0, decidendo quando \u00e8 il momento opportuno per abbandonare il servizio militare e iniziare la propria carriera d'avventuriero. La creazione del personaggio era cos\u00ec dettagliata da occupare pi\u00f9 di 20 pagine del manuale originale. Comunque nel corso del tempo il regolamento ha subito diverse modifiche per adattarsi al sistema di gioco della GDW. Inoltre \u00e8 stata pubblicata anche una versione di \"Traveller\" con il regolamento di GURPS e una con il regolamento D20 system.\nAmbientazione originale.\n\"Traveller\" \u00e8 ambientato nel futuro remoto \u2014 oltre tremila anni in avanti dal nostro tempo. Il viaggio interstellare \u00e8 facilitato e limitato, dall'uso di una tecnologia conosciuta come \"motore di balzo\". I motori di balzo sono capaci di spingere un'astronave fino a ad una distanza da uno a sei parsec, a seconda delle specifiche della macchina. Indifferentemente dalla distanza la durata del viaggio \u00e8 di circa una settimana. Le comunicazioni sono limitate alla velocit\u00e0 del viaggio; non esiste un \"subspazio\" o altra forma di comunicazione pi\u00f9 veloce della luce. Questo \u00e8 uno dei principi centrali dell'ambientazione originale di \"Traveller\". I limiti sulla velocit\u00e0 dell'informazione portano ad una decentralizzazione ed all'investimento di un potere significativo nelle mani dei funzionari locali.\nLa nazione principale di \"Traveller\" \u00e8 il \"Third Imperium\" (Terzo Impero) governato al momento dal 43\u00ba Imperatore, Strephon Aella Alkhalikoi. L'Impero \u00e8 la pi\u00f9 potente entit\u00e0 interstellare, ma \u00e8 circondato su tutti i lati da nemici potenzialmente ostili. La nobilt\u00e0 locale opera generalmente libera da supervisione, limitata dalle convenzioni, dalle obbligazioni feudali e dalla paura di essere colta in fallo.\nL'ambientazione stessa ha subito cambiamenti significativi con l'introduzione di ogni nuova edizione. \"Megatraveller\" racconta la storia della grande Ribellione iniziata con l'assassinio dell'imperatore da parte dell'Arciduca Dulinor in un tentativo di impossessarsi del trono imperiale. Questo evento scaten\u00f2 un terribile conflitto che comprese non solo la lotta dinastica per il trono, ma anche l'avanzata di poteri stranieri a spesa dell'impero. La Ribellione termin\u00f2 infine a causa dell'inavvertito rilascio del Virus, una superarma elettronica che faceva impazzire e rivoltare contro i propri padroni i computer.\nLa Ribellione \u00e8 un punto estremamente controverso tra i fans di Traveller. Alcuni pensano che la guerra civile (e la conseguente apocalisse) abbiano rovinato un'ambientazione pi\u00f9 dinamica e sviluppata. Questo sentimento ha portato infine alla produzione di \"GURPS: Traveller\" una linea temporale alternativa in cui l'Imperatore Strephon vive. Comunque la linea temporale canonica stabilita ha una sua propria base di fan ed ha recentemente goduto dello sviluppo di materiale aggiuntivo da parte della QuikLink Interactive's.\nL'edizione attuale, detta \"Mongoose Traveller\", riprende la linea temporale classica, con l'Imperatore Strephon saldamente insediato sul trono, e non fa cenno della Ribellione.\nCaratteristiche dell'Universo di \"Traveller\".\nNumerose caratteristiche chiave rendono unico l'Universo di \"Traveller\". Da queste caratteristiche nasce il dettagliata e specifica ambientazione disponibile per i membri dell'impero e per gli alieni.\nAlieni.\nMentre alcune razze aliene erano ovviamente ben poco ispirate in quanto le prime ad essere state create, gran parte dell'informazione di base \u00e8 stata usata per sviluppare le altre razze in qualcosa di pi\u00f9 complesso di un umano con sembianze aliene.\nRazze Maggiori.\nUna Razza Maggiore \u00e8 una che ha sviluppato indipendentemente la tecnologia di balzo.\nMentre c'\u00e8 accordo generale sul fatto che esistano 6 razze maggiori, il modo in cui vengono definite varia leggermente. La lista standard include:\nRazze Minori.\nEsistono numerose razze minori, alcune completamente sviluppate, altre solo brevemente accennate, di seguito ne sono elencate alcune:\nRazze Umane Minori.\nOltre alle tre razze umane riconosciute come Maggiori ci sono almeno altre 22 razze classificate come minori (sebbene alcuni non siano d'accordo con questa classificazione). Molte razze umane sono indistinguibili le une dalle altre sebbene alcune provengano da un pool genetico limitato e/o si siano sviluppate in un ambiente estremo sviluppando capacit\u00e0 uniche.\nRazze umane degne di nota includono i \"Darrians\", \"Suerrat\" e \"Geonee\".\nAltre Razze Minori.\nAlcune delle altre razze minori su cui \u00e8 disponibile molto materiale sono:\nEdizioni.\nNonostante il titolo il gioco della GDW \"\" non appartiene allo stesso universo \u00e8 fu successivamente ripubblicato come \"2300 AD\".\nNel 1994, \"Traveller: The New Era\" ottenne il Premio Origins per le \"Migliori Regole di un Gioco di Ruolo del 1993\". Nel 1997 \"Traveller\" fu registrato nella \"Hall of Fame\" di Origins."}
{"id": "97860", "revid": "110157", "url": "https://it.wikipedia.org/wiki?curid=97860", "title": "Ebnat-Kappel", "text": "Ebnat-Kappel (toponimo tedesco) \u00e8 un comune svizzero di 5\u00a0057 abitanti del Canton San Gallo, nel distretto del Toggenburgo. \u00c8 stato istituito nel 1965 con la fusione dei comuni soppressi di Ebnat e Kappel.\nStazione sciistica, ha ospitato tra l'altro alcune tappe della Coppa del Mondo di sci alpino."}
{"id": "97862", "revid": "1543377", "url": "https://it.wikipedia.org/wiki?curid=97862", "title": "Lingua zulu", "text": "La lingua zulu o lingua zul\u00f9 o zulu o zul\u00f9 (nome nativo: isiZulu) \u00e8 una lingua nguni parlata in Sudafrica, Malawi, Mozambico e Swaziland.\nDistribuzione geografica.\nSecondo i dati del censimento sudafricano del 2011, i locutori L1 sono 11.587.374, pari al 22,7% della popolazione, di cui quasi 8 milioni nel KwaZulu-Natal, dove lo zul\u00f9 \u00e8 la lingua madre del 77,8% degli abitanti; nel 2019, il numero \u00e8 salito a 12,1 milioni di parlanti madrelingua. Lo zul\u00f9 \u00e8 la lingua pi\u00f9 parlata in Sudafrica.\nSecondo \"Ethnologue\", la lingua \u00e8 inoltre parlata da 248.000 persone in Lesotho (dato del 1993), 76.000 nello Swaziland (dato del 1993), 37.500 in Malawi (dato del 1966) e 3.000 in Mozambico (dato del 2006).\nLingua ufficiale.\nLo zul\u00f9 \u00e8 diventata una delle 11 lingue ufficiali del Sudafrica dopo la fine della segregazione (\"apartheid\").\nClassificazione.\nSecondo \"Ethnologue\", la classificazione della lingua zul\u00f9 \u00e8 la seguente:\nStoria.\nGli zul\u00f9 sono arrivati in Sudafrica nel XIV secolo, dall'Africa centrale; come nel caso degli Xhosa, la loro lingua ha incorporato molti suoni dalle lingue Khoisan: per questa ragione lo zul\u00f9 e lo \"xhosa\" hanno conservato le consonanti \"clic\", peculiari dell'Africa meridionale.\nCome tutte le lingue sudafricane, lo zul\u00f9 era una lingua orale con nessuna forma scritta prima della venuta di missionari europei; di conseguenza lo zul\u00f9 usa l'alfabeto latino. La forma scritta della lingua \u00e8 controllata dallo Zulu Language Board di KwaZulu-Natal.\nDurante gli anni dell\"'apartheid\", lo zul\u00f9 \u00e8 stato ignorato dal governo e tutto l'insegnamento nel paese era svolto in inglese o \"afrikaans\". Dopo la fine della segregazione, nel 1994, lo zul\u00f9 ha ritrovato vitalit\u00e0: ci sono giornali e programmi televisivi in lingua zul\u00f9 a Johannesburg e Durban, le citt\u00e0 pi\u00f9 grandi del paese; \nFonologia.\nb - implosiva sonora bilabialebh -occlusiva bilabiale parzialmente desonorizzatad - occlusiva alveolare sonora/occlusiva alveolare desonorizzatadl - fricativa laterale alveolare sonoraf - fricativa dentilabiale sordag - occlusiva velare sonora/occlusiva velare desonorizzatah - fricativa glottidale sonora/fricativa glottidale sordahl - fricativa laterale alveolare sordaj - affricata prepalatale desonorizzatak - occlusiva velare sorda/occlusiva velare desonorizzatakh - occlusiva velare sorda aspiratakl - affricata alveolare sorda lateralel - continuante o sonorante alveolare lateralem - nasale bilabiale sonora (pu\u00f2 essere sillabica)mb - n + bh/m + bmf - affricata dentilabiale eiettiva sordamp - n + phmv - affricata dentilabiale sonoran - nasale alveolare sonorand - d prenasalizzatondl - dl prenasalizzatong - g prenasalizzatonhl - affricata alveolare laterale eiettiva sordanj - affricata prepalatale sonorank - k eiettiva prenasalizzatankl - kl prenasalizzatans - affricata alveolare eiettiva sordant - t prenasalizzatantsh - affricata prepalatale eiettiva sordany - nasale prepalatale sonoranz - z prenasalizzatap - occlusiva bilabiale eiettiva sordaph - occlusiva bilabiale aspirata sordar - vibrante alveolare sonora (per parole straniere o suoni onomatopeici)s - fricativa alveolare sordash - fricativa prepalatale sordat - occlusiva alveolare eiettiva sordath - occlusiva alveolare aspirata sordats - affricata alveolare eiettiva sordav - fricativa dentilabiale sonoraw - velare semi-vocaley - prepalatale semi-vocalez - fricativa alveolare sonora\nUna delle sue caratteristiche pi\u00f9 distintive \u00e8 l'impiego di consonanti clic; questa caratteristica \u00e8 comune a molte altre lingue dell'Africa meridionale, soprattutto tra le lingue \"khoisan\", ma \u00e8 pressoch\u00e9 unica in questa regione. \nCi sono tre \"clic\" base nello Zulu:\nOgnuno di questi \"clic\" pu\u00f2 essere modificato in molti modi, ad esempio in base all'aspirazione; quindi esistono un totale di 15 differenti suoni \"clic\" nello Zulu; gli stessi suoni ricorrono nello \"xhosa\", dove sono usati pi\u00f9 spesso che nello Zulu.\nMorfologia.\nLo zul\u00f9 \u00e8 una lingua agglutinante.\nSistema di scrittura.\nPer la scrittura viene adoperato l'alfabeto latino.\nEsempi.\nQuella seguente \u00e8 una lista di frasi che possono essere utilizzate quando si visita una regione dove la lingua primaria \u00e8 lo zul\u00f9. "}
{"id": "97868", "revid": "111373", "url": "https://it.wikipedia.org/wiki?curid=97868", "title": "Kaltbrunn", "text": "Kaltbrunn (toponimo tedesco) \u00e8 un comune svizzero di 4\u00a0788 abitanti del Canton San Gallo, nel distretto di See-Gaster.\nGeografia fisica.\nSorge nella pianura della Linth.\nStoria.\nSullo Schl\u00f6ssb\u00fcchel sono state rinvenute delle tracce di insediamenti preistorici. Il paese una volta era molto paludoso e solo grazie ad alcune opere di canalizzazione realizzate nel XIX secolo fu liberato dal rischio di inondazioni. Nel 1803 fu aggregato a Kaltbrunn il comune di Rieden, tornato autonomo nel 1825.\nTra il 1904 e il 1910 venne realizzata la galleria ferroviaria del Ricken .\nEconomia.\nL'allevamento e l'agricoltura furono a lungo le pi\u00f9 importanti fonti di reddito di questo paese e ancora oggi la fiera autunnale del bestiame \u00e8 importante a livello regionale.\nInfrastrutture e trasporti.\nKaltbrunn \u00e8 servito dall'omonima stazione sulla ferrovia Uznach-Wattwil."}
{"id": "97870", "revid": "122444960", "url": "https://it.wikipedia.org/wiki?curid=97870", "title": "Tanino Liberatore", "text": " Soprannominato da Frank Zappa il \"Michelangelo del fumetto\", nel corso della sua carriera ha riscosso grande successo in Italia e all'estero e conseguito importanti premi.\nBiografia.\nNato a Quadri, in provincia di Chieti, nel 1953, studia presso il liceo artistico di Pescara, dove fa conoscenza con Andrea Pazienza, col quale stringe una profonda amicizia. In seguito si iscrive alla facolt\u00e0 di architettura della Sapienza di Roma.\nNel 1978, proprio Andrea Pazienza lo coinvolge nell'esperienza del giornale underground \"Cannibale\", sul quale Liberatore esordisce nel mondo del fumetto illustrando storie scritte da Stefano Tamburini. Sulla terza uscita di \"Cannibale\", Tamburini e Liberatore danno vita al personaggio \"Ranxerox\", che approder\u00e0 nel 1980 sulla rivista \"Frigidaire\". Liberatore conferisce al personaggio la sua caratterizzazione definitiva sulle pagine del \"Male\". La serie ebbe un notevole successo internazionale di critica e di lettori, tanto da essere tradotta e pubblicata in vari paesi, tra cui Francia, Spagna, Stati Uniti, e Giappone, decretando il successo internazionale dell'autore. Realizzer\u00e0, infatti, la copertina dell'album \"The Man from Utopia\" di Frank Zappa e collaborer\u00e0 con le pi\u00f9 importanti riviste internazionali, realizzando illustrazioni, scenografie, locandine per festival, teatro, televisione e cinema.\nDopo l'esperienza di \"Cannibale\", nel 1980, con Andrea Pazienza, Scozzari e altri, progetta e fonda la rivista d'arte \"Frigidaire\": la bandiera di questa nuova rivista era la pi\u00f9 totale libert\u00e0 espressiva, la possibilit\u00e0 di realizzare qualsiasi cosa gli autori desiderassero, senza il timore di editori o un direttore che ponesse vincoli o censure e senza paura di querele. Ma Frigidaire non si occupava solo di fumetti: era una rivista ricca di contenuti che rappresentava autorevolmente lo spaccato dell'Italia alla fine del '900, scagliandosi contro moralismi e perbenismi, andando a fondo su molte materie rispetto a tante pubblicazioni culturali: reportage di guerra, reportage dalle zone calde del pianeta, articoli sull'AIDS (all'epoca ancora sconosciuto), interviste con nudo integrale a celebri critici (come Achille Bonito Oliva) o ad attrici e pornostar, ma anche articoli sulle vie della droga e del sesso, su marchettari e prostituzione, su mafia e corruzione, su peep show e detenuti politici; e, soprattutto, gli articoli riguardavano arte, fumetto, cinema, musica. Non mancavano gli intermezzi narrativi con racconti di grandi scrittori come James Ballard o William S. Burroughs (in realt\u00e0 autentici falsi, come pi\u00f9 tardi confess\u00f2 Brolli Daniele, il loro autore), e racconti a fumetti innovativi e spiazzanti rispetto alla spenta media delle produzioni italiane. Fra gli articoli pubblicati figurarono opere come \"Il manuale del killer professionista\". L'accoppiata articoli/fumetti fece di \"Frigidaire\" LA rivista che pi\u00f9 di ogni altra sottoline\u00f2 il passaggio a nuovi paradigmi.Letterari, artistici, giornalistici. Una nuova cultura, per usare una parola sola.\nSu \"Frigidaire\", tra le altre cose, Liberatore pubblicher\u00e0 \"Ranxerox a New York\" e \"Buon compleanno Lubna\".\nDal 1982 vive e lavora in Francia dove \u00e8 molto apprezzato sia come illustratore (su \"Transfert\", \"M\u00e9tal Hurlant\", \"A Suivre\") che autore (\"L'Echo des Savanes\", \"Chic\"). Si dedica inoltre all'arte contemporanea e a varie collaborazioni in realizzazioni cinematografiche, fra le quali troviamo \"Ghostbusters - Acchiappafantasmi\", nonch\u00e9 come illustratore di album musicali.\nNel 1985 Tanino Liberatore \u00e8 diventato anche un personaggio dei fumetti, nella storia \"La leggenda di Italianino Liberatore\" di Andrea Pazienza, personaggio in parte biografico e in parte parodistico plasmato sulle sembianze e le caratteristiche del Liberatore giovane artista.\nLa terza parte della trilogia di \"Ranxerox\", su testi del francese Alain Chabat, fu pubblicata in Italia sulla rivista \"Selen\" (\"Edizioni 3ntini &amp; C.\") a partire dal 1996.\nNegli anni Liberatore si dedica soprattutto all'illustrazione e alla pittura, lavorando anche nel cinema come direttore artistico, disegnatore di costumi e di scenografie, tanto che nel 2003 vince il premio C\u00e9sar per i migliori costumi per il film \"Asterix &amp; Obelix - Missione Cleopatra\".\nNel 2005 \u00e8 stato insignito del Romics d'Oro.\nUno dei suoi lavori pi\u00f9 recenti \u00e8 \"LUCY L'espoir\", su sceneggiatura di Patrick Norbert, con una storia incentrata sugli australopitechi; edita in Francia nel 2007 per \"Capitol Editions\", \u00e8 stata pubblicata in Italia per le edizioni Comicon nel 2017. \nQuest'ultimo lavoro segna un'ulteriore evoluzione nell'attivit\u00e0 di Liberatore, perch\u00e9 per la prima volta ha interamente realizzato le tavole di questa graphic novel con strumenti digitali.\nNel 2008 disegna la copertina del romanzo storico \"La collina dei fuochi fatui\" del giornalista e scrittore Emiliano D'Alessandro.\nRealizza copertine per i dischi di Pacifico (\"Dolci Frutti Tropicali\") e The Bloody Beetroots (\"Romborama\", 2009).\nHa collaborato alla realizzazione del film \"Lezione 21\" di Alessandro Baricco (titoli di coda).\nNel 2017 partecipa al tributo al pittore Giuseppe Fiducia col saggio incluso in \"Giuseppe Fiducia. I am a painter / Io sono un pittore\".\nVive in Francia lavorando ad alcune storie brevi, ancora inedite."}
{"id": "97872", "revid": "2", "url": "https://it.wikipedia.org/wiki?curid=97872", "title": "File oggetto", "text": ""}
{"id": "97873", "revid": "78273", "url": "https://it.wikipedia.org/wiki?curid=97873", "title": "Server Web", "text": ""}
{"id": "97875", "revid": "101356621", "url": "https://it.wikipedia.org/wiki?curid=97875", "title": "Nesslau-Krummenau", "text": "Nesslau-Krummenau (toponimo tedesco) \u00e8 stato un comune svizzero di 3\u00a0296 abitanti del Canton San Gallo, nel distretto del Toggenburgo. Era stato istituito il 1\u00ba gennaio 2005 con la fusione dei comuni soppressi di Krummenau e Nesslau e soppresso il 31 dicembre 2012; il 1\u00ba gennaio 2013 \u00e8 stato accorpato all'altro comune soppresso di Stein per formare un nuovo comune, per il quale \u00e8 stato ripristinato il nome di Nesslau."}
{"id": "97876", "revid": "335974", "url": "https://it.wikipedia.org/wiki?curid=97876", "title": "Plymouth (Regno Unito)", "text": ""}
{"id": "97908", "revid": "125068230", "url": "https://it.wikipedia.org/wiki?curid=97908", "title": "Carlo Porta", "text": "\u00c8 considerato il maggior poeta in milanese.\nBiografia.\nCarlo Porta, figlio di Giuseppe e Violante Gottieri, nacque a Milano nel 1775, ultimo di tre fratelli. Studi\u00f2 dai Barnabiti a Monza e nel loro Collegio estivo di Muggi\u00f2 (edificio in parte scomparso nel 1890 per lasciare posto alla Parrocchiale dei SS. Pietro e Paolo) fino al 1792 e successivamente al Seminario di Milano: l'ambiente religioso gli garant\u00ec una buona formazione culturale, ma instill\u00f2 in lui i germi di un anticlericalismo viscerale e destinato a caratterizzare molte delle sue opere.\nIl padre Giuseppe (1728 - 17 febbraio 1822) era cassiere generale della tesoreria; dalla moglie Violante Gottieri (1744 - 26 dicembre 1785) ebbe otto figli: Anna Gaetana Agnese (20 giugno 1767 - 4 luglio 1767), Anna Maria Teresa Rosa (24 gennaio 1769), Anna Maria Teresa Marcella (4 gennaio 1773), Maria Teresa Caterina (1778), Anna Maria Teresa (1782).\nSopravvissero all'infanzia solamente i tre figli maschi: Carlo, Baldassare (Milano 27 aprile 1766 - Monza 1833) che sposer\u00e0 il 10 marzo 1791 Maria Giacomina Londonio e Gaspare (Milano 5 aprile 1770 - 23 febbraio 1840), commerciante, vicepresidente della Camera di Commercio, giudice del Tribunale Mercantile e di Cambio.\nNel 1796 l'arrivo dei Francesi fece perdere il posto al padre, convinto sostenitore del regime asburgico, e per Carlo venne trovato un lavoro a Venezia, dove rest\u00f2 fino al 1799 insieme a un fratello.\nIl padre non gli consent\u00ec di concludere gli studi, avviandolo forzatamente a una carriera nella pubblica amministrazione: nel 1804 venne assunto all'Ufficio del debito pubblico \u2014 dall'anno successivo noto come Monte Napoleone \u2014 per il quale lavor\u00f2 tutta la vita. Nel frattempo si dedic\u00f2 all'attivit\u00e0 teatrale e poetica: recitando a partire dal 1799 come attore dilettante al Teatro Patriottico di Milano, di orientamento progressista.\nStendhal lo conobbe insieme agli altri letterati milanesi del tempo e, in \"Roma, Napoli e Firenze\", loda infinitamente le sue poesie e cita i suoi versi, rammaricandosi che nessuno li capisca a dieci miglia da Milano. Nonostante il suo lavoro fu amico dei maggiori intellettuali del tempo, tra i quali Foscolo, Manzoni, Grossi, Berchet, Visconti. La sua vita coincise con gli anni pi\u00f9 densi della storia italiana: le campagne napoleoniche, la Repubblica Cisalpina, il Regno Italico, la restaurazione austriaca, la polemica classico-romantica.\nIl 29 agosto 1806 sposa Vincenza Prevosti (1778 - 24 maggio 1860), figlia di un gioielliere milanese con bottega in via degli Orefici. Vincenza \u00e8 gi\u00e0 vedova, dopo un breve matrimonio con Raffaele Arauco, Ministro delle Finanze della Repubblica Cisalpina. Dal matrimonio nasceranno due figlie e due figli: Anna Alessandrina \"Annetta\" (5 dicembre 1811-1842), Maria \"Carolina\" Violante (21 novembre 1816 - 1859; andr\u00e0 sposa al ragioniere milanese Giuseppe Biraghi), Giovanni Battista (22 luglio 1809, morto a pochi mesi) e Giuseppe (28 agosto 1807), che sar\u00e0 avvocato, banchiere e pittore di buona vena.\nNel 1817 venne accusato di avere scritto la \"Prineide\", una satira feroce relativa al linciaggio del politico Giuseppe Prina avvenuto nel 1814. In realt\u00e0 il principale autore dell'opera pare fosse Tommaso Grossi, con il contributo \u2014 non \u00e8 chiaro quanto ampio \u2014 dell'amico Porta. I due vengono interrogati e minacciati dalla polizia austriaca. A seguito di questo episodio, Porta interruppe l'attivit\u00e0 poetica per qualche mese.\nLa sua formazione fu essenzialmente illuministica e di ispirazione civile, pariniana; egli indirizz\u00f2 la sua satira contro la societ\u00e0 contemporanea, soprattutto contro la nobilt\u00e0 boriosa, retriva e ipocrita, attaccata ai suoi privilegi e incurante (o profittatrice) dei mutamenti epocali in atto; ma nella sua poesia spiccano anche alcuni monologhi messi in bocca a personaggi del popolo, in cui viene data voce ai ceti pi\u00f9 bassi. Porta fu vicino al gruppo dei romantici e li sostenne nella loro polemica con varie poesie. Il rifiuto del classicismo era in lui strettamente legato al rifiuto del vecchio mondo aristocratico e clericale. Nel classicismo e nella sua poesia aulica vedeva lo spirito retrivo dell'Ancien Regime; nel romanticismo, invece, individuava il rinnovamento culturale e civile nazionale, una letteratura nuova pi\u00f9 aderente alla verit\u00e0.\nA soli quarantacinque anni e nel pieno della fama, mor\u00ec a Milano il 5 gennaio 1821 per un attacco di gotta. Fu sepolto a San Gregorio fuori Porta Orientale, ma la sua tomba and\u00f2 dispersa. Nella Cripta della Chiesa di San Gregorio Magno in Milano (attuale Porta Venezia) \u00e8 custodita la lapide funebre (insieme a quella di altri personaggi illustri) che era posta sul muro di cinta del cimitero di San Gregorio al Lazzaretto.\nNel 1815 scrisse di persona un testamento letterario indirizzato al figlio Giuseppe raccogliendo per lui in un quaderno tutte le sue poesie, comprese alcune inedite. Il confessore di famiglia, il giansenista Luigi Tosi, venne incaricato da Tommaso Grossi di stabilire se fosse o meno opportuno consegnare al giovane il quaderno, a causa del contenuto giudicato controverso di molte opere di Porta: purtroppo, Tosi non solo imped\u00ec al ragazzo di leggere del quaderno, ma cancell\u00f2 anche quasi la met\u00e0 delle poesie che vi erano contenute.\nL'opera.\nOpere giovanili.\nLa sua prima opera nota \u00e8 l'almanacco El lavapiatt del meneghin che l'\u00e8 mort, risalente al 1792, ma solo una delle due parti di cui era composta si \u00e8 conservata. Nonostante la prima stampa ufficiale dei suoi lavori sia datata 1817, all'interno della Collezione delle migliori opere scritte in dialetto milanese di Francesco Cherubini, i suoi versi godevano di ampia popolarit\u00e0 a Milano almeno dal 1804-05, quando lavor\u00f2 a una traduzione in milanese della Divina Commedia. Celeberrima \u00e8 la sua versione dell'enigmatico verso \"Pap\u00e9 Satan, pap\u00e9 Satan aleppe\", v\u00f2lto in un verso di una filastrocca per bambini: \"Ara, bell'ara, discesa cornara\".\nNel 1810, seppure in forma anonima, esce il \"Brindes de Meneghin all'Ostaria\" scritto per il matrimonio di Napoleone con Maria Luisa d'Asburgo-Lorena. Nel \"Brindes\" il Porta si augura soprattutto un buon governo per Milano e la Lombardia. La grande stagione della poesia portiana comincia per\u00f2 nel 1812 con \"Desgrazzi de Giovannin Bongee\". Da questo momento e fino alla morte la produzione fu costante e di altissima qualit\u00e0.\nLa vena anticlericale.\nIn componimenti come \"Fraa Zenever\" (1813), \"On Miracol\" (1813),\n\"Fraa Diodatt\" (1814), \"La mia povera nonna la gh'aveva\" (1810), troviamo trascrizioni in tono di caricatura popolaresca di leggende della devozione medievale, con evidenti ascendenze illuministiche e volteriane nell'atteggiamento morale e sociale del poeta. Tali ascendenze sono pure evidenti nelle poesie satiriche che hanno come bersaglio l'aristocrazia reazionaria ed il basso clero ignorante, bigotto e parassita (si ricordano \"La preghiera\", satira della boria aristocratica mascherata da pio zelo religioso, e \"La nomina del Cappellan\", quadro spietato della vita dell'aristocrazia nera e del clero pi\u00f9 povero e affamato).\n\u00c8 interessante notare che molte delle satire anticlericali pi\u00f9 feroci venivano accolte molto favorevolmente da una buona fetta di ecclesiastici, a loro volta critici contro i costumi di una parte della chiesa dell'epoca. Negli anni di attivit\u00e0 di Porta, in Lombardia aveva una discreta diffusione le idee del Giansenismo, dal quale era stato influenzato ad esempio Alessandro Manzoni. Nelle opere di Manzoni comunque traspare una buona opinione dell'autore verso il clero regolare, che invece \u00e8 tra i bersagli preferiti di Porta.\nLe figure popolari.\nLe gi\u00e0 citate \"Desgrazzi de Giovannin Bongee\" escono nel 1812 e vengono apprezzate fin da subito, seguite due anni dopo dalle \"Olter desgrazzi de Giovannin Bongee\". Il protagonista \u00e8 un giovane garzone di bottega, vittima di una serie di disavventure col potere. Porta sceglie di farle raccontare da Giovannin a un anonimo ascoltatore, quasi come un monologo teatrale. Seguono \"El lament del Marchionn di gamb'avert\" (1816) e quello che molti critici considerano il suo capolavoro, \"La Ninetta del Verzee\" (1814), la struggente confessione di una prostituta.\nPur scrivendo negli anni di maggior fortuna del Romanticismo e dichiarandosi romantico, Porta si distacca dall'idea di popolo propria di questa corrente artistica. I popolani di Porta non sono idealizzati n\u00e9 in senso sociale n\u00e9 in senso patriottico: non si trovano tracce n\u00e9 di una visione positiva a priori dei ceti pi\u00f9 bassi, n\u00e9 di una loro glorificazione in nome del nascente nazionalismo italiano \u2014 lo scarso patriottismo di Porta, che amava fortemente la sua citt\u00e0 Milano, ma ben poco l'idea di una nazione italiana, tra l'altro, \u00e8 stato citato tra le cause della sua scarsa fortuna di pubblico e critica durante e dopo il Risorgimento.\nLa satira politica.\nAl filone politico appartengono soprattutto i sonetti, come \"Paracar che scappee de Lombardia\" (1814), \"E daj con sto chez-nous, ma sanguanon\" (1811), \"Marcanagg i politegh secca ball\" (1815), \"Quand vedessev on pubblegh funzionari\" (1812).\nFra le poesie che non appartengono a uno dei tre filoni sopraddetti ricordiamo soprattutto i sonetti in difesa della scelta del milanese o in difesa di Milano. Celeberrimi \"I paroll d'on lenguagg, car sur Gorell\" (1812) in difesa dei dialetti (o, meglio, delle lingue locali) e \"El sar\u00e0 vera fors quell ch'el dis lu\" (1817) in difesa di Milano.\nFra le poesie pi\u00f9 propriamente umoristiche ricordiamo \"Dormiven d\u00f2 tosann tutt d\u00f2 attaccaa\" (1810) e la brevissima \"Epitaffi per on can d'ona sciora marchesa\" (1810).\nLa restaurazione austriaca del 1815 deluse profondamente il Porta che aveva sperato in un'indipendenza della Lombardia dal dominio straniero.\nCertamente per\u00f2 non rimpianse l'occupazione francese, come \u00e8 chiaramente espresso in molti sonetti e nella chiusa di \"Paracar che scapp\u00e9e de Lombardia\":\nNella poesia degli ultimi anni si accentuano i caratteri antinobiliari contro la classe che inaspettatamente era tornata a dominare. Testimoni di questa fase \"alla Parini\" sono \"La nomina del Cappellan\" (1819), una rielaborazione ancora pi\u00f9 comico-satirica dell'episodio della \"vergine cuccia\" di pariniana memoria in cui stavolta il pretino arrivista si munisce di fette di salame per accattivarsi la cagnetta, \"Offerta a Dio\" (1820) e \"Meneghin biroeu di ex monegh\" (1820).\nNel 1816 il Porta aveva aderito al neonato movimento romantico (\"Sonettin col covon\"), ovviamente a modo suo.\nImportante critico ed esperto di Carlo Porta \u00e8 stato il professore Dante Isella. Biografo scrupoloso e storico attento \u00e8 stato il professore Guido Bezzola."}
{"id": "97909", "revid": "547034", "url": "https://it.wikipedia.org/wiki?curid=97909", "title": "Camel (gruppo musicale)", "text": "I Camel sono un gruppo britannico rock progressivo formatosi nel 1971. Sebbene originari della citt\u00e0 di Guildford, vengono solitamente considerati dalla critica un gruppo della scena di Canterbury, per la loro vicinanza stilistica con i Caravan.\nStoria.\nLe origini.\nLe origini dei Camel risalgono al 1964 quando Andrew Latimer, insieme al fratello Ian, a Richard Over e a Alan Butcher formano una band chiamata \"The Phantom Four\". Dopo alcuni cambi di nome (Strange Brew, Brew e poi finalmente Camel) ed alcune modifiche alla formazione, il gruppo arriva al 4 dicembre 1971 con la sua formazione classica (Peter Bardens, Andrew Latimer, Andy Ward e Doug Ferguson) a suonare per la prima volta in pubblico al Waltham Forest Technical College come gruppo spalla dei Wishbone Ash.\nGli anni '70.\nNell'agosto del 1972 il gruppo sigla un accordo con la MCA Records con la quale pubblica il suo primo album omonimo. L'album non ebbe molto successo, motivo per il quale decidono di lasciare la MCA Records e di passare alla Decca Records.\nCon questa nuova etichetta discografica, nel 1974 pubblicano il loro secondo album \"Mirage\", nel quale Latimer dimostra di cavarsela al flauto. Neanche questo album riscosse successo in Inghilterra ma permise ai Camel di farsi notare nella costa ovest degli USA, portandoli ad un tour di 3 mesi da quella regione.\nNel 1975, composero un concept album strumentale, \"Music Inspired by The Snow Goose\", tratto da un libro di Paul Gallico. Questo album permise ai Camel di essere maggiormente notati, ma non senza problemi. Gallico, infatti, oppositore del vizio del fumo, pens\u00f2 che la band fosse collegata all'omonimo marchio di sigarette e minacci\u00f2 di ricorrere ad azioni legali. I Camel decisero cos\u00ec di aggiungere il prefisso \"Music Inspired by...\" in copertina per evitare problemi legali. Il successo dell'album porta i Camel a fare un concerto 'tutto esaurito' nel prestigioso Royal Albert Hall di Londra, con la London Symphony Orchestra nell'ottobre 1975.\nNel 1976 pubblicarono l'album \"Moonmadness\", che fu un notevole successo, ma anche l'ultimo album comprendente la formazione originale. Il batterista Andy Ward, infatti, spingeva per orientare la band verso uno stile pi\u00f9 jazzistico e questa pressione port\u00f2 all'uscita dal gruppo del bassista Doug Ferguson, nei primi mesi del 1977. Ferguson fu sostituito da Richard Sinclair, gi\u00e0 bassista dei Caravan e degli Hatfield and the North. Nel frattempo, durante il tour di Moonmadness entr\u00f2 a far parte del gruppo Mel Collins, che suonava il flauto e il sassofono, gi\u00e0 nei King Crimson.\nCon questa nuova formazione il gruppo pubblica gli album \"Rain Dances\" (1977) e \"Breathless\" (1978).\nDurante il tour di Breathless anche Peter Bardens (altro membro fondatore) lascia il gruppo sostituito da due tastieristi: Dave Sinclair (cugino di Richard) e Jan Schelhaas, entrambi provenienti dai Caravan.\nAl termine del tour i cugini Dave e Richard Sinclair abbandonano il gruppo, sostituiti da Kit Watkins, gi\u00e0 leader degli statunitensi Happy The Man, e da Colin Bass. Questa nuova formazione dei Camel pubblica sempre nel 1979 \"I Can See Your House From Here\", un album che caus\u00f2 un po' di problemi alla casa discografica a causa della sua copertina che mostra un astronauta crocifisso che guarda la terra e che fu giudicata di cattivo gusto.\nGli anni '80.\nGli anni '80 iniziano per i Camel con la pubblicazione nel 1981 di un nuovo concept album, \"Nude\", che parla di un soldato giapponese trovato a combattere su un'isola molti anni dopo la fine della seconda guerra mondiale, non rendendosi conto che la guerra fosse gi\u00e0 finita.\nAttorno alla met\u00e0 del 1981, dopo un breve tour successivo all'uscita di \"Nude\", Andy Ward, batterista e membro fondatore del gruppo, si ritira per sempre dalla scena musicale a causa, ufficialmente, di una lesione alle mani in seguito a un incidente; recentemente lo stesso Ward ha ammesso che le lesioni ai polsi furono causate da un tentativo di suicidio.\nIn seguito a questa defezione i Camel si sciolsero.\nVincolati da un contratto con la Decca, l'anno seguente Andrew Latimer, rimasto solo, decide di registrare un nuovo album avvalendosi di session man e turnisti (tra cui Andy Dalby, Chris Rainbow, Stuart Tosh e David Paton). Esce dunque nel 1982 un album, ironicamente intitolato \"The Single Factor\", disco un po' fuori dagli schemi perch\u00e9 non ha nulla (o quasi) di progressivo: con esso Latimer e la casa discografica puntavano a raggiungere la vetta delle classifiche.\nPer il tour che segue l'album, Kit Watkins torna a suonare le tastiere con il gruppo.\nIn questo periodo inizia una battaglia legale con il loro primo manager per i diritti d'autore, battaglia che avr\u00e0 bisogno di 5 anni per risolversi.\nAlla fine del 1983 il gruppo torna in studio di nuovo trasformato: Watkins abbandona di nuovo sostituito dal tastierista olandese Ton Scherpenzeel, proveniente dai Kayak; Colin Bass rientra al basso affiancato da Paul Burgess, gi\u00e0 batterista dei 10cc e dei Jethro Tull. La nuova formazione d\u00e0 alle stampe nel 1984 l'album \"The\" \"Stationary Traveller\". Nei concerti successivi all'album, Scherpenzeel fu affiancato alle tastiere da Richie Close, musicista tristemente famoso per essere morto alcuni anno dopo a causa della Malattia del legionario.\nGli anni '90.\nLatimer si spost\u00f2 negli Stati Uniti nel 1990 dopo aver risolto la questione legale e ricomposto il gruppo dei Camel con Mickey Simmonds, Bass e Burgess. L'album \"Dust and Dreams\" fu pubblicato dalla Camel Productions, una casa discografica fondata dallo stesso Latimer.\nNel 1993 fu pubblicata la compilation \"Never Let Go\".\nNel 1996 i rinati Camel pubblicarono \"Harbour of Tears\" (soprannome di un porto in Irlanda dal quale moltissimi irlandesi salparono diretti verso gli USA durante la terribile carestia delle patate).\nNel 1999 i Camel fecero un nuovo tour con Latimer accompagnato da Bass, Foss Patterson e Dave Stewart. Da quel tour \u00e8 nato \"Coming of Age\", un doppio album live.\nSempre nel 1999 Latimer, Stewart e Bass registrarono l'album \"Rajaz\". Rajaz \u00e8 una composizione spontanea ispirata dal ritmo dei passi del cammello, \"per aiutare i viaggiatori stanchi a raggiungere la loro destinazione\". Latimer fu colpito dall'idea che il ritmo del cammello avrebbe potuto aiutare la gente a raggiungere la fine del loro viaggio. \u00c8 un disco costruito con sonorit\u00e0 orientali e con prevalenza di brani strumentali di ottima fattura.\nGli anni 2000.\nNel 2001 usc\u00ec un disco live registrato a Parigi, \"The Paris Collection\", un disco formidabile dove i Camel ripropongono i loro pezzi migliori durante un'indimenticabile serata live.\nNel 2002 i Camel registrarono un album nuovo di zecca, \"A Nod and a Wink\", pieno di novit\u00e0 musicali, con un'atmosfera dolce e fiabesca e che entra meritatamente a far parte dei migliori album targati Camel. Da segnalare \"For Today\", un pezzo commovente dedicato alle vittime dell'11 settembre 2001.\nNel 2003 i Camel hanno fatto un nuovo tour del quale \u00e8 stato pubblicato, nel 2010, una versione DVD: The Opening Farewell, Live at the Catalyst.\nGli anni 2010.\nDopo una lunga malattia (superata) che ha colpito Andy Latimer i Camel tornano in scena con tour in Europa nel 2013 e nello stesso anno esce una rinnovata versione del loro pi\u00f9 famoso album \"The Snow Goose\", dedicata da Latimer all'ex tastierista Peter Bardens, morto nel 2002 di tumore. La band \u00e8 formata per l'occasione da: Andrew Latimer (guitars; flutes; keyboards); Guy LeBlanc (keyboards); Denis Clement (drums, percussion); Colin Bass (bass guitar).\nNel tour europeo del 2014 i Camel danno due concerti in Italia: Torino (20/03/2014) e Vicenza (21/03/2014).\nAltro tour nel 2015 per Andy Latimer e la sua band in Europa dal 6 al 25 luglio.\nNel 2016 i Camel sono in tour in Giappone dal 18 al 22 maggio."}
{"id": "97910", "revid": "466539", "url": "https://it.wikipedia.org/wiki?curid=97910", "title": "Melanesia", "text": "La Melanesia \u00e8 una delle regioni in cui tradizionalmente viene divisa l'Oceania.\nEtimologia.\nIl nome \"Melanesia\" \u00e8 stato coniato dal francese Jules Dumont d'Urville intorno al 1830, insieme a quelli della Micronesia e della Malaysia, e deriva dal greco antico \"\u03bc\u03ad\u03bb\u03b1\u03c2\" (nero) e \"\u03bd\u1fc6\u03c3\u03bf\u03c2\" (isola), cio\u00e8 \"isole dei neri\".\nA questa ripartizione tradizionale dell'Oceania, utilizzata anche dalle Nazioni Unite per dividere il mondo in macroregioni, viene talvolta preferita la divisione in due regioni, l'Oceania vicina e l'Oceania lontana, proposta nel 1973 dai geografi Roger Green e Andrew Pawley, che meglio rappresenterebbe le differenze geografiche e storiche tra le regioni del continente. Secondo questa classificazione, la Melanesia sarebbe divisa tra le due regioni, con la Nuova Guinea e le Isole Salomone appartenenti all'Oceania vicina e i restanti territori appartenenti all'Oceania lontana.\nPopolazione.\nLingue.\nLa maggior parte delle lingue della Melanesia sono membri della famiglia delle lingue austronesiane o di una delle numerose lingue papuane. \nOltre alle molte lingue indigene melanesiane, pidgin e lingue creole si sono sviluppate dal commercio e dall'interazione culturale all'interno dell'area e con il mondo esterno. Le pi\u00f9 notevoli tra queste sono il tok pisin e l'hiri motu in Papua Nuova Guinea. Ora sono entrambe considerate lingue creole distinte. L'uso del tok pisin sta crescendo. A volte viene imparato come prima lingua, soprattutto dalle famiglie multiculturali. Esempi di altri creoli melanesiani sono l'unserdeutsch, il pijin delle Isole Salomone, il bislama e il malese papuano.\nGeografia.\nLa regione \u00e8 composta da molte isole tra cui:\nPoliticamente \u00e8 divisa in quattro Stati e un territorio dipendente dalla Francia:\nLa Nuova Guinea \u00e8 un'isola la cui parte occidentale costituisce l'Irian Jaya, una regione dell'Indonesia, Stato considerato parte del sudest asiatico, mentre sulla parte orientale sorge lo Stato indipendente chiamato Papua Nuova Guinea."}
{"id": "97919", "revid": "41851", "url": "https://it.wikipedia.org/wiki?curid=97919", "title": "Fiat 128", "text": "La Fiat 128 \u00e8 un'automobile prodotta dalla Fiat nello stabilimento di Rivalta di Torino tra il 1969 e il 1983 in Italia (dove \u00e8 stata in vendita fino al 1985), e fino agli anni novanta in Sudamerica, Egitto e Jugoslavia. Il codice di progetto interno alla Fiat \u00e8 X1/1.\nDescrizione.\nLa prima serie (1969-1972): Le versioni berlina e familiare.\nLa prima serie della Fiat 128 venne lanciata sul mercato nell'aprile 1969, inizialmente affiancando la vecchia Fiat 1100, per poi sostituirla.\nPrima vettura di serie con marchio FIAT a trazione anteriore, dopo anni di sperimentazione e collaudo delle soluzioni cinematiche sui modelli Autobianchi Primula, fu progettata dall'ing. Dante Giacosa (padre di tutti i modelli FIAT fino ai primi anni settanta), ed era considerata una vettura all'avanguardia.\nIn quegli anni la configurazione \"tutto avanti\" era una soluzione poco diffusa in Italia e sino a quel momento osteggiata dai vertici FIAT, utilizzata da Lancia (sui modelli Flavia e Fulvia), dalle francesi Citro\u00ebn, Peugeot, Panhard, Renault e SIMCA, dalle inglesi (Austin/Morris) o da alcuni costruttori tedeschi (allora) minori come Audi e DKW. La vera innovazione rispetto a quasi tutte le concorrenti pioniere della trazione anteriore fu il gruppo motore-trasmissione montato in posizione trasversale, con il cambio in linea a sinistra del motore, ci\u00f2 che consente un ottimale sfruttamento dello spazio nell'abitacolo. Questo schema, oggi adottato da tutti i costruttori sulle piccole-medie trazioni anteriori, \u00e8 significativamente chiamato \"disposizione Giacosa\", dal nome dell'ingegnere italiano. La 128 \u00e8 caratterizzata anche da altre scelte tecniche innovative: le sospensioni a quattro ruote indipendenti consistevano in uno schema McPherson all'avantreno e in una sospensione con balestra trasversale, con funzione anche di barra stabilizzatrice al retrotreno. \nL'interno \u00e8 pi\u00f9 improntato alla funzionalit\u00e0 che al lusso, con un cruscotto semplice e razionale, sedili rivestiti in finta pelle, finiture semplici e una notevole abitabilit\u00e0 interna, anche grazie all'assenza del tunnel centrale e al pavimento quasi completamente piatto.\nAl debutto era disponibile una sola motorizzazione: un nuovo 4 cilindri in linea di 1116\u00a0cm\u00b3 da 55\u00a0CV, con albero a camme in testa azionato da cinghia dentata in gomma, che comandava direttamente le punterie senza interposizione di bilancieri. La velocit\u00e0 massima veniva dichiarata in circa 140\u00a0km/h.\nLa linea, piuttosto spigolosa e priva di concessioni alla stravaganza, segue i dettami stilistici in voga all'epoca, gi\u00e0 adottati dalla FIAT per i precedenti modelli \"124\" e \"125\". La gamma iniziale prevedeva le versioni berlina 3 volumi a 4 o 2 porte e, sul corpo vettura di quest'ultima, anche la \"Familiare\" a 3 porte presentata nell'autunno del 1969.\nLa \"128\" ottenne subito un notevole successo di vendita in tutta Europa, anche aggiudicandosi il premio di Auto dell'anno nel 1970. Narra il \"designer\" Giorgetto Giugiaro che, recandosi a Wolfsburg per presentare i bozzetti del disegno della futura Golf, vide nel reparto progettazione Volkswagen una \"128\" completamente smontata; i tecnici tedeschi ritenevano infatti che la berlina Fiat fosse il miglior esempio di \"auto medio piccola\" moderna, alla quale ispirarsi per lo schema tecnico.\nAl momento del lancio la Fiat 128 si confrontava, nella sua categoria, con pochi modelli a trazione anteriore, Peugeot 204 e Simca 1100 (gi\u00e0 con carrozzeria a portellone), rispetto alle quali offriva qualit\u00e0 di guida pi\u00f9 moderne, mentre tecnicamente e dinamicamente surclassava le Ford Escort Mk1 e le Opel Kadett B, a trazione posteriore, motori ad aste e bilancieri, retrotreno ad assale rigido con balestre.\nLa seconda serie (1972-1976).\nDopo l'ingresso sul mercato avvenuto nel 1971 delle concorrenti Citro\u00ebn GS e Alfasud, entrambe di prezzo superiore ma con caratteristiche meccaniche sofisticate (sospensioni idropneumatiche per la GS, motori a cilindri contrapposti, 4 freni a disco), la Fiat oper\u00f2 un facelifting della 128 che diede vita alla seconda serie. Questa si distingueva per una calandra di un diverso disegno, per l'eliminazione dei rostri dai paraurti, nuove coppe ruota e interni con volante e plancia rivisitati oltre che per la diversa fanaleria posteriore. La seconda serie, sempre dotata del motore da 1116 cm\u00b3 con potenza invariata, rimase a listino fino al 1976 e ad essa si affianc\u00f2, dal 1974, la 128 Special sia con il motore originario, sia con il motore da 1.3 litri della Rally ma depotenziato a 60 CV e che venne reso disponibile anche per le versioni normali e per la familiare. La Special si caratterizzava per un allestimento pi\u00f9 ricco, con un listello decorativo che correva su tutta la fiancata e i proiettori anteriori di forma quadrata incastonati in una nuova e pi\u00f9 impreziosita calandra. Anche gli interni erano pi\u00f9 curati, con moquette sul pavimento e sedili pi\u00f9 imbottiti. La 128 1300 (normale o Special) aveva prestazioni leggermente superiori alla versione 1100: raggiungeva infatti i 145 km/h e, avendo pi\u00f9 coppia e potenza, migliorava i tempi di accelerazione e ripresa.\nLa terza serie (1976- 1985).\nCon l'avvento della \"Golf I\" (1974), della Renault 14 del 1976 e della nuova generazione di medie a 2 volumi con portellone posteriore, la carrozzeria della 128 divenne obsoleta e le vendite ne risentirono. In Fiat decisero dunque di sottoporre la 128 a un sostanzioso restyling, procedendo alla necessaria e al tempo imposta \"plastificazione\" anche di questo modello. Fu cos\u00ec che nacque la terza serie, dotata di vistosi paraurti avvolgenti in resina elastica e di una nuova fanaleria; il frontale aveva ora i fari quadrati della 128 special e il posteriore aveva dei grossi gruppi ottici in plastica incorporanti le luci di retromarcia. La fiancata venne aggiornata con nuove luci di direzione laterali, un nuovo fregio alla base del montante posteriore e una targhetta sul parafango posteriore che indicava la cilindrata e il tipo di allestimento (Base, C, e CL). Anche gli interni vennero sottoposti a modifiche, con abbondanti profusioni di plastica per la plancia, un nuovo volante, una nuova strumentazione. La novit\u00e0 pi\u00f9 importante era comunque l'adozione di un rapporto al ponte pi\u00f9 lungo al fine di diminuire i consumi, sebbene a scapito della brillantezza di marcia. Questo restyling, che rilanci\u00f2 le vendite senza per\u00f2 riportarle ai livelli dei primi anni, poco poteva contro la nuova moda della linea a due volumi per le auto di segmento C a cui la 128 apparteneva. Nell'aprile del 1978 la Fiat lanci\u00f2 quindi sul mercato la Fiat Ritmo che, con la sua innovativa carrozzeria a 2 volumi, assecondava le tendenze stilistiche allora pi\u00f9 in voga su questo tipo di vetture. La Fiat decise comunque di mantenere ancora in produzione la 128 per un certo periodo di tempo, ad un prezzo pi\u00f9 contenuto rispetto alla Ritmo - ma senza per questo renderla un'auto \"low cost\" - per due motivi principali: perch\u00e9 una parte di clientela mostrava ancora di gradire la carrozzeria a tre volumi sulle berline compatte e perch\u00e9 la 128 offriva una formula che, dal punto di vista tecnico, era comunque ancora valida. Alla fine del 1978 la gamma della 128 fu semplificata, mediante l'eliminazione della motorizzazione di 1300 cc e degli allestimenti \"Base\" e \"C\" sulla berlina e \"C\" e \"CL\" sulla Panorama. Furono quindi mantenuti in listino il solo motore di 1100 cc in allestimento \"CL\" per la Berlina e in allestimento \"Base\" per la meno richiesta Panorama, anche perch\u00e9 sarebbe stato complicato far derivare dalla Ritmo una versione con carrozzeria familiare. Nell'autunno del 1980 la 128 Panorama usc\u00ec di produzione e fu sostituita dalla nuova \"127 Panorama\" presentata in quel periodo. La 128 berlina rest\u00f2 invece in produzione fino a settembre del 1983 e, dopo un periodo di esaurimento scorte piuttosto lungo, usc\u00ec definitivamente dal listino Fiat nell'agosto 1985, quando il suo prezzo di vendita aveva ormai raggiunto i 9 milioni di lire.\nLa versione Rally.\nNel 1971, allo scopo di conferire un'immagine di sportivit\u00e0, venne presentata la \"128 Rally\", basata sulla versione a 2 porte. L'aspetto esteriore presentava lievi modifiche estetiche (mascherina anteriore verniciata in nero opaco, strip adesive laterali nere e gruppi ottici posteriori tondi, gli stessi della 850 Sport Coup\u00e9, anzich\u00e9 rettangolari), ma era equipaggiato con un motore potenziato a 67 CV, grazie all'aumento di cilindrata a , e caratterizzato da finiture degli interni particolarmente curate e quadro strumenti di impronta sportiva.\nIl modello Coup\u00e9.\nGi\u00e0 nel 1970 il carrozziere Moretti realizz\u00f2 una propria interpretazione nelle versioni coup\u00e9 e targa (\"Moretti 128 Roadster\") costruite in piccola serie, mentre il preparatore Giannini realizz\u00f2 alcune elaborazioni sportive della 128, sia in versione \"berlina\" che \"Rally\".\nNell'autunno del 1971 la FIAT lancia le proprie versioni coup\u00e9 (denominate \"Sport\", come da tradizione), realizzate sul pianale accorciato della berlina. Oltre a modifiche alle sospensioni anteriori (venne aggiunto un braccio inferiore per creare uno schema simile a quello a quadrilateri), le \"Sport\" potevano contare su motori (di 1116 e 1290\u00a0cm\u00b3) potenziati (rispettivamente 64 e 75\u00a0CV) e su due allestimenti: \"S\" (con fari anteriori quadrati e interni semplificati) e \"SL\" (con doppi fari anteriori circolari, mascherina specifica e interni pi\u00f9 curati e strumentazione completa di contagiri).\nNel 1975 la \"Sport\" venne modificata nella parte posteriore, completamente ridisegnata e dotata di un ampio portellone. La nuova denominazione del modello fu \"128 Coup\u00e9 3P\", mentre la meccanica (motori compresi) rimase la stessa della serie precedente. Questo modello di sportiva-familiare, forse perch\u00e9 troppo in anticipo sui gusti del pubblico, non incontr\u00f2 il successo che pure avrebbe meritato per intelligenza progettuale e sobriet\u00e0 di costi. Nell'aprile del 1978, contemporaneamente alla presentazione della \"Ritmo\" al Salone di Torino, fu presentata l'ultima evoluzione della 128 Coup\u00e9, denominata \"128 Sport - Serie Speciale\". In pratica, si trattava di un rifacimento della GXL estera, con l'aggiunta di evidenti caratterizzazioni: uno spoiler sotto al lunotto, paraurti e specchietti neri, vistosi interni in tessuto a fasce multicolori e motivi a fasce adesive sulla carrozzeria, inclusa una vistosa scritta \"128 Sport\" sotto le portiere anteriori. Con la \"Serie Speciale\" - che in realt\u00e0 divent\u00f2 la versione di normale produzione della 128 sportiva - si concluse quindi la carriera della 128 Coup\u00e9, la cui produzione termin\u00f2 verso la fine del 1979 mentre l'uscita definitiva dal listino avvenne nei primi mesi del 1980.\nUso nelle competizioni.\nLa 128 ha avuto anche una carriera particolarmente longeva nelle competizioni, grazie alle buone doti del telaio, alla leggerezza e alla trazione anteriore che la facilitava nei rally. Ancora oggi, nelle gare per auto storiche \u00e8 una concorrente nella categoria 1,3 litri.\nNello stesso periodo la Federazione Italiana Motonautica (FIM) ha istituito la categoria Entrobordo Corsa FIAT 128 (N) nazionale. Tutte le imbarcazioni erano dotate di motori Fiat 128\u00a01300\u00a0cm\u00b3 di serie e scafi \"a tre punti\" del cantiere Lucini &amp; Frigerio. Nell'aprile del 1979 la FIM omologa a Sabaudia il record di velocit\u00e0 (122,87\u00a0km/h) e fondo sulle 24 miglia (112,09\u00a0km/h) della categoria. Viene anche assegnato per alcuni anni il titolo di campione nazionale FIAT 128(N).\nProduzione estera.\nProdotta in Italia fino al 1983, nelle versioni berlina e coup\u00e9 in esemplari e nella versione X1/9 (questa per\u00f2 d'impostazione completamente diversa: a motore centrale e trazione posteriore) in pi\u00f9 di esemplari, la Fiat 128 fu prodotta su licenza all'estero:"}
{"id": "97926", "revid": "123447604", "url": "https://it.wikipedia.org/wiki?curid=97926", "title": "Effetto Larsen", "text": "Leffetto Larsen (dal nome del fisico S\u00f8ren Absalon Larsen che per primo ne scopr\u00ec il principio), detto anche \"feedback\" acustico o pi\u00f9 prosaicamente \"ritorno\", \u00e8 il tipico fischio stridente che si sviluppa quando i suoni emessi da un altoparlante vengono captati con sufficiente \"potenza di innesco\" da un microfono (che pu\u00f2 essere anche un pick-up di uno strumento musicale elettrico, come una chitarra o un basso) e da questo rimandati al medesimo altoparlante, in un circuito chiuso.\nDescrizione.\nL'effetto si innesca quando il microfono \u00e8 troppo vicino all'altoparlante a cui \u00e8 collegato o quando il guadagno del sistema \u00e8 troppo elevato. Questo fa s\u00ec che il microfono capti il segnale emesso dall'altoparlante e che, a seconda delle condizioni dell'ambiente (distanza altoparlante-microfono, risonanze della stanza), una frequenza in fase con il segnale vada a sommarsi ad esso e venga amplificata e riprodotta a sua volta con ampiezza via via crescente, idealmente illimitata se non fosse che l'amplificatore a un certo punto va in overdrive. Un microfono \u00e8 un apparato di trasduzione fonoelettrica come la puntina di un giradischi. Anche la puntina, tecnicamente detta fonorilevatore, pu\u00f2 ritrasmettere all'impianto acustico il suono riprodotto dal medesimo. \nLa puntina \u00e8 sensibile a tutta la forbice uditiva (-) ma in questo caso le frequenze che possono determinare l'innesco difficilmente superano i 500\u00a0Hz. Quest'ultimo tipo di innesco, che ha un andamento pi\u00f9 costante nella relazione potenza/tempo, \u00e8 pi\u00f9 difficile da rilevare per l'orecchio umano e viene provocato dall'azione meccanica che le onde sonore esercitano sul supporto del giradischi e sul giradischi stesso. Per le caratteristiche fisiche delle onde sonore, l'innesco causato da una puntina pu\u00f2 raggiungere potenze di un'entit\u00e0 tale da danneggiare i diffusori acustici preposti all'amplificazione dei bassi molto pi\u00f9 facilmente dell'innesco causato da un microfono a membrana o piezoelettrico o m\"agnetico\" (pick-up), che \u00e8 decisamente pi\u00f9 fastidioso e veicolando meno energia rischia di danneggiare i diffusori acustici preposti all'amplificazione delle medie e alte frequenze.\nIl problema si presenta soprattutto in situazioni \"live\", dove \u00e8 normale avere altoparlanti nello stesso ambiente in cui \u00e8 presente il relativo microfono e spesso \u00e8 pi\u00f9 difficile curare l'acustica ambientale. \nAltra situazione frequente \u00e8 la telefonata dell'ascoltatore in diretta radio, con il volume del suo ricevitore radio troppo alto e che quindi rientra nel microfono del telefono.\nLa comparsa dell'effetto Larsen si pu\u00f2 minimizzare utilizzando microfoni direzionali, cambiando opportunamente la posizione e la direzione del microfono o dell'altoparlante nello spazio o utilizzando un equalizzatore (solitamente grafico o parametrico) per agire sulle frequenze di innesco in maniera selettiva attenuando cos\u00ec le frequenze corrispondenti alle eventuali risonanze del sistema (microfono + diffusore + ambiente).\nIn alcuni casi si possono usare processori di dinamica con funzione di \"gate\", spesso associata a funzioni di compressione ed espansione. Con l'utilizzo del processore di dinamica la dinamica dei suoni captati dal microfono viene compressa (i suoni pi\u00f9 forti attenuati e quelli pi\u00f9 lievi potenziati) oppure espansa (i suoni che sono inferiori ad un certo valore in dB vengono eliminati - funzione cio\u00e8 di \"gate\", ossia \"porta che taglia fuori i suoni indesiderati\", ovviamente considerando \"indesiderato\" tutto ci\u00f2 che \u00e8 sotto a un certo livello).\nCon un noise gate si evita di avere in funzione contemporaneamente pi\u00f9 microfoni e quindi di andare a sommare pi\u00f9 contributi di rumore di fondo che poi potrebbero trovarsi in fase e innescare, ma c'\u00e8 il rischio che nel momento in cui il gate \"accende\" il microfono (perch\u00e9 qualcuno ha iniziato a parlarvi e il microfono deve essere usato) l'innesco avvenga improvvisamente per via dell'aumento di guadagno totale del sistema dovuto all'accensione di un microfono in pi\u00f9. Dove \u00e8 possibile (sale conferenze o similari) questo effetto viene evitato con mixer automatici che tengono acceso un solo microfono alla volta.\nUn altro sistema, utilizzato spesso in sale conferenze e chiese, \u00e8 quello di inserire nella catena di amplificazione una macchina che produce un impercettibile \"vibrato\" spostando leggermente di frequenza alternativamente verso l'alto e verso il basso tutto lo spettro di frequenze che viene processato, impedendo cos\u00ec che il segnale prodotto dall'altoparlante possa ritrovarsi ad entrare nel microfono con la stessa frequenza e fase. Questo sistema generalmente \u00e8 accettabile ovviamente solo per il parlato e non per l'amplificazione della musica.\nTalvolta, specialmente nell'ambito del rock d'avanguardia o di generi musicali sperimentali, l'effetto Larsen \u00e8 volutamente ricercato. In questi casi di solito il \"rientro\" acustico non avviene drettamente attraverso una membrana microfonica, sensibile a tutto lo spettro acustico, ma \u00e8 mediato dal corpo vibrante di uno strumento elettrico, tipicamente le corde di una chitarra; questo circoscrive l'effetto alle frequenze proprie di vibrazione della corda, rendendolo pi\u00f9 musicale e controllabile.\nI primi a sperimentare l'effetto Larsen come strumento espressivo furono chitarristi blues come Willie Johnson e Johnny Watson, pionieri della distorsione. Uno dei primi utilizzi nella musica pop \u00e8 stato attribuito ai Beatles, all'inizio del singolo \"I Feel Fine\". Anche i chitarristi Pete Townshend e Dave Davies utilizzarono tale effetto in diverse canzoni dei loro rispettivi gruppi Who e Kinks. Il chitarrista jazz/fusion Gabor Szabo, mediante l'impiego di una chitarra acustica su cui era montato un pickup magnetico collegato ad un amplificatore per chitarra elettrica, pot\u00e9 incorporare nel proprio fraseggio strumentale un uso virtuosistico del feedback, che suscitava rivolgendo la tavola armonica della chitarra verso l'amplificatore, e modulava in altezza a piacimento; altri artisti come Lou Reed e Jimi Hendrix o gruppi come i Monks e i Jefferson Airplane iniziarono poi a \"governare\" i \"feedback\" della propria chitarra elettrica, influenzando gli effetti ipnotici e onirici ottenuti da gruppi noise quali i Sonic Youth."}
{"id": "97932", "revid": "297745", "url": "https://it.wikipedia.org/wiki?curid=97932", "title": "Caminesi", "text": ""}
{"id": "97934", "revid": "254059", "url": "https://it.wikipedia.org/wiki?curid=97934", "title": "Da Camino", "text": "I da Camino, detti anche Caminesi, furono una nobile famiglia trevigiana protagonista della storia medievale del Triveneto. Originariamente la famiglia era nota come da Montanara.\nOrigine del nome e stemma.\nIl casato prende il nome da Camino, piccolo centro abitato veneto attuale frazione di Oderzo, in provincia di Treviso. Ivi sorgeva un castello che in realt\u00e0 ebbe, per buona parte della storia della famiglia, un ruolo piuttosto secondario in quanto essa, una volta ascesa a protagonista della politica veneta, scelse come principali sedi del proprio potere centri pi\u00f9 importanti, a cominciare da Serravalle, centro che oggi corrisponde alla parte settentrionale dell'odierna Vittorio Veneto e che all'epoca aveva una rilevante importanza economica, oltre ad essere dotata di un castello facilmente difendibile.\nLo stemma familiare consisteva in uno scudo \"troncato di nero e di argento\": generalmente, in araldica, la semplicit\u00e0 di un blasone indica l'antichit\u00e0 della famiglia a cui appartiene. Storici moderni hanno ipotizzato l'esistenza di alcune varianti a questo stemma: in particolare fu sostenuto che, a seguito di una presunta separazione della famiglia in due rami avvenuta verso la met\u00e0 del XIII secolo, il cosiddetto \"ramo inferiore\" avrebbe adottato un blasone dai colori invertiti, e pure aggiunto una croce in ricordo del proprio capostipite, morto durante la Terza crociata. Questa ipotesi, non essendo sostenuta da alcuna prova documentale o archeologica, \u00e8 stata rigettata dagli storici contemporanei.\nOrigini.\nPiuttosto oscure sono le origini di questa famiglia. Secondo una tradizione, i Caminesi discenderebbero, come i Colfosco, da un ramo della famiglia Collalto e in particolare da un figlio del capostipite Rambaldo I di nome Guitcillo. Manca una documentazione che possa confermare ci\u00f2, tuttavia appare evidente come tra queste famiglie esistessero dei rapporti di stretta parentela che perdureranno per secoli. Un ulteriore indizio a favore di questa ipotesi \u00e8 l'evidente somiglianza tra gli stemmi dei due casati.\nNon \u00e8 stata provata neppure la notizia secondo cui, nel 1037, l'imperatore Corrado di Franconia avrebbe donato a Guido figlio di Guitcillo, e ai suoi discendenti, il castello di Montanara, alle pendici del Cansiglio. Vero \u00e8 che proprio in quell'anno Corrado si trovava in Italia per emanare la \"Constitutio de feudis\", documento che riform\u00f2 il diritto feudale in favore dei piccoli vassali.\nPer un periodo, quindi, la famiglia fu nota con il poleonimo \"da Montanara\". Il 3 maggio 1089 Alberto e Guecello da Montanara, figli o nipoti di Guido, ottennero dal vescovo-conte di Ceneda Aimone il feudo di Camino, dove finirono per stabilirsi. Non si sa perch\u00e9 i due fratelli avessero preferito lasciare il castello di Montanara; certamente Camino rappresentava una localit\u00e0 strategica sotto vari punti di vista: equidistante dalle Prealpi e dal mare Adriatico, dal Piave e dalla Livenza, godeva della vicinanza della Postumia e soprattutto del Monticano, via d'acqua navigabile; si trovava inoltre alle porte di Oderzo la quale, pur essendo una citt\u00e0 decaduta rispetto all'epoca romana, manteneva una certa importanza come centro fortificato alle dipendenze del vescovo di Belluno.\nNel 1119-1120 venne fondato il cosiddetto Ospedale del Piave, nei pressi di un antico guado sul fiume Piave, grazie all'interessamento di quattro aristocratici locali: Rambaldo conte di Treviso, Valfredo conte di Colfosco, Ermanno conte di Ceneda e Gabriele I da Montanara. Una compartecipazione ad ulteriore prova dei legami, anche di sangue, che correvano tra le quattro famiglie.\nPer qualche decennio ancora la casata mantenne il poleonimo \"da Montanara\", per divenire poi nota come \"da Camino\": il primo documento che attesta tale mutazione \u00e8 la pace di Fontaniva del 28 marzo 1147.\nAscesa.\nNel corso dell'XII secolo i da Montanara-da Camino, grazie ai legami con le gerarchie ecclesiastiche e a un'efficace strategia matrimoniale, compirono una rapida ascesa nel panorama politico veneto divenendone una delle famiglie pi\u00f9 rilevanti. Nella seconda met\u00e0 del secolo la famiglia si ritrov\u00f2 a signoreggiare su numerosi feudi, estesi nel Cenedese, nel Bellunese e nel Cadore.\nLa prima importante acquisizione territoriale fu proprio quella del Cadore e del Comelico nel 1135 per conto del patriarca di Aquileia Pellegrino di Ortenburg. La loro presenza sulla regione continuer\u00e0 ininterrottamente sino al 1335; a questo proposito si presuppone che da un ramo del casato Caminese discenda l'antica famiglia pievigina dei Vecellio, visto in particolare l'uso frequente dei medesimi prenomi e l'evidente somiglianza degli stemmi delle rispettive famiglie.\nLa fortuna della famiglia si deve per\u00f2 al matrimonio tra Guecellone II e Sofia di Colfosco, avvenuto nel 1154: figlia di Valfredo e Adeleita da Porcia, ella era quindi l'erede delle contee di Zumelle e di Ceneda. Nel 1155 i coniugi ricevettero in feudo anche il castello di Pieve di Cadore e nel 1160 altri beni nella stessa zona; Nel 1162 Sofia inoltre ricevette dallo zio Guido Maltraversi il castello di Serravalle, che successivamente diverr\u00e0 una delle pi\u00f9 importanti residenze della famiglia.\nFigura dalla forte personalit\u00e0, e per questo molto romanzata, Sofia partecip\u00f2 attivamente alle guerre dei comuni italiani contro le mire di Federico Barbarossa, e questa sua presa di posizione fu alla base della successiva adesione dei Caminesi al partito guelfo. Viceversa, l'atteggiamento politico del marito sembr\u00f2 essere pi\u00f9 ambiguo, forse per garantirsi il predominio su Conegliano e Ceneda in contrasto con il comune di Treviso.\nNell'agosto del 1177, Guecellone II e il figlio Gabriele II risultano essere presenti a Palazzo Ducale a Venezia per la firma della cosiddetta pace di Venezia: con loro il doge Sebastiano Ziani, Federico Barbarossa, papa Alessandro III e un largo stuolo di nobili e di ecclesiastici di alto rango, a dimostrazione del prestigio raggiunto in quel momento dalla famiglia.\nLe contese con gli Ezzelini.\nLa fine del dodicesimo secolo coincise per la famiglia con un periodo di difficolt\u00e0, aggravato dalle morti di Guecellone II e Gabriele II, quest'ultimo appena quarantenne. Il Comune di Treviso, sentitosi minacciato nella propria indipendenza, riusc\u00ec due volte a sottomettere i giovani figli di Gabriele alla condizione di cittadini (1183 e 1199): questo tuttavia fu il presupposto che port\u00f2 i Caminesi ad acquisire presso il capoluogo della Marca grande autorit\u00e0, a riprendere cos\u00ec la politica guelfa di Sofia di Colfosco e diventare ben presto i principali sostenitori della fazione filo papale in contrasto a quella ghibellina filo-imperiale, guidata dalla potente famiglia vicentina dei Da Romano.\nLa lunga e complessa lotta tra le due famiglie per il predominio in citt\u00e0, caratterizzata da vari capovolgimenti di fronte e cambi di alleanze, coinvolse anche altre potenti famiglie del territorio, come i Collalto, e i Comuni vicini, e va quindi inserita nel pi\u00f9 ampio conflitto di potere tra le famiglie feudali e i Comuni che caratterizz\u00f2 la storia italiana di quel periodo. Per due volte i Caminesi riuscirono ad ottenere la preminenza in citt\u00e0, ovvero dopo il 1235 e nel 1239: la seconda volta con alleato Alberico da Romano, temporaneamente staccatosi dal partito imperiale, che presto riusc\u00ec ad essere solitario padrone della citt\u00e0 usurpando il potere agli alleati Caminesi e guidando la citt\u00e0 con una politica ghibellina.\nA spostare ulteriormente l'ago della bilancia a vantaggio dei ghibellini furono negli stessi anni le celebri campagne militari di Ezzelino III da Romano, fratello di Alberico, e la sua forte alleanza con l'imperatore Federico II di Svevia. La morte di quest'ultimo nel 1250, e la \"crociata\" guelfa lanciata da papa Alessandro IV nel 1254 furono per\u00f2 fatali per il condottiero vicentino e la sua famiglia, la quale fu sconfitta e sterminata nel 1260.\nGli stessi guelfi della coalizione vincitrice si strinsero in seguito intorno a Gherardo III da Camino per sconfiggere il rinascente partito ghibellino guidato dalla famiglia Da Castelli, nominandolo signore assoluto della citt\u00e0 nel 1283 e segnando quindi l'inizio della signoria caminese su Treviso.\nLa presunta divisione della famiglia nel 1233.\nGli storici moderni che per primi hanno cercato di ricostruire metodicamente la storia del casato, a partire dal Verci alla fine del Settecento, sostennero che all'inizio del dodicesimo secolo i figli di Gabriele II avrebbero sentito l'esigenza di procedere ad una ridistribuzione interna dei propri feudi e dei beni allodiali siti in diocesi di Ceneda per spegnere definitivamente alcuni dissapori emersi per questioni di eredit\u00e0. Questa operazione sarebbe avvenuta nel 1233, approfittando del fatto che in quel momento il vescovo di Ceneda era un congiunto, ovvero Alberto da Camino.\nA Guecellone IV sarebbero stati assegnati quasi tutti i castelli della zona pedemontana, a partire da Serravalle, mentre il fratello Biaquino II sarebbe stato infeudato del castelli della pianura, ovvero quelli dell'area di Oderzo e Motta di Livenza, pi\u00f9 Tarzo e Credazzo.\nIn seguito, tenendo conto della posizione geografica dei suddetti feudi, i discendenti di Guecellone avrebbero dato vita al ramo \"di sopra\" o \"superiore\" della famiglia, e i discendenti di Biaquino al ramo \"di sotto\" o \"inferiore\".\nGi\u00e0 lo storico Girolamo Biscaro nel 1925 mise decisamente in dubbio l'effettiva rilevanza di tale separazione, sostenendo che i documenti che la attesterebbero furono almeno in parte falsificati un secolo dopo in occasione del processo seguito all'estinzione del \"ramo superiore\" della famiglia. Gli storici contemporanei sono sulla stessa linea del Biscaro; la distinzione tra da Camino \"di sopra\" e \"di sotto\" continua comunque ad essere utilizzata per questioni di praticit\u00e0. Essa per\u00f2 nelle fonti primarie trova riscontro solo in un breve periodo a met\u00e0 del Trecento, e fu utilizzata con ogni probabilit\u00e0 per evitare di confondere i membri della famiglia omonimi, visto che essi non usavano i numeri ordinali per distinguersi.\nLa signoria a Treviso.\nGherardo era figlio di quel Biaquino III che aveva guidato la coalizione guelfa contro gli Ezzelini negli anni '50: appena ventenne alla definitiva sconfitta di questi ultimi, negli anni immediatamente successivi dimostr\u00f2 grande acume politico, entrando subito nel Consiglio dei Trecento di Treviso e facendosi eleggere Capitano del popolo di Feltre e Belluno a venticinque anni.\nDopo aver ottenuto la stessa carica a Treviso il 15 settembre del 1283 cerc\u00f2 subito, riuscendoci, di consolidare il proprio potere cancellando definitivamente il partito ghibellino e ogni forma di opposizione; cerc\u00f2 inoltre, con risultati altalenanti, di espandere il proprio dominio anche in Friuli entrando pi\u00f9 volte in collisione con gli interessi del Patriarca di Aquileia e dei signori locali.\nMeglio riusc\u00ec a fare a fare in pace, conservando buone relazioni con i Comuni e i signori vicini, cercando nuove alleanze con i matrimoni dei figli, diventando arbitro di pace nella Marca e fuori, costruendosi quindi in tutta Italia la reputazione di sovrano illuminato ed eccellente mediatore.\nPoliticamente sostenne la parte guelfa pur evitando di entrare nelle discordie cittadine; nel suo palazzo, le cui tracce sono visibili nel convento di Santa Maria e nell'attigua chiesa di Santa Caterina, volle ospitare scienziati e uomini di cultura a partire da Dante Alighieri, il quale spender\u00e0 parole di lode nei suoi confronti nella Divina Commedia e nel Convivio.\nUn significativo contributo a livello culturale lo diede anche la figlia Gaia, anch'essa citata nella \"Commedia\", una tra le prime donne in Italia a scrivere poesie in lingua volgare.\nGherardo a Treviso si comport\u00f2 da vero e proprio signore assoluto, amministrando a piacere la giustizia e i conti pubblici della citt\u00e0, ma allo stesso tempo rafforz\u00f2 la propria posizione tenendosi in ottimi rapporti con la nobilt\u00e0 cittadina ed il popolo, per la cura e l'interesse che dimostr\u00f2 per la prosperit\u00e0 pubblica e appunto la cultura, in particolare per la futura Universit\u00e0 e per la Chiesa finanziando le istituzioni religiose cittadine. In questo modo Gherardo riusc\u00ec a governare fino alla morte, avvenuta nel 1306, assicurando un pacifico passaggio di consegne al figlio Rizzardo IV.\nRizzardo, a differenza del padre, aveva gi\u00e0 mostrato pi\u00f9 volte arroganza ed ambizione che in seguito lo spinsero ad agire impulsivamente in guerra, in politica e nella vita privata: venne accusato di stupri ed omicidi, tenne rapporti cattivi con Venezia e il Patriarcato di Aquileia e ambigui con le famiglie alleate. Ormai compromesso politicamente, il 10 maggio 1311 a Cremona ottenne da Enrico VII di Lussemburgo, dietro un lauto pagamento, la nomina a vicario imperiale tradendo cos\u00ec sfacciatamente la secolare politica guelfa familiare. Ma poco meno di un anno dopo venne assassinato a seguito di una congiura a cui probabilmente parteciparono anche alcuni suoi parenti.\nGuecellone VII eredit\u00f2 quindi il posto del fratello maggiore ma, dopo aver fatto i suoi stessi errori politici, fu costretto a fuggire dalla citt\u00e0 dopo pochi mesi, ponendo fine alla signoria.\nLa decadenza.\nLa fine della signoria su Treviso segna idealmente l'inizio del declino del casato. Negli anni immediatamente successivi irruppe nello scacchiere trevigiano il casato degli Scaligeri di Verona ponendo i Caminesi in una posizione subalterna e dividendoli tra filoveronesi ed antiveronesi. A prevalere saranno quindi i veronesi, che grazie a Cangrande della Scala conquistarono il capoluogo della Marca nel 1329.\nUn secondo fronte di scontro era stato aperto pochi anni prima in Friuli: gi\u00e0 Gherardo III mirava ad espandere oltre Livenza l'influenza familiare con una saggia politica di alleanze; dopo la sua morte il figlio Rizzardo IV tent\u00f2 uno strappo fallendo miseramente, nel 1309, un tentativo di farsi eleggere Capitano generale della Patria del Friuli dal Patriarca di Aquileia. Dopo varie vicende altalenanti, il 30 luglio 1335 ai Camolli di Sacile l'esercito Caminese venne sconfitto dall'esercito friulano. Rizzardo VI da Camino, alla guida dei suoi, mor\u00ec pochi giorni dopo per le ferite riportate in battaglia e da allora la sua famiglia rinunci\u00f2 ad ulteriori tentativi di espansione ad est.\nL'estinzione del \"ramo superiore\".\nA complicare ulteriormente la situazione per i Caminesi fu la Repubblica di Venezia, ansiosa di estendere il proprio dominio in terraferma a scapito delle signorie venete. Coinvolti nella Congiura del Tiepolo nel 1310, i Caminesi manterranno per tutto il corso del secolo, ed anche oltre, un atteggiamento ambiguo nei confronti della Serenissima: nel 1291, ottenendo dalla famiglia il dominio sul feudo di Motta di Livenza, Venezia aveva iniziato la propria espansione nell'entroterra.\nNel 1339 Venezia riusc\u00ec a strappare ai Caminesi vari feudi appartenenti al cosiddetto \"ramo superiore\" della famiglia, estintosi dopo la morte di Rizzardo VI, in sinistra Piave: tra questi in particolare Serravalle, centro nevralgico della politica familiare. Con ogni probabilit\u00e0 si tratt\u00f2 di un abuso giudiziario ordito dai Veneziani con la complicit\u00e0 del vescovo di Ceneda Francesco Ramponi. Quest'ultimo, essendo appunto da poco deceduto Rizzardo VI senza eredi maschi, aveva dichiarato la famiglia decaduta dei suoi feudi situati nei territori della propria diocesi: ci riusc\u00ec al termine di un lungo processo durante il quale furono portati come prova dei documenti apparentemente risalenti alla presunta divisione della famiglia del 1233, ma in realt\u00e0 falsi, che stabilivano che in caso di estinzione di uno dei due rami della famiglia, l'altro ramo non ne avrebbe automaticamente ereditato i beni.\nGli ultimi decenni.\nNei decenni seguenti, la famiglia da Camino legher\u00e0 sempre pi\u00f9 il suo destino a Venezia, comprando una casa in citt\u00e0 ed entrando a pieno titolo nella nobilt\u00e0 cittadina, ma perdendo progressivamente ulteriore peso nelle vicende politiche del territorio. Nonostante questo ancora nella seconda met\u00e0 del secolo, in pieno declino, riuscirono a contrarre matrimoni di prestigio con nobildonne veneziane.\nNel 1378, in occasione della cosiddetta Guerra di Chioggia che vide Venezia scontrarsi con la Repubblica di Genova, i da Camino guidati da Gherardo VII si schierarono con quest'ultima all'interno di una grande lega antiveneziana. Lo stesso accadde nel 1411 all'arrivo degli Ungheresi guidati dal celebre mercenario fiorentino Pippo Spano: i Caminesi speravano, in questo modo, di poter riottenere gli antichi privilegi feudali perduti. Venezia, una volta ricacciati gli invasori nel 1420, punirono la famiglia spogliandola dei pochi beni rimasti ad eccezione del Contea di Valmareno, ovvero del Castello di Cison, che rimase di propriet\u00e0 di Ercole da Camino senza diritto di successione agli eredi.\nAlla sua morte, nel 1422, termin\u00f2 definitivamente la storia feudale e politica del casato.\nI Caminesi dopo il 1422.\nSebbene dopo il 1422 non abbia pi\u00f9 avuto alcuna rilevanza politica, la famiglia ha continuato ad esistere arrivando fino ai giorni nostri. Tuttavia, allo stato attuale degli studi, non esiste un albero genealogico ben documentato che colleghi i Caminesi dell'inizio del XV secolo con coloro i quali nei secoli successivi hanno sostenuto di essere i loro discendenti, in particolare il veneziano Paolo da Camin nel 1782 e il torinese Gherardo IX Maria da Camino nel 1958: entrambi, per ricostruire le vicende familiari e l'albero genealogico dal XV secolo in poi, si basarono pi\u00f9 su ricordi familiari che su fonti attendibili, commettendo degli errori storici anche grossolani.\nL'ipotetico esilio tedesco.\nSecondo queste ricostruzioni Gherardo VI da Camino, dopo essere stato lasciato sul lastrico dai Veneziani, sarebbe emigrato in Germania risposandosi con una nobildonna locale e mettendosi a servizio dell'imperatore Sigismondo di Lussemburgo. Lo stesso avrebbero fatto i suoi diretti discendenti con gli imperatori successivi: tra questi il bisnipote Livio, che avrebbe partecipato nel 1500 alla dieta di Augusta al seguito di Massimiliano I d'Asburgo e quindi alla Battaglia di Guinegatte (1513), e Zan Batta, figlio di Livio, che avrebbe invece combattuto per Andrea Doria.\nAll'inizio del Seicento la famiglia avrebbe fatto ritorno in Italia per rivendicare i diritti sui propri beni confiscati dalla Serenissima Repubblica: da Treviso si sarebbero trasferiti poco dopo a San Cassiano del Meschio, sempre nel Trevigiano. Una ricerca di Antonio Cauz (2002) ha mostrato come effettivamente nel Seicento in citt\u00e0 viveva una famiglia \"Da Camin\" la quale, pur non essendo di alta estrazione sociale, possedeva una tomba di famiglia con tanto di stemma troncato di argento e nero nella chiesa parrocchiale; inoltre in alcuni atti notarili i membri della famiglia vengono appellati con titoli come \"messere\" e \"dominus\". Cauz giunge alla conclusione che se costoro avessero millantato origini nobiliari avrebbero potuto essere facilmente smascherati dai contemporanei, prendendo quindi per buona la continuit\u00e0 genealogica tra i da Camino quattrocenteschi e i da Camin cordignanesi.\nPi\u00f9 prudente si dimostra invece Massimo Della Giustina, il quale per\u00f2 in uno studio pi\u00f9 recente identifica la presenza certa di un discendente della famiglia in area tedesca nel XVI secolo: questo grazie ad una lettera di referenze datata 12 dicembre 1519 di Federico II Gonzaga a Enrico VIII d'Inghilterra conservata alla British Library. Nella missiva il marchese di Mantova raccomanda al sovrano un certo Giovanni Andrea da Camino, mercenario di lunga esperienza gi\u00e0 al servizio di Massimiliano I d'Asburgo e Cristiano II di Danimarca che chiedeva di essere ammesso nell'esercito inglese.\nI rami di Torino, di Trieste e del Brasile.\nI da Camin di San Cassiano del Meschio, attuale Cordignano, esercitavano le professioni di sarti e calzolai con ottimi profitti ed aumentando il proprio status sociale: a partire dalla met\u00e0 del Seicento in famiglia inizia una lunga serie di laureati all'Universit\u00e0 di Padova ed uno di loro nel 1664 risulta essere sindaco del paese.\nNel Settecento la famiglia risulta gestire una farmacia: altri componenti della stessa risultano esercitare la professione di medico in paese o altrove (Treviso, Sacile). In particolare fu Francesco Saverio da Camino (1786-1864) a farsi notare come medico, scienziato e patriota a Pordenone, Dolo e quindi Trieste.\nLe idee risorgimentali animarono anche altri componenti della famiglia, in particolare quelli appartenenti ad un ramo trasferitosi a Torino: qui in particolare a distinguersi fu Vittorio da Camino (1864-1919), poeta, drammaturgo, giornalista e filantropo, noto frequentatore dei salotti letterari in citt\u00e0.\nTra la seconda met\u00e0 dell'Ottocento e l'inizio del Novecento altri, costretti dalle ristrettezze economiche, lasciarono l'Italia per raggiungere il Sud America: nel 1936 in Brasile Francesco III Eugenio da Camino inizi\u00f2, invano, le pratiche per ottenere dal governo italiano il riconoscimento dei propri titoli nobiliari e un risarcimento per le confische subite nel secolo precedente dai suoi antenati a causa delle loro idee antiaustriache. Il figlio Rizzardo XI Guecello da Camino, giornalista, fu un prolifico scrittore di testi sulla massoneria.\nLa torinese Verde da Camino, nipote di Vittorio, allo stato attuale degli studi risulta essere l'ultimo discendente del ramo italiano della famiglia. Il ramo brasiliano invece sopravvive in particolare nella zona di Porto Alegre.\nGenealogia.\n I numeri ordinali che distinguono i componenti della famiglia omonimi sono stati attribuiti arbitrariamente dagli storici moderni e contemporanei. Per questo albero genealogico, cos\u00ec come per l'intera pagina, \u00e8 stata adottata la numerazione adoperata dall'ultimo genealogista della famiglia Vincenzo Ruzza, numerazione che in parte differisce da quella usata in studi precedenti. Non sono stati inseriti i figli naturali."}
{"id": "97936", "revid": "254059", "url": "https://it.wikipedia.org/wiki?curid=97936", "title": "Gherardo III da Camino", "text": "\u00c8 comunemente considerato il principale esponente del casato dei da Camino.\nLa giovinezza.\nSecondogenito di Biaquino II e India da Camposampiero, nacque presso il castello di famiglia a Credazzo, o a Padova. Alla morte del padre, avvenuta nel 1274, diventa l'unico erede maschio della famiglia essendo morto in precedenza il fratello maggiore Tiso.\nGi\u00e0 nel 1262 risulta sposato con la vicentina Ailice da Vivaro che gli dar\u00e0 due figli: Rizzardo e Agnese. Nel 1263 gi\u00e0 appartiene al nuovo Consiglio dei Trecento di Treviso insieme a Guecellone VI dei Caminesi di sotto e al padre.\nNel 1266, gli viene offerta dal vescovo di Feltre e Belluno Adalgerio di Villalta la signoria delle due citt\u00e0, carica che aveva avuto gi\u00e0 il padre e che lui stesso eserciter\u00e0 ininterrottamente fino alla morte. In questo modo il vescovo pot\u00e9 assicurarsi una protezione guelfa contro l'espansionismo dei ghibellini della regione.\nIn seguito il raggio di azione di Gherardo si espande ben oltre i suoi territori nel Bellunese e nel Trevigiano, venendo eletto prima arbitro in una contesa territoriale tra il patriarca di Aquileia e il Conte di Gorizia (1274) e poi conclude un'alleanza a suo favore con le citt\u00e0 guelfe di Padova, Cremona, Brescia, Parma, Modena e Ferrara contro la ghibellina Verona (1278). Per i meriti in seguito acquisiti fu nominato cittadino di Padova.\nL'ascesa a Capitano Generale di Treviso.\nRimasto vedovo, sposa la nobile milanese Chiara della Torre, la quale morir\u00e0 nel 1299. Si trattava di un matrimonio dal preciso scopo politico, fruttuosa strategia che Gherardo porter\u00e0 avanti combinando in seguito i matrimoni dei propri congiunti.\nIn questo periodo Gherardo medita di impossessarsi di Treviso, citt\u00e0 gi\u00e0 in mano al padre e che stava attraversando un periodo di pace dopo la cacciata dei da Romano. Per raggiungere l'obbiettivo si scontra con i da Castelli, potente famiglia trevigiana a capo del partito dei Ghibellini.\nLo scontro tra le due famiglie avviene nel 1283, dopo mesi di preparazione con alleanze e potenziamenti militari. Il 15 novembre Rambaldo di Collalto, con al seguito i suoi alleati, espelle i Ghibellini dalla citt\u00e0 con una battaglia esaltata dalle cronache agiografiche successive, ma che in realt\u00e0 fu poco pi\u00f9 di un tafferuglio abilmente orchestrato dallo stesso Gherardo che, col potere delle armi, fu immediatamente proclamato Capitano Generale della citt\u00e0 a vita all'unanimit\u00e0 dai consigli cittadini. Allo stesso fu attribuito il potere di modificare a piacimento gli statuti del Comune.\nLa prima mossa di Gherardo fu attaccare le fortezze di Asolo, Cornuda e Monleopardo di propriet\u00e0 dei Castelli e, in seguito, con una trappola, di radere al suolo la loro casa in citt\u00e0. Ai Ghibellini rimasti in citt\u00e0 fu poi vietata ogni forma di associazione.\nLa Signoria nella Marca Trevigiana.\nLe alleanze.\nSistemati i nemici Ghibellini, ricompens\u00f2 tutti coloro che lo avevano aiutato nell'impresa: in particolare restitu\u00ec Camino e Oderzo ai cugini Tolberto III e suo fratello Biaquino VI appartenenti al ramo cosiddetto \"inferiore\" della famiglia. La cessione fu dichiarata illegittima dal Comune di Treviso: per sistemare la disputa fu indetto il cosiddetto \"processo di Oderzo\" (1285). Non si sa come fin\u00ec, ma di certo peggior\u00f2 le gi\u00e0 difficili relazioni tra i due rami della famiglia. Tolberto e Biaquino infatti si tutelarono mettendosi sotto la protezione della Serenissima Repubblica alla quale cedettero, solo formalmente, la citt\u00e0 di Motta di Livenza. Avevano dato cos\u00ec il via, il 6 luglio 1291, all'espansione in terraferma di Venezia.\nGherardo pens\u00f2 intelligentemente di riappacificarsi con i cugini, concludendo al breve il matrimonio della celebre figlia Gaia con Tolberto III (1291).\nGherardo infatti stringer\u00e0 nuove alleanze anche combinando il matrimonio dei propri congiunti: la figlia Beatrice andr\u00e0 in sposa a Enrico II di Gorizia; la figlia Agnese sposer\u00e0 Niccol\u00f2 de' Maltraversi, mentre il figlio Rizzardo prender\u00e0 in sposa la nobildonna carinziana Caterina di Ortenburg.\nPorter\u00e0 avanti buoni rapporti anche con i Padovani, i Veneziani e i Fiorentini (tra cui Corso Donati, capo dei Guelfi Neri e acerrimo nemico di Dante).\nLuci e ombre della signoria.\nGherardo, chiamato da Francesco Pipino \"tyrannus aequissimus et tolerabilis satis\", inizi\u00f2 quindi a diramare ordini senza alcuna limitazione e senza che nessuno osasse metterlo in discussione; il genero Tolberto III divenne Podest\u00e0 di Treviso grazie alla sua parentela, e govern\u00f2 la citt\u00e0 secondo le sue direttive come tutti gli altri podest\u00e0 di quegli anni. Distribu\u00ec a suo piacimento i beni del comune indebitandosi, interpret\u00f2 e viol\u00f2 a suo piacimento gli statuti comunali, fece incarcerare e scarcerare chi voleva al solo comando.\nMa pur essendo un calcolatore freddo e capace di ottenere il massimo profitto anche dalle situazioni pi\u00f9 intricate, anche con azioni poco encomiabili, riusc\u00ec a governare cos\u00ec a lungo non solo per aver eliminato ogni forma di opposizione in citt\u00e0, ma soprattutto per tutto il buono che fece per essa: sistem\u00f2 le porte della citt\u00e0, fece edificare nuovi ponti, pens\u00f2 a prosciugare e drenare ogni anno il fossato per evitare il diffondersi di malattie, fece lastricare dai privati le strade principali, istitu\u00ec una sorta di efficace \"nettezza urbana\" e una sorta di \"vigili del fuoco\" per estinguere rapidamente gli incendi; assicur\u00f2 sempre alimenti sani per la popolazione e a buon mercato calmierando i prezzi; regol\u00f2 il mercato del vino estendendo le piantagioni e controllando ogni passaggio, dalla vendemmia alla vendita; rese sicure le strade commerciali percorse dai mercanti; istitu\u00ec un servizio regolare di navigazione da Treviso a Venezia facendo crescere notevolmente l'importanza economica della citt\u00e0. Tenne molto alla severit\u00e0 dei costumi dei Trevigiani, affermando l'indissolubilit\u00e0 del matrimonio e vietando la prostituzione in citt\u00e0 sebbene con scarsi risultati; finanzi\u00f2 e mantenne gli ordini francescani, della cui opera beneficiavano, e non poco, i Trevisani, costruendo chiese e conventi (come quello di San Francesco o la Chiesa monumentale di San Nicol\u00f2); infine ebbe grande cura per l'affermazione dello Studio o Universit\u00e0 (che verr\u00e0 poi chiusa dai Veneziani all'inizio del XV secolo): Gherardo diede a Treviso un periodo di pace e splendore senza precedenti.\nAmante delle feste (il matrimonio del figlio Rizzardo nel 1295 con Caterina di Ortenburg fu celebrato con sfarzo tale da far eco in tutta Italia), fu anche mecenate ospitando nel proprio palazzo (le cui tracce sono visibili nell'attuale Convento servita e nell'attigua Chiesa di Santa Caterina) molti poeti, artisti, giuristi, fisici e dotti, tra cui appunto Dante Alighieri (a Treviso, a Santa Margherita fu sepolto suo figlio Pietro, la cui tomba, in seguito alla sconsacrazione di quella chiesa, fu spostata a San Francesco dove attualmente \u00e8 collocata), e altri come il trovatore provenzale Ferrarino da Ferrara.\nIl Sommo Poeta gli dimostr\u00f2 tutta la sua gratitudine e la sua stima spendendo ottime parole per lui citandolo testualmente sia nella Divina Commedia sia nel Convivio. Gherardo per Dante appariva come uno dei pochi avanzi gloriosi di un'et\u00e0 passata, degno di essere proposto ad esempio e a \"rimproverio del secol selvaggio\".\nGherardo mantenne buoni rapporti pure con Venezia dove comunque era vietato importare prodotti da Treviso. I vantaggi erano reciproci: Gherardo infatti, possedendo Serravalle, controllava la seconda pi\u00f9 importante rotta commerciale veneziana dopo l'Oriente: quella che portava in Germania.\nI rapporti con Papa Benedetto XI.\nContemporaneo di Gherardo fu Niccol\u00f2 di Boccassio, che diventer\u00e0 Papa Benedetto XI e in seguito pure beatificato, e che stranamente non cita mai i caminesi in nessuna delle 1279 lettere scritte durante il suo pontificato: questo probabilmente a causa di una diatriba nata quando Gherardo tent\u00f2 di eleggere vescovo di Feltre e Belluno il proprio secondogenito Guecellone VII, ancora minorenne, per poter controllare anche il potere religioso in una diocesi dove avevano possedimenti.\nGherardo non riusc\u00ec nel suo intento a causa di un suo probabile coinvolgimento nell'omicidio (1298) del vescovo bellunese Giacomo Casali morto in una rissa o a causa di ripetuti colpi con sacchetti di sabbia, usanza diffusa a quel tempo perch\u00e9 non lasciava segni all'esterno del corpo.\nGherardo e il figlio Rizzardo non avrebbero compiuto gli umilianti gesti di pentimento richiesti dall'allora pontefice Bonifacio VIII e di questo Boccassio se ne sarebbe in seguito ricordato, una volta salito al soglio papale.\nGli ultimi anni.\nNegli ultimi anni della sua vita Gherardo, forse pentito dei mali compiuti, si dedic\u00f2 ad opere di carit\u00e0 verso istituti religiosi, in particolar modo verso l'ordine dei Francescani di Treviso a cui era appartenuto anche Giacomo Casali. Nel 1303 fa testamento, lasciando a Rizzardo il titolo di Capitano generale a Treviso, Feltre e Belluno, titolo che ebbe fin dal 1301, e Ceneda al secondogenito Guecellone.\nNel 1305 sventa l'ennesima congiura ordita contro di lui, questa volta forse dal suo stesso figlio Rizzardo, gi\u00e0 padrone della citt\u00e0 essendo il padre ormai morente.\nFinanzi\u00f2 consistentemente il convento e la chiesa di San Francesco, dove fu sepolto alla sua morte nel 1306 in una splendida arca sovrastata dallo stemma nero e argento della famiglia vicino alla porta della sagrestia. In seguito vi troveranno posto anche Rizzardo e Beatrice. Del suo monumento sepolcrale si sono perse le tracce: spostato nel 1611 dai frati minori dal suo luogo originale e danneggiato, fu vergognosamente demolito dalle truppe napoleoniche.\nDel sarcofago si \u00e8 salvata solo una formella ora conservata all'interno della chiesa della frazione di San Giuseppe. La formella (33x44 cm circa), mostra San Francesco nell'atto di presentare Gherardo in preghiera alla Madonna con Ges\u00f9 Bambino. La scena \u00e8 sormontata da uno stemma Caminese e racchiusa in un arco che rappresenta sicuramente la cappella di famiglia nella Contrada di Sant'Agostino a Treviso."}
{"id": "97937", "revid": "104458", "url": "https://it.wikipedia.org/wiki?curid=97937", "title": "Opitergium", "text": ""}
{"id": "97939", "revid": "287204", "url": "https://it.wikipedia.org/wiki?curid=97939", "title": "Lingua Ewe", "text": ""}
{"id": "97940", "revid": "124909534", "url": "https://it.wikipedia.org/wiki?curid=97940", "title": "Urania (collana)", "text": "Urania (inizialmente edita col nome I romanzi di Urania) \u00e8 una collana editoriale italiana di fantascienza nata nel 1952, la pi\u00f9 nota e longeva nell'ambito del genere in Italia.\nPubblicata da quasi 70 anni, il suo ruolo nella diffusione della letteratura fantascientifica tra gli italiani \u00e8 rilevante: molti scrittori di fantascienza come Asimov, Ballard, Dick, Le Guin e altri furono pubblicati per la prima volta in questi libri dal cerchio rosso in copertina.\nLa collana ha inoltre istituito un noto premio letterario per autori italiani di fantascienza, che ha scoperto e lanciato autori come Luca Masali, Valerio Evangelisti, Francesco Verso.\nStoria.\nNel 1952 la casa editrice Mondadori lanci\u00f2 contemporaneamente con questo nome una rivista di racconti fantascienza e una collana di romanzi (\"I romanzi di Urania\"), ispirandosi per il nome a Urania, la musa dell'astronomia. La rivista traeva il proprio materiale soprattutto dalla rivista statunitense \"Galaxy Science Fiction\" e concluse le pubblicazioni dopo soli 14 numeri, cos\u00ec il nome rimane legato ai romanzi, che invece incontrarono subito i favori del pubblico: il primo dei \"Romanzi di Urania\", \"Le sabbie di Marte\" di Arthur C. Clarke, usc\u00ec in edicola il 10 ottobre 1952.\nNata per alternarsi ogni dieci giorni con la rivista (usciva il 10 e il 20 di ogni mese), la testata \"I romanzi di Urania\" veniva pubblicata inizialmente ogni decade poi, per un breve periodo, divenne settimanale (1955\u20131956) e quindi quattordicinale, finch\u00e9 nel 1957 prese il semplice nome di \"Urania\". Rimase quattordicinale fino al n. 766 (1979), allorch\u00e9 ridivent\u00f2 settimanale, con una tiratura mensile che arrivava a sfiorare le 100.000 copie. Torn\u00f2 quattordicinale con il n. 896 (1981) fino al 2004, quando l'uscita divenne mensile. Sotto la testata di \"Urania\" venne altres\u00ec ripresa occasionalmente la pubblicazione di racconti brevi, sotto forma di antologie o in appendice al romanzo principale. Dal 2014 le prime uscite di romanzi inediti in italiano sono state ulteriormente dimezzate, alternandosi con le ristampe.\nNel corso degli anni, Urania ha dato vita a numerose collane \"figlie\", serie parallele che propongono altre forme espressive della fantascienza, come i fumetti o i romanzi tratti da videogiochi. Altre collane, invece, ristampavano semplicemente romanzi famosi apparsi anni prima sulla serie \"madre\" e considerati dei classici.\nPer alcuni anni la collana \u00e8 stata distribuita anche in libreria (fino al 1998 col n. 1348).\nIl ruolo di \"Urania\" nella lettura fantascientifica degli italiani - malgrado una rigida programmazione editoriale dello sviluppo in termini di pagine che comportava tagli anche non indifferenti del testo originale - \u00e8 considerato rilevante: molti autori come Isaac Asimov, Ballard, Dick e tanti altri furono pubblicati per la prima volta in questi libri dal cerchio rosso in copertina (la cui parte grafica \u00e8 stata per lunghissimo tempo curata da Karel Thole). La distribuzione come rivista e non come collana, d'altronde, ha costantemente reso difficile l'accessibilit\u00e0 nel tempo alle opere ivi pubblicate, data la difficolt\u00e0 di reperire i numeri arretrati, per i quali pure \u00e8 fiorito un mercato dell'usato.\nSotto la direzione di Giorgio Monicelli nel 1961 Urania pubblicava anche una piccola parte di opere di autori italiani, seppure solo sotto pseudonimi o con nomi non immediatamente riconducibili all'italiano (come L. R. Johannis). In seguito non vennero pi\u00f9 pubblicati autori italiani per 35 anni, fino al 1989 quando la collana ha istituito un omonimo concorso letterario, il Premio Urania, riservato a opere inedite di fantascienza italiana, che prevede la pubblicazione del romanzo vincitore, lanciando in questo modo autori come Luca Masali e Valerio Evangelisti.\nCuratori.\nIl primo curatore di \"Urania\" \u00e8 stato Giorgio Monicelli, dal 1952 fino al 1961. Monicelli abbandon\u00f2 per dissidi con lo zio Arnoldo Mondadori e per problemi di salute; la gestione rimase affidata per 12 numeri ad Andreina Negretti, in redazione dal 1958, fino all'avvento di Carlo Fruttero e poi di Franco Lucentini, che affianc\u00f2 Fruttero dal 1964 e con cui cur\u00f2 la collana per oltre un ventennio. Dopo l'uscita di Monicelli vennero pubblicati esclusivamente autori non italiani (celebre rimase la frase di Fruttero a riguardo: \"Un disco volante non pu\u00f2 atterrare a Lucca\"). La loro gestione, inoltre, rimase controversa a causa di numerose scelte arbitrarie all'interno della serie, escludendo autori importanti del genere in favore di altri ritenuti pi\u00f9 commerciabili, per le traduzioni giudicate non all'altezza e soprattutto effettuando pesanti censure e editando vistosamente numerosi volumi, tanto per adattare i contenuti alla morale dell'epoca quanto per ridurre il testo facendolo entrare nella normale lunghezza media del singolo volume. Vi furono molti casi clamorosi, tra cui \"L'occhio nel cielo\" di Philip K. Dick che venne ridotto di un terzo, o \"Fanteria dello spazio\" di Robert A. Heinlein che venne ridotto di circa la met\u00e0. In alcuni casi Lucentini stesso arriv\u00f2 a far riscrivere persino i finali di alcune opere, come quello del racconto \"Il piccolo assassino\" o del romanzo \"Il sole nudo\" di Isaac Asimov.\nNel 1985, superato da poco il millesimo numero, subentr\u00f2 Gianni Montanari, il quale propose autori contemporanei e soprattutto elimin\u00f2 le ristampe che erano contrassegnate dall'etichetta \"I capolavori\". Montanari introdusse il Premio Urania e ci\u00f2 permise di pubblicare nuovamente, dopo quasi 30 anni di soli autori stranieri, anche opere di scrittori italiani.\nDal 1990 alla sua scomparsa nel 2018 la collana \u00e8 stata curata da Giuseppe Lippi, che ha collaborato a perseguire le modifiche delle linee editoriali nonch\u00e9 a ripubblicare integralmente molti dei volumi incompleti della direzione di Fruttero e Lucentini.. Dal 2004 la testata ha dimezzato le sue uscite divenendo mensile. Nei primi mesi del 2013 (a partire dal n.1592 di marzo 2013) sono state reintrodotte nella collana le ristampe contrassegnate con l'etichetta \"I capolavori\", che a partire dal n. 1603 (febbraio 2014) si alternano alle prime uscite, riducendo i romanzi in prima edizione italiana a sei all'anno.\nDal 2018 la figura del curatore \u00e8 stata assorbita da quella dell'editor di collana, nella persona di Franco Forte, che \u00e8 anche direttore responsabile di Urania e di tutte le testate collegate.\nCopertine.\nDisegnate inizialmente da Kurt Caesar, Carlo Jacono e Luigi Garonzi, dal 1960 le copertine di \"Urania\" furono affidate a Karel Thole, un illustratore olandese trasferitosi a Milano proprio in quegli anni, il quale vi lavor\u00f2 ininterrottamente per decenni contribuendo in maniera sostanziale al periodo d'oro della testata. In copertina dal 1964 comparve il cerchio rosso, l'obl\u00f2 lunare voluto da Anita Klinz, l'art director della Mondadori, che divenne un simbolo facilmente riconoscibile della collana.\nDal 1988 al 1991 le copertine della collana furono affidate al disegnatore spagnolo Vicente Segrelles, per poi passare all'argentino Oscar Chichoni nel 1992.\nNel 1996 la collana cambi\u00f2 completamente veste grafica e formato: le copertine non erano pi\u00f9 curate da un unico illustratore, ma si alternavano vari nomi, come Maurizio Manzieri (fino al 1999), Massimo Resostolato e Jacopo Bruno (fino al 2000), o Franco Brambilla.\nNel 2001 la collana ha cambiato di nuovo veste grafica e le copertine sono curate principalmente da Franco Brambilla, anche se non mancano firme come Cesare Croce, Pierluigi Longo e Paolo Barbieri.\nIl numero 1322, nel 1997, che festeggiava i 45 anni di \"Urania\", riport\u00f2 una modificata e aggiornata versione di un disegno di Karel Thole apparso sul numero 368 (1965).\nIl numero 1369, nel 1999, ha visto un ritorno dell'illustratore Carlo Jacono (la sua ultima copertina di \"Urania\" era stata per il numero 264 del 1961).\nVeste grafica.\nLa collana \"Urania\" \u00e8 stata caratterizzata, nel corso degli anni, da alcune modifiche nella veste grafica.\nCollane \"figlie\".\nNel corso degli anni, \"Urania\" ha dato vita a collane \"figlie\", serie parallele che propongono altre forme espressive della fantascienza, come i fumetti o i romanzi tratti da videogiochi. Altre collane, invece, ristampavano semplicemente romanzi famosi apparsi anni prima sulla serie \"madre\". Ecco l'elenco delle serie \"figlie\":"}
{"id": "97944", "revid": "110157", "url": "https://it.wikipedia.org/wiki?curid=97944", "title": "Ernetschwil", "text": "Ernetschwil (toponimo tedesco) \u00e8 una frazione di 1\u00a0422 abitanti del comune svizzero di Gommiswald, nel Canton San Gallo (distretto di See-Gaster).\nStoria.\nGi\u00e0 comune autonomo istituito nel 1807 per scorporo dal comune di Gommiswald e che si estendeva per 10,26\u00a0km\u00b2, il 1\u00ba gennaio 2013 \u00e8 stato nuovamente accorpato a Gommiswald assieme all'altro comune soppresso di Rieden."}
{"id": "97946", "revid": "597500", "url": "https://it.wikipedia.org/wiki?curid=97946", "title": "Ceneda", "text": "C\u00e8neda \u00e8 un quartiere di Vittorio Veneto (provincia di Treviso) e ne rappresenta la porzione meridionale.\nFu comune autonomo sino al 1866 quando, poco dopo l'annessione al Regno d'Italia, fu unita a Serravalle per formare la citt\u00e0 odierna.\nStoria.\nCeneda ha una storia assai antica: viene citata dallo storico Agazia come \"Keneta\" (VI secolo), toponimo che suggerisce un'origine celtica. \u00c8 sicuro invece che in et\u00e0 romana rappresentasse un insediamento di una certa importanza, forse un \"vicus\" fortificato con il compito di appoggiare il \"castrum\" di Serravalle, realizzato per controllare gli accessi settentrionali al territorio di Oderzo.\nLa presenza romana \u00e8 inoltre testimoniata dai resti di una centuriazione (con 36 riquadri), ravvisabili nelle strade a sud del centro: cardi erano le attuali vie Rizzera e via Cal Alta (quest'ultima in comune di Cappella Maggiore), mentre un decumano \u00e8 stato identificato con via Cal de Livera. Sono visibili anche numerosi limiti intercisivi.\nLa decadenza di Oderzo accrebbe l'importanza di Ceneda, che fu sede di un ducato longobardo e in seguito di una diocesi. A partire dal 962, grazie alle concessioni di Ottone I, i vescovi esercitarono anche il potere temporale di conti (feudo imperiale) sul vasto territorio (grossomodo dal Piave al Tagliamento) che era stato prima l'agro opitergino e poi il ducato longobardo. Ceneda fu nel 1243 teatro di un famoso incontro tra Jacopo Tiepolo e Ronald Guternbach. \nIl primo voleva conquistare questa citt\u00e0, avamposto strategico per affrontare l'espansione di Venezia nell'entroterra. Guternbach invece era intenzionato ad avviare rotte commerciali con la citt\u00e0 marinara. Nel 1307 il vescovo Francesco Ramponi cedette a Tolberto da Camino il territorio di Portobuffol\u00e9 in cambio della contea di Tarzo (detta anche \"Castelnuovo\") comprendente anche Corbanese, Arfanta, Colmaor e Fratta. \nIn quest'ultima, il potere era detenuto da un vice-conte.\nNel 1328 la contea vescovile venne annessa nei domini degli Scaligeri, nel 1383 pass\u00f2 ai Carraresi e nel 1388 alla repubblica di Venezia, pur mantenendo il suo vescovo la propria autorit\u00e0 temporale, sottoposto come protettorato, con giurisdizione ecclesiastica \"dal Piave al mare, poi sino alle marine lungo il fiume Montegano sino alla Piavicella e dal\u00ec alla Livenza, dalla sorgente alla foce con la terra di Oderzo e le pievi circostanti\".\nL'ultimo vescovo sovrano fu Lorenzo Da Ponte poich\u00e9, dal 14 dicembre 1769, la repubblica prese direttamente il controllo del territorio insediandovi un podest\u00e0.\nTuttavia Ceneda non ebbe mai il carattere di vera e propria citt\u00e0. In particolare, la sua evoluzione fu impedita dall'accrescersi della vicina Serravalle che, specie dopo la sottomissione a Venezia, assumeva invece le peculiarit\u00e0 di un borgo ben sviluppato dal punto di vista urbanistico ed economico. Il nucleo principale si concentrava ai piedi del castello di San Martino, sede del vescovado, ma per il resto era caratterizzata da un'economia prevalentemente agricola, con edifici sparsi o raccolti in minuscoli agglomerati.\nLa diocesi di Ceneda, gi\u00e0 suffraganea del Patriarcato di Aquileia, esiste tuttora, ma dal 1939 \u00e8 denominata Diocesi di Vittorio Veneto.\nMonumenti e luoghi d'interesse.\nI monumenti degni di nota si trovano essenzialmente attorno all'antica piazza della Cattedrale, oggi intitolata a Giovanni Paolo I.\nLa loggia.\nEra la sede della Comunit\u00e0 di Ceneda e venne completata nel 1537-38 su progetto (si dice) del Sansovino. Sul muro esterno, dietro le arcate del loggiato, si trovano tre affreschi eseguiti da Pomponio Amalteo su disegni del Pordenone (quello centrale, il maggiore, \u00e8 in buone condizioni). All'interno, nell'aula del Maggior Consiglio, si trovano altri affreschi di Giovanni De Min.\nDal 1938 l'edificio ospita la sede del Museo della battaglia, che espone numerosi cimeli e documenti riguardanti la grande guerra e in particolare la battaglia di Vittorio Veneto.\nLa cattedrale.\nLa cattedrale di Santa Maria Assunta e di San Tiziano Vescovo, principale edificio di culto della diocesi di Vittorio Veneto, ha origini antichissime. Probabilmente, sul luogo esisteva una chiesetta gi\u00e0 prima dell'arrivo del corpo di San Tiziano di Oderzo (VII-VIII secolo), fatto che sanc\u00ec il trasferimento della diocesi da Oderzo e l'erezione della cattedrale. Distrutta dai Trevigiani nel 1199 mentre vi trafugavano le spoglie del patrono, fu ricostruita in stile romanico. L'edificio mantenne questo aspetto sino a met\u00e0 Settecento, quando fu riedificata in stile neoclassico su progetto di Ottavio Scotti: sostanzialmente completata nel 1773, fu consacrata il 26 settembre 1824, ma venne definitivamente ultimata solo negli anni cinquanta del Novecento. All'interno sono conservati preziosi dipinti che vanno dal XVI al XVII secolo (tra cui una \"storia di San Tiziano\" di Pomponio Amalteo). Nella cripta sono conservate le spoglie di San Tiziano, patrono della citt\u00e0 e della diocesi. L'organo fu costruito dalla ditta Ruffatti di Padova nel 1949.\nIl campanile \u00e8 una delle poche parti rimaste dell'antica chiesa (fu innalzato attorno al 1261): di aspetto romanico e pi\u00f9 volte restaurato, in origine era una torre di difesa.\nIl seminario vescovile.\nHa sede in un palazzo che si affaccia sul lato sud della piazza. Inaugurato nel 1587 dal vescovo Marcantonio Mocenigo, rappresent\u00f2 per secoli un vivace luogo di cultura, non solo religiosa. Il complesso \u00e8 stato pi\u00f9 volte ampliato (gli ultimi interventi risalgono a pochi decenni fa). Ospita anche l'archivio e la biblioteca vescovili, il Museo diocesano Albino Luciani e il Museo diocesano di scienze naturali Antonio De Nardi.\nIl castello di San Martino.\nCeneda \u00e8 dominata dal castello di San Martino che sorge su un rilievo subito a nord della piazza (il colle di San Paolo). \u00c8 l'antica sede dei vescovi-conti: forse di origini tardo-romane (V-VI secolo), fu restaurato dal 1420 dal vescovo Antonio Correr, ma mantiene in alcuni punti il suo aspetto di fortezza medievale.\nVi si giunge tramite via Brevia, una strada molto panoramica che esce dalla piazza della Cattedrale e attraversa piccoli borghi caratteristici.\nI \"Palasi\".\nCon questo toponimo (dal latino \"palatium\") si indicano i ruderi di un antico palazzo fortificato dei Da Collo, famiglia feudale del luogo. Nel 1179 vi avrebbe soggiornato l'imperatore Federico Barbarossa mentre era in visita al vescovo di Ceneda. Sorgono su uno spiazzo erboso che, venendo dal centro, \u00e8 alla sinistra di via Brevia, poco prima del castello di San Martino.\nI resti consistono in un breve tratto di parete appartenente ad una casa-torre, originariamente difesa da mura e scarpate; vi si possono notare una feritoia e tracce dell'arco d'ingresso.\nIl colle di Sant'Elia.\nO colle di San Paolo, \u00e8 il modesto rilievo (329\u00a0m) che sovrasta il borgo a nord e sulle cui pendici sorge il castello. La sommit\u00e0 si raggiunge da un sentiero laterale di via Brevia, lungo il quale sono poste le stazioni di una via Crucis. Sulla cima sorge la chiesa di San Paolo al Monte, edificio cinquecentesco eretto dal vescovo Marino Grimani.\nSu questo luogo sorgeva la rocca di Ceneda, detta anche di Sant'Elia, distrutta nel 1418 dagli Ungari e della quale restano alcuni tratti di mura. Poco oltre, scendendo per via San Paolo, si trova il tempietto di San Rocco, costruito nel 1840 dal vescovo Filippo Artico sui resti del castello di Sant'Eliseo, appartenuto ai conti Porcia.\nVilla Costantini Papadopoli.\nSorta nel Ottocento fu la dimora di Girolamo Costantini. Passata a pi\u00f9 proprietari e pi\u00f9 volte rimaneggiata, Villa Costantini ha subito interventi nel primo Novecento ad opera di Brenno Del Giudice e Guido Cadorin. \u00c8 attorniata da un vasto parco progettato da Antonio Caregaro Negrin.\nNei secoli \u00e8 stata adibita a numerosi usi, in relazione ai diversi momenti storici (sede del comando tedesco, ricovero, ospedale, casa di riposo, biblioteca ecc.).\nVille venete.\nDi seguito si riporta un elenco delle altre ville venete di Ceneda:\nIl ghetto ebraico.\nCeneda ebbe anche una fiorente comunit\u00e0 ebraica e il trivio tra le attuali vie Manin, Da Ponte e Labbi ne rappresentava il ghetto.\nGli ebrei erano presenti nel borgo gi\u00e0 dalla fine del XIV secolo, ma nel 1597 il vescovo Mocenigo li invit\u00f2 a trasferirvisi stabilmente perch\u00e9 aprissero un banco di pegno. Ebbero il massimo splendore nel XVIII secolo e la popolazione locale era abbastanza tollerante nei loro confronti, sebbene non siano mancati alcuni episodi di tensione. Nel corso del Novecento gran parte degli ebrei cenedesi si trasfer\u00ec altrove e la comunit\u00e0 fin\u00ec per estinguersi dopo la seconda guerra mondiale.\nNel ghetto di Ceneda nacque il celebre letterato avventuriero Lorenzo Da Ponte, autore dei libretti di \"Don Giovanni\", \"Le Nozze di Figaro\", \"Cos\u00ec fan tutte\", musicati da Mozart.\nL'edificio all'angolo tra via Manin e via Da Ponte ospitava la seconda sinagoga: inaugurata nel 1710 (anche se gi\u00e0 nel 1646 esisteva un piccolo luogo di culto), fu chiusa nel 1910 e nel 1964 i suoi preziosi arredi sono stati trasferiti al Museo d'Israele di Gerusalemme\nA sud della citt\u00e0 sorge tuttora il piccolo cimitero israelitico aperto nel 1857.\nSalsa.\nEra in origine un borgo isolato gravitante attorno a Ceneda, oggi completamente inglobato nell'espansione urbana seguita all'istituzione dell'odierno Comune.\nIl toponimo \u00e8 relativo alle acque della zona, dalle propriet\u00e0 salso-bromo-iodico-solforose che la resero celebre sul finire del XIX secolo. A testimonianza di ci\u00f2, sorgono ancora strutture ricettive ormai dismesse tra cui lo stabilimento termale del dottor Giovanni Coletti e l'albergo \"Stella d'Oro\".\nLa borgata si raccoglie attorno a piazza Luigi Borro e al retrostante piazzale San Michele, quest'ultimo comunemente noto come \"piazza Salsa\". La prima \u00e8 intitolata allo scultore nato proprio in questa localit\u00e0 e al quale \u00e8 dedicato anche un busto dell'allievo Carlo Lorenzetti; al centro dello spiazzo si trova una fontana del 1823, nota in quanto vi si sarebbero abbeverati i primi soldati italiani entrati in citt\u00e0 dopo la battaglia di Vittorio Veneto (e per questo \u00e8 soprannominata \"fontana degli Arditi\").\nSul piazzale San Michele si affaccia la parrocchiale di San Michele Arcangelo (1838-1854), opera di Lorenzo Armellin su disegno di Francesco Lazzari. Dell'esterno, si ricorda la facciata incompiuta. All'interno, opere di Giovanni De Min, Pietro Pajetta e Antonio Dal Favero.\nA nord dell'edificio sorge un caratteristico borgo con l'antica chiesa di San Michele risalente al VII secolo, oggi sconsacrata e ridotta ad abitazione, dove sono stati rinvenuti frammenti di arredo liturgico e sepolture di epoca longobarda; degni di nota gli affreschi quattrocenteschi e il campanile."}
{"id": "97947", "revid": "3732", "url": "https://it.wikipedia.org/wiki?curid=97947", "title": "Luigi Barzini", "text": ""}
{"id": "97949", "revid": "439868", "url": "https://it.wikipedia.org/wiki?curid=97949", "title": "Gommiswald", "text": "Gommiswald (toponimo tedesco; fino al 1913 anche Gauen) \u00e8 un comune svizzero di 4\u00a0969 abitanti del Canton San Gallo, nel distretto di See-Gaster. Il 1\u00ba gennaio 2013 ha inglobato i comuni soppressi di Ernetschwil e Rieden.\nGeografia fisica.\nIl comune \u00e8 posto su un pendio da cui si gode di un'ampia vista sulla pianura del Linthebene, e Regelstein.\nStoria.\nNel 1803 Gommiswald divenne un comune indipendente e venne annesso al nuovo Canton San Gallo. All'inizio il paese comprendeva anche il villaggio di Ernetschwil, che poi divenne a sua volta un comune indipendente nel 1807. Il paese cominci\u00f2 ad acquistare una certa importanza quando tra il 1785 e il 1788 venne realizzata una strada che lo attraversava, collegando il paese di Kaltbrunn, situato a valle, con il passo del Ricken; inoltre tra nel 1830 venne realizzata una strada che collegava il paese al villaggio di Uznach, anch'esso situato a valle. .\nA partire dagli anni 1960, , il paese divenne una meta turistica, .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nReligione.\nGommiswald \u00e8 un paese a maggioranza cattolica. All'inizio Gommiswald era sotto la giurisdizione di Benken, il convento femminile di Sch\u00e4nis aveva i diritti di decima su Gommiswald. Nel 1500 Gommiswald si separ\u00f2 da Benken diventando una parrocchia indipendente."}
{"id": "97950", "revid": "767487", "url": "https://it.wikipedia.org/wiki?curid=97950", "title": "Rieden (Gommiswald)", "text": "Rieden (toponimo tedesco) \u00e8 una frazione di 691 abitanti del comune svizzero di Gommiswald, nel Canton San Gallo (distretto di See-Gaster).\nGeografia fisica.\nRieden sorge su un terrazzo presso la pianura della Linth, . Presso Rieden sorgono i monti , Regelstein, , Tanzboden, .\nStoria.\nI primi documenti sul paese risalgono al 1045, quando era chiamato \"Rieta\"; . Fino al 1762 Rieden dipese dalla parrocchia di Benken.\nDurante la Repubblica Elvetica, tra il 1798 e il 1803, fece parte del Canton Linth; in seguito fu accorpato al vicino comune di Kaltbrunn, per poi tornare indipendente 1825 ed essere quindi annesso al nuovo Canton San Gallo. Rimase un comune autonomo, che si estendeva per 11,42\u00a0km\u00b2, fino al 31 dicembre 2012; il 1\u00ba gennaio 2013 \u00e8 stato accorpato al comune di Gommiswald assieme all'altro comune soppresso di Ernetschwil.\nMonumenti e luoghi d'interesse.\nNel 1707 venne costruita una cappella dedicata a san Magno di F\u00fcssen, sostituita nel 1769-1770 da una nuova chiesa parrocchiale. Nel 1914 fu consacrata l'attuale chiesa parrocchiale, in stile neobarocco, ."}
{"id": "97952", "revid": "111373", "url": "https://it.wikipedia.org/wiki?curid=97952", "title": "Uznach", "text": "Uznach (toponimo tedesco) \u00e8 un comune svizzero di 6\u00a0295 abitanti del Canton San Gallo, nel distretto di See-Gaster del quale \u00e8 capoluogo.\nGeografia fisica.\n\u00c8 situato a pochi chilometri dal lago di Zurigo. \nSociet\u00e0.\nIn questo comune sorge l'ospedale cantonale Spital Linth.\nEconomia.\nQuesto borgo \u00e8 uno dei pi\u00f9 importanti della piana della Linth e offre molti posti di lavoro grazie alle circa trecento aziende presenti nel comune.\nInfrastrutture e trasporti.\nA pochi chilometri da Uznach si trova un casello dell'autostrada A53 che permette di raggiungere le citt\u00e0 di Zurigo e San Gallo.\n. La stazione \u00e8 situata sulla ferrovia Rapperswil-Ziegelbr\u00fccke; da essa si dirama la ferrovia Uznach-Wattwil."}
{"id": "97954", "revid": "1543377", "url": "https://it.wikipedia.org/wiki?curid=97954", "title": "Louis Zutter", "text": "Era domiciliato a Peseux e membro della Neuch\u00e2tel Amis Gym.\nSi present\u00f2 privatamente alle Olimpiadi di Atene del 1896, ma ottenne notevoli successi affrontando lo squadrone tedesco e la marea di atleti greci, in pratica partecip\u00f2 a cinque gare su otto vincendo medaglie in tre gare."}
{"id": "97955", "revid": "4506", "url": "https://it.wikipedia.org/wiki?curid=97955", "title": "Jules Zutter", "text": ""}
{"id": "97956", "revid": "110157", "url": "https://it.wikipedia.org/wiki?curid=97956", "title": "Sankt Gallenkappel", "text": "Sankt Gallenkappel (toponimo tedesco) \u00e8 una frazione di 1\u00a0839 abitanti del comune svizzero di Eschenbach, nel Canton San Gallo (distretto di See-Gaster).\nStoria.\nFino al 31 dicembre 2012 \u00e8 stato un comune autonomo che si estendeva per 19,46\u00a0km\u00b2; il 1\u00ba gennaio 2013 \u00e8 stato accorpato al comune di Eschenbach assieme all'altro comune soppresso di Goldingen."}
{"id": "97958", "revid": "1919059", "url": "https://it.wikipedia.org/wiki?curid=97958", "title": "Luigi Barzini (1874-1947)", "text": "Biografia.\nGli esordi.\nFiglio di un piccolo imprenditore (il padre \u00e8 titolare di un negozio di sartoria), frequenta l'istituto tecnico a Perugia abbandonando per\u00f2 gli studi poco prima di conseguire il diploma di ragioniere. Poco pi\u00f9 che ventenne, rimane orfano di entrambi i genitori. Essendo il figlio maggiore, primo di quattro fratelli (Lina, Ghita e Filippo) la responsabilit\u00e0 del capofamiglia gli impone di trovarsi un lavoro. La mancanza di un elevato titolo di studio, per\u00f2, non gli consente molte opportunit\u00e0. Bravo caricaturista, si trasferisce a Roma, dove nel 1898 inizia a collaborare come disegnatore al giornale satirico \"Capitan Fracassa\" e poi al quotidiano \"Il Fanfulla\". Una brillante intervista alla famosa cantante lirica Adelina Patti, di passaggio nella capitale per qualche giorno, gli spalanca le porte del \u00abCorriere della Sera\u00bb. Barzini \u00e8 l'unico a riuscire ad avvicinarla durante il suo breve soggiorno romano.\n1899-1921: giornalista del Corriere della Sera.\nNel 1899 Luigi Albertini, all'epoca direttore amministrativo del \u00abCorriere\u00bb, lo assume come \"corrispondente ordinario\". Lo manda subito a Londra ad imparare la lingua inglese. A partire dal 1900 Barzini comincia una vita erratica, all'inseguimento dei fatti che accadono nel mondo. In primavera \u00e8 a Parigi per l'apertura dell'Esposizione universale. Il 10 luglio si imbarca da Genova diretto a Pechino per raccontare la rivolta dei Boxer. Nel paese orientale si erano scatenati gravi tumulti contro gli occidentali. Per battere la concorrenza, il \u00abCorriere della Sera\u00bb continua a pubblicare i suoi articoli da Londra. Quando la stampa rivale apprende che il giornalista non \u00e8 pi\u00f9 a Londra, Barzini si trova gi\u00e0 nel Golfo del Bengala. Nelle intenzioni di Albertini, Luigi Barzini veste i panni del narratore che spiega le meraviglie del mondo al pubblico dei lettori. Fino ad allora nessun corrispondente italiano si era recato nel paese della Grande muraglia. Barzini riesce ad intervistare personaggi importanti, tra cui il ministro degli Esteri, Li Huan-Shang, che fino ad allora aveva rifiutato di parlare con i giornalisti occidentali. Il lavoro \u00e8 molto faticoso: \u00abbisogna vedere, correre, informarsi sui luoghi, affrontare pericoli, rimanere digiuni, senza letto, bisogna scrivere sulla sella con le mani rattrappite dal gelo, portare i dispacci allo Stato maggiore [\u2026]. Vi sono momenti nei quali si pensa che se si resiste \u00e8 un miracolo\u00bb.\nNel 1901 dalla Cina si trasferisce in Siberia, poi accompagna il cardinale Andrea Carlo Ferrari nel primo pellegrinaggio italiano in Terra Santa; da l\u00ec si imbarca direttamente per l'Argentina. L'anno dopo \u00e8 a Mosca. Nel 1903 si trova a Belgrado, proprio nei giorni in cui avviene l'assassinio di Alessandro I di Serbia.\nLa guerra russo-giapponese (1905).\nNel 1904 Barzini si trova in Italia per seguire una serie di esercitazioni militari del Regio Esercito. \u00c8 presente come invitato un alto ufficiale giapponese. Decide di conoscere l'illustre ospite. Conversando con lui, si accorge che il militare parla con accenti molto aspri delle relazioni con la Russia. Questo gli basta per capire che qualcosa di grave sta per avvenire in Estremo Oriente. La sua intuizione si rivela giusta: l'inviato del \u00abCorriere\u00bb \u00e8 il primo giornalista in assoluto ad arrivare sul teatro di guerra. Il \"reportage\" di Barzini sulla battaglia di Mukden apparso sul \u00abCorriere\u00bb il 24 marzo 1905, \u00e8 considerato tutt'oggi un pezzo magistrale di giornalismo di guerra. La sua copertura del conflitto russo-giapponese suscita una generale ammirazione. Unico giornalista ad essere presente alla sconfitta dei russi a Mukden, Barzini segue le operazioni fino alla fine del conflitto; le sue corrispondenze dal teatro di guerra sono le pi\u00f9 complete, organiche e brillanti. Con la sua macchina fotografica Barzini scatta decine di fotografie.\nPartito dall'Italia come semi-sconosciuto, quando ritorna il suo nome \u00e8 famoso in tutto il Paese. Geloso della propria integrit\u00e0, Luigi Barzini rifiuta tutte le onorificenze che gli vengono proposte. Il 6 dicembre 1905 si sposa con Mantica, la sua fidanzata conosciuta due anni prima. Nel 1906 sceglie di andare in viaggio di nozze in Marocco per poter seguire la conferenza di Algeciras; poi parte per la Cina. Appena giunto, deve ripartire per San Francisco, dove un terremoto ha semidistrutto la citt\u00e0 californiana. Il 19 dicembre 1906 nasce la prima figlia, Emma.\nIl raid Pechino-Parigi (1907).\nNel 1907 il giornale francese \"Le Matin\" organizza la gara automobilistica Pechino-Parigi. Dall'Italia s'iscrive il principe Scipione Borghese. Il Corriere della Sera ottiene un accordo con l'unico partecipante italiano, il quale acconsente che Luigi Barzini si unisca all'equipaggio.\nGli articoli di Barzini sono pubblicati sul Corriere della Sera e sull'inglese Daily Telegraph. L\"Itala\" guidata da Borghese attraversa regioni e popolazioni in Siberia ed in Russia che non hanno mai visto un'automobile prima di allora. Barzini scrive sotto le condizioni atmosferiche pi\u00f9 disparate ed invia i pezzi quando trova una stazione telegrafica. L'arrivo a Parigi \u00e8 un trionfo. Dopo la vittoria, Barzini entra nel gotha del giornalismo internazionale. Mario Borsa, a Londra come corrispondente del \u00abSecolo\u00bb lesse tutte le mattine i dispacci di Barzini sul \u00abTelegraph\u00bb: \u00aberano dispacci freschi, snelli, lucidi, che trasportavano il lettore in una volata attraverso mezzo mondo, dandogli ogni mattina emozioni e paesaggi sempre nuovi\u00bb.\nLe fotografie scattate da Barzini durante il viaggio riempiono un intero numero de \u00abLa Lettura\u00bb, il settimanale culturale del Corriere. Poi saranno raccolte in volume, accompagnate dai testi degli articoli. Il libro, \"La met\u00e0 del mondo vista da un automobile. Da Pechino a Parigi in sessanta giorni\", pubblicato nel 1908 contemporaneamente in undici lingue, render\u00e0 Barzini famoso in tutto il mondo. L'editore, Ulrico Hoepli lo definir\u00e0 un \u00abraid editoriale\u00bb oltre che automobilistico. Dato il grande successo riscosso dall'edizione in inglese, Albertini manda Barzini negli Stati Uniti, dove trascorre quasi tutto il 1908 come corrispondente estero.\nIl 21 dicembre di quell'anno nasce il secondo figlio. \u00c8 un maschio; decide di chiamarlo Luigi, non come se stesso, ma in onore di Luigi Albertini, il direttore del Corriere.\nDal 1909 al 1921.\nNel gennaio 1909 Barzini \u00e8 a Messina, colpita da un devastante terremoto. Nel maggio 1910 \u00e8 Londra per il funerale di Edoardo VII d'Inghilterra (articoli per il \u00abCorriere\u00bb e il \u00abDaily Telegraph\u00bb). Nel 1911 l'Italia dichiara guerra all'Impero ottomano per il possesso della Libia. \u00c8 la prima guerra raccontata da Barzini in cui \u00e8 coinvolta l'Italia. Come ogni personaggio di successo, il suo stile viene imitato: praticamente in ogni giornale c'\u00e8 un inviato che scrive \u201calla Barzini\u201d. Dopo aver seguito la guerra italo-turca, descrive per il \u00abCorriere\u00bb le guerre balcaniche, in particolare il conflitto tra Bulgaria e Turchia. Narra l'assedio di Adrianopoli (1912-13); successivamente parte per il Panama e il Messico, anch'essi teatro di conflitti e guerre civili. Nel settembre del 1913 si reca a Trieste per condurre un'inchiesta sul trattamento che la popolazione di lingua italiana riceve nei territori sottoposti all'Austria. Nell'inchiesta Barzini fa suoi molti dei motivi agitati dal movimento irredentista, cui va il sostegno della maggioranza della popolazione.\nTornato in Italia nell'estate del 1914, fa in tempo a raccontare lo scoppio della Prima guerra mondiale. Proprio durante la fase iniziale della Grande Guerra, Barzini realizza uno dei suoi pi\u00f9 celebri \"scoop\". Il 4 agosto 1914 la Germania sferra l'attacco al Belgio. Il 20 agosto Barzini arriva in treno a Parigi. Giunto in stazione, si accorge che i treni per Bruxelles non sono ancora stati cancellati, anzi sono tutti disponibili. In poche ore si trova nel Belgio invaso dai tedeschi, avendo cos\u00ec l'opportunit\u00e0 di scrivere una serie di articoli sensazionali. Con l'entrata in guerra dell'Italia (maggio 1915) viene mandato sul Carso, dove i soldati combattono contro l'Impero austriaco. Dopo la disfatta di Caporetto \u00e8 inviato in Francia sul fronte occidentale. Nell'estate del 1918 \u00e8 di nuovo in Italia, dove si preparava l'offensiva finale contro l'Austria. Albertini ha deciso che sarebbe stato Barzini a raccontare ai lettori del Corriere la vittoria della guerra. La sua capacit\u00e0 lavorativa era enorme: dopo un'intera giornata trascorsa al fronte, era in grado di scrivere per pi\u00f9 ore consecutive durante tutta la notte. I suoi reportage sono notevolmente documentati; con la sua scrittura scevra da preziosismi si fa capire sia dalle persone colte che dal popolo. Il suo valore viene riconosciuto dalle principali potenze europee: il Regno Unito lo nomina cavaliere dell'Ordine dell'Impero britannico; la Francia gli concede la Legion d'onore.\nDurante la conferenza di Versailles (1919) Barzini si schiera dalla parte dei nazionalisti, in contrasto con l'atteggiamento di Albertini e del \u00abCorriere della Sera\u00bb. Al raffreddamento dei rapporti col suo antico mentore contribuisce anche il desiderio di un maggior riconoscimento economico (nonostante il successo e la fama il suo stipendio \u00e8 di poco superiore a quello di un impiegato) e professionale (Barzini aspira ormai al ruolo di direttore di un grande giornale).\nIl periodo americano (1921-1931).\nDopo il successo e la fama, mancava a Barzini solo il benessere economico. Nel 1921 era tornato a New York come corrispondente dagli Stati Uniti per il \u00abCorriere\u00bb. Quell'anno conclude la collaborazione con il quotidiano di via Solferino dopo 22 anni ininterrotti. Nel 1922 entra in affari: fonda il \u00abCorriere d'America\u00bb, un quotidiano per gli immigrati italiani (il primo numero esce il 27 dicembre 1922). Ottenne un prestito di un milione di dollari da un gruppo di finanzieri, a capo dei quali vi \u00e8 Pio Crespi, lontano e ricchissimo cugino dei proprietari del \u00abCorriere della Sera\u00bb, di stanza a Dallas. Durante uno dei suoi frequenti viaggi in Italia aderisce al Manifesto degli intellettuali fascisti (1925). Nel 1926 viene raggiunto a New York dai figli Emma, Luigi ed Ettore (nato nell'aprile 1911), mentre Ugo (nato il 6 ottobre 1920) rimane a Milano con la madre. Il figlio Luigi viene iscritto al liceo di Flushing, poi alla Columbia University, dove si laurea, poi torna in Italia. Ettore viene iscritto a un istituto tecnico agrario in California (prosegue gli studi all'Universit\u00e0 Cornell dove si laurea). Emma torner\u00e0 in Italia nel 1927; due anni dopo si sposa andando a vivere con il marito nel suo Paese, la Spagna.\nBarzini svolge l'attivit\u00e0 di editore per otto anni, durante i quali sperimenta pi\u00f9 delusioni che gioie. Nel 1923 la diffusione del \u00abCorriere d'America\u00bb si stabilizza sulle 50.000 copie, ma il giornale non raggiunger\u00e0 mai il punto di pareggio. Pio Crespi manifesta subito l'intenzione di cedere una parte delle proprie quote: Barzini le acquista grazie a un prestito garantitogli dalla Banca Commerciale Italiana. Ma Crespi, presidente della societ\u00e0 editrice, impedisce a Barzini di acquistare il primo quotidiano in lingua italiana degli Stati Uniti, \u00abIl progresso italo-americano\u00bb (1927). Negli anni successivi il \u00abCorriere\u00bb perde mordente e Barzini, considerando anche le forti passivit\u00e0 che sta accumulando, inizia a cercare un compratore. Nel 1928 conclude le trattative per la vendita del giornale, ma solo tre anni dopo rientra in Italia.\nDal 1931 al 1943.\nDurante il soggiorno americano Barzini si \u00e8 mantenuto in contatto con i fratelli Mussolini (ma non con Luigi Albertini, i cui rapporti non verranno mai ripresi). Una volta in Italia per\u00f2 si ritrova estraneo a un ambiente politico e giornalistico profondamente mutato dall'azione del regime. Sin dal 1929 si \u00e8 impegnato in trattative per assumere la direzione di un grande quotidiano italiano. La sua prima scelta \u00e8 il \u00abCorriere della Sera\u00bb ma la famiglia Crespi, proprietaria del giornale, si oppone alla sua nomina (anche per la negativa descrizione fattagli dal cugino Pio Crespi, socio in affari di Barzini in America). L'unica offerta che gli perviene \u00e8 la direzione del \u00abMattino\u00bb di Napoli. Nel gennaio 1932 Barzini accetta e assume la direzione del quotidiano napoletano. La tiratura del \u00abMattino\u00bb ha una rapida ascesa fino a raggiungere stabilmente 75.000 copie, ma il suo spirito indipendente suscita critiche e sospetti. Nell'agosto 1933 Barzini apprende da un comunicato dell'Agenzia Stefani di non essere pi\u00f9 il direttore del \u00abMattino\u00bb. Mussolini, infatti, aveva creduto di riconoscere in lui l'autore di un'intervista pubblicata da un giornale francese nella quale un anonimo giornalista italiano si era permesso di criticare il regime.\nTorna quindi a Milano e passa il resto dell'anno disoccupato. Nel gennaio 1934, chiaritosi l'errore di persona all'origine del suo licenziamento, viene nominato senatore del Regno. Si trasferisce quindi a Roma dove cerca di tornare al lavoro di giornalista, ma il ruolo di direttore gli \u00e8 ormai definitivamente precluso; riesce solamente a farsi assumere come collaboratore al \u00abPopolo d'Italia\u00bb, il quotidiano fondato da Mussolini. Barzini abbandona il suo stile di scrittura, considerato troppo di \u201ccolore\u201d dal Duce, per calarsi nei panni del giornalista politico allineato al regime. Nel marzo 1934 \u00e8 inviato in Unione Sovietica. Gli articoli, sia quelli pubblicati che quelli non pubblicati usciranno nel volume \"URSS; l'impero del lavoro forzato\". Nel settembre 1935 visita per la prima volta la Germania; intanto la sua collaborazione viene convertita in posto fisso come redattore. Nel 1936, in vista del pronunciamento della Societ\u00e0 delle Nazioni sull'Italia per l'annessione dell'Etiopia viene mandato a Londra, per sondare gli umori del popolo britannico. Nel 1937 riceve l'incarico di corrispondente in Spagna, paese dove infuria gi\u00e0 la guerra civile. \u00c8 la settima guerra che Barzini, all'et\u00e0 di 64 anni, racconta come inviato speciale. Il regime lo ricompensa con una medaglia di bronzo al valor militare.\nNel 1939 fa ritorno in Italia per assistere alla morte della suocera, Emma Pesavento, che avviene in luglio. Nel 1940 muore Luigi Albertini. Con il suo ex direttore Barzini non si era pi\u00f9 riconciliato dopo la separazione dal Corriere. Nello stesso anno il figlio Luigi viene arrestato e condannato a cinque anni di confino; saranno commutati, un anno dopo, in regime di sorveglianza speciale. Il 9 luglio 1941 muore dopo lunga malattia la moglie Mantica. Tra il 1941 e il 1942, in piena seconda guerra mondiale, Barzini visita la Gran Bretagna e l'Unione Sovietica da dove scrive, per il \u00abPopolo d'Italia\u00bb, documentati reportage, alcuni dei quali vengono bloccati dalla censura. Il suo ultimo articolo da inviato viene pubblicato il giorno di Natale del 1942.\nDal 1943 alla morte.\nDopo l'armistizio di Cassibile (8 settembre 1943) Barzini perde le tracce del figlio terzogenito, Ettore, che ha disertato e si \u00e8 unito ai Gruppi di Azione Patriottica (GAP). Il 10 dicembre 1943 Ettore viene arrestato.\nBarzini ed Ettore si trovano su due fronti contrapposti. Ritenendo che il suo prestigio valga ad ottenere la liberazione del figlio, nel marzo 1944 Barzini accetta la nomina a direttore dell'Agenzia Stefani, l'agenzia di stampa del regime. Durante la detenzione del figlio nel Campo di Fossoli, Barzini cerca di esercitare pressioni sui gerarchi fascisti, ma il figlio passa nelle mani dei nazisti che lo trasferiscono a Monaco di Baviera. Ettore finisce i suoi giorni nel marzo 1945 nel campo di concentramento di Mauthausen. Avuta la notizia, Barzini rassegna le dimissioni dalla Stefani.\nDopo la Liberazione, Barzini viene deferito all'Alta Corte di Giustizia per le sanzioni contro il fascismo, che il 31 luglio 1945 lo condanna per la sua collaborazione con la Repubblica Sociale e gli interdice l'esercizio della professione di giornalista. Inoltre decade dalla carica di senatore e viene privato della pensione. Trascorre quindi gli ultimi due anni di vita in povert\u00e0, morendo a Milano il 6 settembre 1947.\nIntitolazioni.\nA suo nome \u00e8 stato istituito nel 1990 il premio giornalistico \"Premio Luigi Barzini all'inviato speciale\".\nOpere.\nNarrativa.\nBarzini scrisse anche due libri per ragazzi: \nTeatro.\nLuigi Barzini pubblic\u00f2 alcune commedie; la pi\u00f9 nota fu \"Quello che non ti aspetti\" (scritta in collaborazione con Arnaldo Fraccaroli).\nCinema.\nIl film Occultus (2020) \u00e8 ispirato al libro di Barzini \"Nel mondo dei misteri con Eusapia Paladino\". Luigi Barzini \u00e8 interpretato da Simone Passero."}
{"id": "97960", "revid": "439868", "url": "https://it.wikipedia.org/wiki?curid=97960", "title": "Eschenbach (San Gallo)", "text": "Eschenbach (toponimo tedesco) \u00e8 un comune svizzero di 9\u00a0123 abitanti del Canton San Gallo, nel distretto di See-Gaster. Il 1\u00ba gennaio 2013 ha inglobato i comuni soppressi di Goldingen e Sankt Gallenkappel."}
{"id": "97963", "revid": "7", "url": "https://it.wikipedia.org/wiki?curid=97963", "title": "Post-Impressionismo", "text": ""}
{"id": "97964", "revid": "1762097", "url": "https://it.wikipedia.org/wiki?curid=97964", "title": "Vincent van Gogh", "text": "Fu autore di quasi novecento dipinti e di pi\u00f9 di mille disegni, senza contare i numerosi schizzi non portati a termine e i tanti appunti destinati probabilmente all'imitazione di disegni artistici di provenienza giapponese. Tanto geniale quanto incompreso se non addirittura disprezzato in vita, Van Gogh influenz\u00f2 l'arte del XX secolo; dopo aver trascorso diversi anni soffrendo di frequenti disturbi mentali.\nInizi\u00f2 a disegnare da bambino e nonostante le critiche del padre, un pastore protestante che gli impartiva delle norme severe, continu\u00f2 a disegnare finch\u00e9 non decise di diventare un pittore vero e proprio. Inizi\u00f2 a dipingere tardi, all'et\u00e0 di ventisette anni, realizzando molte delle sue opere pi\u00f9 note nel corso degli ultimi due anni di vita. I suoi soggetti consistevano in autoritratti, paesaggi, nature morte di fiori, dipinti con cipressi, rappresentazioni di campi di grano e girasoli. La sua formazione si deve all'esempio del realismo paesaggistico dei pittori di Barbizon e del messaggio etico e sociale di Jean-Fran\u00e7ois Millet.\nLe lettere.\nLa pi\u00f9 completa fonte primaria per la comprensione di Van Gogh come artista e come uomo \u00e8 \"Lettere a Theo\", la raccolta di lettere tra lui e il fratello minore, il mercante d'arte Th\u00e9o van Gogh, con il quale intratteneva un rapporto particolarissimo e intimo: Th\u00e9o, infatti, forn\u00ec a Vincent sostegno finanziario ed emotivo per gran parte della sua vita. La maggior parte di ci\u00f2 che ci \u00e8 noto sul pensiero di Van Gogh e sulle sue teorie d'arte \u00e8 scritto nelle centinaia di lettere che lui e il fratello si scambiarono tra il 1872 e il 1890: pi\u00f9 di seicento da Vincent a Th\u00e9o e quaranta da Th\u00e9o a Vincent.\nIl patrimonio epistolare di Vincent e Th\u00e9o, si \u00e8 detto, \u00e8 una documentazione fondamentale, non solo perch\u00e9 raccoglie notizie determinanti per ricostruire la personalit\u00e0 e le tormentate vicende esistenziali del pittore (profilandosi, dunque, come un vero e proprio \u00ablessico familiare\u00bb), ma anche perch\u00e9 consente di comprenderne a pieno le concezioni artistiche. Tra il mondo pittorico e quello letterario di Van Gogh, invero, correva una forte compenetrazione: in ragione della celebre formula oraziana \"ut pictura po\u00ebsis\", infatti, il pittore nelle proprie missive comment\u00f2 molto dettagliatamente i propri capolavori, che infatti dispongono quasi sempre di una riflessione epistolare in merito al soggetto, all'apparato cromatico, alle circostanze gestative. Anche se molte di queste lettere non sono datate, gli storici dell'arte sono stati in grado di ordinarle cronologicamente. Il periodo in cui Vincent visse a Parigi \u00e8 il pi\u00f9 difficile da ricostruire per gli storici, poich\u00e9 i due fratelli, vivendo insieme, non ebbero bisogno di scriversi.\nOltre alle lettere da Vincent per Th\u00e9o ne sono state conservate altre e, in particolare, quelle a Van Rappard, a \u00c9mile Bernard e alla sorella Wil. Il \"corpus\" di lettere \u00e8 stato pubblicato nel 1913 dalla vedova di Th\u00e9o, Johanna van Gogh-Bonger, che le rese pubbliche con molta cautela, perch\u00e9 non voleva che il dramma nella vita dell'artista mettesse in ombra il suo lavoro. Van Gogh stesso era un avido lettore di biografie di altri artisti e pensava che la loro vita dovesse essere in linea con le caratteristiche della loro arte fantastica, anche se talvolta poco seria.\nBiografia.\nNotizie della famiglia dei van Gogh si rintracciano a L'Aia fin dalla met\u00e0 del XVII secolo e, a partire dal Settecento, quella famiglia trasmise di padre in figlio il mestiere di orefice. Nel primo Ottocento si ha notizia di un Vincent van Gogh (1789-1874), pastore calvinista e padre di undici figli che praticavano diverse attivit\u00e0: tre di loro erano mercanti d'arte, mentre si sa che Theodorus van Gogh (1822-1885) dal 1\u00ba aprile 1849 fu un pastore della societ\u00e0 riformata olandese, residente presso la piccola comunit\u00e0 di Groot-Zundert, un villaggio vicino Brabante,di circa seimila abitanti. Sposatosi nel 1851 con Anna Cornelia Carbentus (1819-1907), figlia di un facoltoso rilegatore di libri della corte olandese, Theodorus gener\u00f2 con lei un figlio, Vincent Willem Maria, che tuttavia il 30 marzo 1852 fu partorito gi\u00e0 morto.\nEsattamente l'anno dopo la Carbentus diede alla luce il primo figlio, il futuro pittore, che verr\u00e0 battezzato Vincent Willem in ricordo del defunto fratellino: \u00abfin dal primo giorno, quindi, la vita di Vincent fu segnata da una triste coincidenza\u00bb commenta il critico Rainer Metzger \u00abnumerosi psicologi, per contro, non mancarono di sottolineare che questo bambino, in un certo senso, era venuto al mondo nell'anniversario della morte di suo fratello e videro in ci\u00f2 la radice dell'inclinazione dell'artista al paradosso\u00bb. Theodorus e Cornelia, in ogni caso, ebbero altri cinque figli: Anna Cornelia (1855-1930), Th\u00e9odorus junior, ben presto denominato semplicemente Th\u00e9o (1\u00ba maggio 1857-25 gennaio 1891), Elisabeth (1859-1936), Wilhelmina Jacoba (1862-1941) e Cornelis (1867-1900). Dal gennaio 1861 al settembre 1864 Vincent van Gogh studi\u00f2 alla scuola del paese e dal 1\u00ba ottobre 1864 frequent\u00f2 un collegio della vicina Zevenbergen, dove apprese il francese, l'inglese, il tedesco e l'arte del disegno. Dal 1866 frequent\u00f2 un'altra scuola presbiteriale, la scuola secondaria di Tilburg, con professore di arte il pittore Constant Cornelis Huijsmans. Ma il 19 marzo 1868, a causa dello scarso rendimento nonch\u00e9 per via di alcuni problemi economici sofferti dal padre, ritorn\u00f2 a Zundert senza aver concluso gli studi. Furono tutto sommato anni felici e lieti che verranno ricordati da Vincent con grande nostalgia, come leggiamo nella lettera 573:\nIl lavoro nella casa d'arte Goupil (1869-1875).\nLa scarsit\u00e0 del suo profitto scolastico convinse la famiglia a trovargli un impiego: il primo a farsi avanti fu lo zio paterno Vincent detto \u00abCent\u00bb (1811-1889), gi\u00e0 mercante d'antiquariato. Egli persuase il fratello (il padre di Vincent) a far sospendere gli studi al nipote in modo da metterlo al lavoro nel pi\u00f9 breve tempo possibile. Infatti nel luglio del 1869 Cent raccomand\u00f2 il nipote alla filiale dell'Aia della Goupil &amp; Co, una notissima casa d'arte specializzata nella riproduzione di stampe, ma che non esitava ad avvalersi della collaborazione di pittori celebri. Il giovane Vincent, all'inizio si dedic\u00f2 con grande coscienziosit\u00e0 e dedizione al suo lavoro, che consisteva nel vendere litografie, fotografie, dipinti, calcografie, acqueforti o riproduzioni, per lo pi\u00f9 di opere della scuola dell'Aia o dei pittori di Barbizon: tale mestiere, inoltre, lo stimolava ad approfondire tematiche culturali ed artistiche, a leggere e a frequentare musei e collezioni d'arte. Mantenne i contatti con la famiglia, che dal gennaio del 1871 si era trasferita a Helvoirt, dove il padre Theodorus svolgeva la sua attivit\u00e0 pastorale. Vincent oltre a incontrare frequentemente a L'Aia il fratello Th\u00e9o, intraprese con lui una corrispondenza che sarebbe durata per tutta la vita.\nNel 1873 il giovane Vincent fu trasferito nella filiale Goupil di Bruxelles e a maggio in quella di Londra. Durante il trasferimento nella capitale inglese van Gogh si ferm\u00f2 per alcuni giorni a Helvoirt, dai genitori, per poi fare affrettatamente sosta a Parigi, rimanendo affascinato dalla bellezza della citt\u00e0 e dai fermenti culturali che l'animavano: la visita del Louvre e delle esposizioni di quadri al Salon lo colpirono profondamente. A Londra disegn\u00f2 schizzi di scorci cittadini, che tuttavia non conserv\u00f2 (ne rimane solo uno, peraltro assai rovinato e scoperto nel 1977, raffigurante la casa dove visse). Qui il giovane Vincent condusse una vita schiva e appartata e fu funestato dalla prima, cocentissima delusione amorosa. Egli, infatti, era accecato da un'ardente infatuazione nei confronti di Eugenie Loyer, figlia di Ursula, proprietaria della pensione presso la quale risiedeva: quando alla fine os\u00f2 dichiararsi, van Gogh - inesperto di questioni amorose - scopr\u00ec tuttavia che l'amata Eugenie era gi\u00e0 fidanzata.\nSubito dopo esser stato respinto van Gogh precipit\u00f2 in una profonda crisi depressiva e, per alleviare la sua prostrazione, chiese e ottenne di essere trasferito a L'Aia. Da questo momento inizi\u00f2 a trascurare il suo lavoro, suscitando la disapprovazione dei superiori e dei colleghi: a poco servirono le premure dello zio Cent, che tent\u00f2 di aiutare il nipote allocandolo presso la succursale parigina della Goupil e, poi, nuovamente a Londra. I suoi interessi erano ormai definitivamente rivolti verso le tematiche religiose: la Bibbia aveva ormai preso il posto di quei libri che avevano s\u00ec conquistato il suo cuore, ma che ora risultavano inadeguati al suo slancio religioso (nella lettera 36a, rivolta a Th\u00e9o, leggiamo: \u00abHo intenzione di distruggere tutti i miei libri: Michelet, ecc. Vorrei che tu facessi altrettanto\u00bb). Van Gogh, tuttavia, non manc\u00f2 affatto di coltivare la sua passione artistica, frequentando i musei parigini pi\u00f9 prestigiosi e familiarizzando con le opere di Jean-Fran\u00e7ois Millet e di Jean-Baptiste Camille Corot e con la pittura seicentesca olandese. I dirigenti della Goupil erano sempre pi\u00f9 scontenti di lui, anche perch\u00e9 nel Natale del 1875 lasci\u00f2 senza preavviso il lavoro, per andare a trovare la famiglia, che allora risiedeva a Etten, un piccolo paese nei pressi di Breda: anche il suo comportamento professionale, d'altronde, era totalmente insoddisfacente e addirittura dannoso per la salute finanziaria dell'azienda (\u00abi suoi ripetuti consigli ai clienti di acquistare pezzi a buon mercato facevano onore, \u00e8 vero, alla sua onest\u00e0, ma non incrementavano certo il volume d'affari\u00bb, osserva giustamente il Metzger). Vincent, ormai, riteneva sterile e mortificante la collaborazione con un'attivit\u00e0 che sentiva profondamente estranea e il 1\u00ba aprile 1876 fu congedato.\nLa missione sociale e religiosa (1876-1880).\n\u00abSono afflitto, ma sempre lieto\u00bb.\nIl 16 aprile 1876 van Gogh part\u00ec per Ramsgate, un sobborgo industriale alla periferia di Londra dove trov\u00f2 lavoro come supplente presso la scuola del reverendo metodista William Port Stokes. Nonostante l'esiguit\u00e0 dello stipendio, limitato al solo vitto e alloggio, Vincent in questo modo pot\u00e9 dare libero sfogo al suo misticismo religioso, coltivato sul modello del padre. Successivamente prosegu\u00ec l'insegnamento a Isleworth, dove la scuola si era trasferita: qui collabor\u00f2 anche con un pastore metodista che teneva un'altra piccola scuola e in ottobre pronunci\u00f2 il suo primo sermone, ispirato da un quadro di Boughton, il \"Pellegrino sulla via di Canterbury al tempo di Chaucer\": \nIn questo testo erudito e ispirato \u00e8 cristallizzata l'essenza pi\u00f9 genuina della religiosit\u00e0 di van Gogh, votata a un ritorno ai valori francescani e paolini: egli, insomma, insegu\u00ec un orientamento liturgico \u00abche oscilla confusamente fra malinconia e contrizione, male d'amore e umilt\u00e0, dolore universale e tristezza personale\u00bb e che predicava una completa rinuncia alla brama di beni terreni, nel segno di un rapporto pi\u00f9 umile e sincero con la propria interiorit\u00e0, in modo tale da essere pienamente partecipi della natura divina e alla beatitudine eterna, nonostante le transeunti tribolazioni terrene. Van Gogh, poi, riassume \"in nuce\" questi ideali trinitari dichiarandosi \u00abafflitto ma sempre lieto\u00bb: si tratta di una frase desunta dalla seconda lettera di San Paolo ai Corinzi, una espressione che compare spesso nelle lettere che Vincent ebbe a scrivere in quel periodo e che, nel paradosso del dolore ben accetto, esemplifica splendidamente gli ideali vangoghiani dei quali si \u00e8 appena discorso. Nonostante si fosse ormai completamente rifugiato nella religione, van Gogh continu\u00f2 a interessarsi di arte, e frequenti furono le sue visite alle gallerie di Hampton Court, dove poteva ammirare le opere di Holbein, di Rembrandt, del Rinascimento italiano e della scuola olandese del Seicento.\nNel Borinage.\nTornato in famiglia per Natale, van Gogh fu dissuaso dai genitori, spaventati dalle sue precarie condizioni psicofisiche, dal ripartire per l'Inghilterra. Lo zio Cent gli trov\u00f2 cos\u00ec un altro lavoro come commesso presso la libreria Bluss\u00e9 &amp; Van Braam di Dordrecht. Anche in questo caso, tuttavia, van Gogh trascur\u00f2 il lavoro, preferendo \u00ablavorare\u00bb nel retrobottega dove poteva tradurre la Bibbia in inglese, francese e tedesco, forte delle proprie competenze linguistiche. Importante, a Dordrecht, fu l'amicizia con il coinquilino Paulus van G\u00f6rlitz (entrambi, infatti, vivevano presso la casa del commerciante di cereali Rijkens), il quale in uno scritto tratteggia molto vividamente la personalissima religiosit\u00e0 che animava l'amico, assetato di purificazione e di sentimenti puri:\nCon l'aiuto del G\u00f6rlitz Vincent van Gogh riusc\u00ec a convincere il padre a lasciargli tentare gli esami di ammissione alla facolt\u00e0 di teologia di Amsterdam, dove and\u00f2 a vivere con Johannes van Gogh, un fratello del padre che aveva fatto strada diventando comandante del cantiere navale della marina. Grazie all'intercessione di Jan, inoltre, Vincent frequent\u00f2 anche uno zio materno, dal quale si fece impartire lezioni di latino e di greco. Continu\u00f2 a coltivare le sue inclinazioni artistiche, esercitandosi instancabilmente e visitando assiduamente il Trippenhuis e il Rijksmuseum. La sua fame insaziabile di letture lo spinse ad attingere con voracit\u00e0 dalle biblioteche pi\u00f9 disparate, e per un certo periodo frequent\u00f2 persino una scuola domenicale, alla quale tuttavia rinunci\u00f2 ben presto ritenendola inconcludente per le proprie velleit\u00e0 religiose.\nRespinto agli esami di ammissione, dall'agosto del 1878 van Gogh frequent\u00f2 un corso trimestrale di evangelizzazione in una scuola dall'impronta pi\u00f9 pratica ubicata a Laeken, presso Bruxelles, dalla quale tuttavia fu ritenuto inidoneo a svolgere l'attivit\u00e0 di predicatore laico. Nonostante questi reiterati fallimenti la sua vocazione religiosa non si prosciug\u00f2 e, con determinata caparbiet\u00e0, Vincent riusc\u00ec ad ottenere un incarico semestrale presso la Scuola Evangelista di Bruxelles e and\u00f2 a vivere a Wasmes, nel Borinage, una regione carbonifera belga dove i lavoratori vivevano in condizioni di estremo disagio. In questo miserabile centro minerario, povero tra i poveri, van Gogh si prese cura dei malati e predic\u00f2 la Bibbia ai minatori. La sua abnegazione, improntata a quell'umanitarismo cristiano cui aveva aderito anche il padre, era talmente zelante da rasentare il fanatismo:\nNel Borinage van Gogh dormiva sulla paglia, in una baracca decadente (sull'esempio di san Francesco e dei minatori suoi condiscepoli), soccorreva i malati e aiutava i bisognosi, con i quali condivise l'acqua, il cibo, persino gli indumenti. Se questa totale devozione verso il prossimo valse a Vincent la stima incondizionata dei minatori, i suoi superiori furono indispettiti da un impegno sociale cos\u00ec smodato (che non solo insospettiva i benpensanti ma dava adito anche a rivendicazioni sociali) e perci\u00f2, una volta scaduti i sei mesi di prova, non gli rinnovarono il contratto di catechista: la glaciale motivazione del Consiglio Ecclesiastico fu \u00abaveva preso troppo alla lettera il modello evangelico\u00bb. Senza n\u00e9 mezzi, n\u00e9 fiducia verso se stesso, van Gogh continu\u00f2 a svolgere quella che considerava una missione: si trasfer\u00ec nel vicino paese di Cuesmes dove visse con un minatore del luogo e, pur indigente, cerc\u00f2 ancora di aiutare chi stava in realt\u00e0 peggio di lui, arrivando a cedere il suo letto ai malati, curando personalmente i feriti delle esplosioni tagliando i propri vestiti per trasformarli in bende.\nLa svolta artistica (1881).\nA nulla, tuttavia, era servito logorare il proprio fisico e il proprio spirito al servizio del prossimo. La svolta definitiva si verific\u00f2 quando van Gogh individu\u00f2 nella pittura un metodo migliore per diffondere il messaggio evangelico e per mostrare solidariet\u00e0 verso quei lavoratori cos\u00ec sfruttati, prostrati e bisognosi. Van Gogh, insomma, intendeva sublimare i propri tormenti nella professione artistica, riconoscendo in un simile atto creativo un modo ideale per riscattare la straziata insoddisfazione che lacerava il suo animo e per trovare la propria strada nel mondo: \u00abFino ad ora sono stato un fannullone per forza ... non sempre uno sa quello che potrebbe fare, ma lo sente d'istinto: eppure sono buono a qualcosa, sento in me una ragione d'essere!\u00bb.\nFondamentali, in tal senso, sono state le sollecitazioni di Th\u00e9o. Egli, infatti, non condivideva il desiderio del fratello di dedicarsi alla predicazione dei poveri e, per questo motivo, interruppe furente il loro legame epistolare: Vincent, tuttavia, dopo l'esaurirsi delle sue aspirazioni mistiche sent\u00ec il desiderio di ricontattarlo e di comunicargli le proprie incertezze sul suo futuro. Al fratello, che nel frattempo si era impiegato presso la filiale parigina di Goupil, egli rivolse le seguenti parole: \u00abQuando mi trovavo in un altro ambiente, un ambiente di quadri e di oggetti d'arte, mi prese, come ben sai, una violenta passione, un entusiasmo per quell'ambiente. E non me ne pento e, ancora adesso, lontano dal paese, ho spesso nostalgia dei quadri ... Bene, ora non sono in quell'ambiente. Pure ... invece di soccombere al male del paese, mi sono detto: il paese e la patria sono ovunque. E quindi, invece di abbandonarmi alla disperazione, ho optato per la malinconia attiva, per quel tanto che mi consentiva l'energia, in altre parole ho preferito la malinconia che spera, che aspira e che cerca a quell'altra che, cupa e stagnante, dispera\u00bb (lettera 133). Van Gogh, d'altronde, si era sempre sentito a suo agio nel \u00abpaese dei quadri\u00bb, anche negli anni pi\u00f9 bui e disperati. Si pensi come nel giugno 1880, quando la sua crisi spirituale era in uno stadio di massima virulenza, egli si rec\u00f2 senza denaro n\u00e9 viveri a Courri\u00e8res, nel dipartimento del Passo di Calais, per poter conoscere il pittore Jules Breton, che lui ammirava molto: egli, tuttavia, si intimid\u00ec all'idea di incontrarlo nello stato in cui era (nonch\u00e9 alla vista del \u00absuo nuovo atelier [...] di un'inospitalit\u00e0 agghiacciante\u00bb) e ritorn\u00f2 indietro, dormendo sulla paglia, in casolari abbandonati.\nVan Gogh aveva coltivato sin da piccolo la sua vocazione pittorica, ma mai l'aveva approfondita in modo sistematico e continuativo con corsi o letture di manuali. Per iniziare Vincent, armato di una tenace volont\u00e0 espressiva, lesse il \"Cours de dessin\" e l\"'Exercices au fusain\" di Charles Bargue, copiando tutte le tavole e gli eserciziari ivi proposti. Grazie a Th\u00e9o, che gli inviava le nuove pubblicazioni di Goupil, van Gogh inform\u00f2 i primi orientamenti di gusto, dimostrando una singolare predilezione per i dipinti di Jean-Fran\u00e7ois Millet, pittore realista dei contadini e della povera gente. Ormai completamente votatosi alle Belle Arti, nell'ottobre 1880 Vincent si rec\u00f2 a Bruxelles: \u00absento che \u00e8 assolutamente necessario avere sotto gli occhi delle buone cose, e come pure veder lavorar gli artisti [...] una volta padrone della matita o dell'acquerello o dell'acquaforte, potr\u00f2 ritornare al paese dei minatori di carbone o dei tessitori per lavorare meglio, ispirandomi alla natura pi\u00f9 di quanto possa fare qui. Ma prima devo impadronirmi un poco della tecnica\u00bb. Il soggiorno brussellese fu assai fecondo: Vincent, infatti, familiarizz\u00f2 sempre pi\u00f9 con il disegno prospettico e anatomico e, soprattutto, rilev\u00f2 come le sue aspirazioni pittoriche fossero finalmente condivise dai genitori, contentissimi che il figlio avesse superato la sua crisi di misticismo e che stesse finalmente studiando per un mestiere redditizio e ragguardevole, seppur tardivamente. Vincent rest\u00f2 a Bruxelles sino all'aprile 1881, quando si trasfer\u00ec dai genitori a Etten, citt\u00e0 presso la quale Th\u00e9odorus era stato chiamato per il suo pastorato. La vita familiare a Etten procedette senza scossoni: anzi, Vincent aveva anche l'opportunit\u00e0 di stare fisicamente con Th\u00e9o e di discutere con lui delle proprie paure e incertezze professionali. A frantumare l'equilibrio che si era raggiunto sopraggiunse una cugina di Vincent, Cornelia Adriana Vos-Stricker, detta Kee: era costei una donna rimasta vedova da poco tempo, ma che cattur\u00f2 subitaneamente il cuore di van Gogh, che se ne disse profondamente innamorato. La Kee, tuttavia, non aveva ancora superato il lutto del marito e pertanto respinse Vincent, complice anche le virulente polemiche provenienti dai genitori di lui, i quali ritenevano inopportuni, se non penosi, dei corteggiamenti cos\u00ec insistenti. Vincent, per di pi\u00f9, matur\u00f2 una vera e propria idiosincrasia nei confronti degli ambienti accademici: fu questa la goccia che fece traboccare il vaso, siccome Th\u00e9odorus e Anna si erano sempre mossi nel solco del conformismo pi\u00f9 rigoroso e mai avrebbero potuto accettare che il primogenito non facesse altrettanto. Van Gogh, lungi dall'obbedire zelante alle imposizioni familiari, si sfog\u00f2 con Anthon van Rappard, un pittore che aveva conosciuto a Bruxelles:\n\u00abMa il giorno in cui ti innamorerai, ti accorgerai con stupore dell'esistenza di una forza che ti spinge ad agire, e sar\u00e0 la forza del cuore\u00bb: la lettera 157 inviata a Th\u00e9o \u00e8 altrettanto eloquente. Nell'estate 1881 van Gogh, per sottrarsi all'ostracismo dei genitori, si rec\u00f2 all'Aja, dove discusse con i pittori Teersteg e Mauve delle proprie velleit\u00e0 artistiche. Nonostante la lontananza il sentimento per Kee esit\u00f2 a scemare e, in autunno, le avanz\u00f2 una proposta concreta di matrimonio: al suo rifiuto di riceverlo, di fronte ai genitori della donna, van Gogh si ustion\u00f2 volontariamente una mano sulla fiamma di una lampada, in modo da dimostrare loro la seriet\u00e0 delle sue intenzioni. Seppur lacerato da pensieri suicidi a causa dell'innamoramento non corrisposto con la cugina, Van Gogh in questo periodo lavor\u00f2 alacremente, producendo sotto l'influenza del Mauve una \"Natura morta con cavolo e zoccoli\" e una \"Natura morta con boccale di birra e frutta\". L'aiuto economico di Mauve e del fratello (che gli inviava mensilmente del denaro) gli permisero di potersi mantenere per un po' a L'Aia; malgrado ci\u00f2, dopo pochi mesi, litig\u00f2 con il pittore, che spingeva Vincent a esercitarsi copiando calchi in gesso, mentre lui ostinato continuava nel volersi ispirare direttamente alla realt\u00e0. Van Gogh avr\u00e0 sempre molta difficolt\u00e0 a relazionarsi con altri pittori, anche quelli che lui stima fortemente. In questo periodo l'unico che mostrava considerazione per le sue possibilit\u00e0 era il connazionale Johan Hendrik Weissenbruch (1824-1903), artista gi\u00e0 noto e apprezzato.\nA Nuenen (1883-1885).\nSien.\nCaduta l'idea di matrimonio con Kee, nel gennaio 1882 Vincent si infatu\u00f2 di una prostituta trentenne, alcolizzata e butterata dal vaiolo, tale Christine Clasina Maria Hoornik, detta \u00abSien\u00bb, madre di una bambina e in attesa di un altro figlio. \u00abNon si pu\u00f2 vivere troppo a lungo e impunemente senza una donna. E io non credo che quello che alcuni chiamano Dio, altri Essere Supremo e altri ancora Natura possa essere irragionevole e spietato. In altre parole, sono arrivato a questa conclusione: devo cercare di trovarmi una donna. E, grazie a Dio, non ho dovuto cercare troppo a lungo\u00bb: in questa lettera (la n. 164), parlando della propria relazione con Sien, Vincent rivela la propria concezione sulla Natura, razionale eppure misericordiosa, e in grado per questo di fargli trovare una donna con cui sposarsi. Dopo il parto Sien e Vincent vissero insieme ed egli, preso da un instancabile zelo missionario, pens\u00f2 anche di sposarla, sperando di sottrarla alla sua triste condizione. Scrisse al pittore van Rappard: \u00abQuando la terra non viene messa alla prova, non se ne pu\u00f2 ottenere nulla. Lei, \u00e8 stata messa alla prova; di conseguenza trovo pi\u00f9 in lei che in tutto un insieme di donne che non siano state messe alla prova dalla vita\u00bb.\nVan Gogh, con la frequentazione di Sien, contrasse tuttavia la gonorrea e fu ricoverato in ospedale dove - secondo le lettere a Theo - esegu\u00ec un ritratto, andato perduto, del dottor Cavenaille, il medico che lo ebbe in cura. Se Sien riusc\u00ec con l'aiuto di Vincent a emanciparsi dalla prostituzione, \u00e8 pur vero che le conseguenze di questo recupero furono gravissime: i guadagni derivanti da tale attivit\u00e0, infatti, scomparvero ed il pittore, per non fare la fame, fu costretto ad abbandonare momentaneamente i pennelli, oppresso com'era da problemi finanziari pesantissimi.\nLa situazione si fece ben presto insostenibile per entrambi: Vincent, da un lato, non voleva pi\u00f9 soffocare le proprie aspirazioni artistiche e quindi torn\u00f2 a dipingere, convinto com'era dell'inutilit\u00e0 dei suoi tentativi di redenzione dell'amata, mentre Sien, stanca di vivere di stenti, ritorn\u00f2 a prostituirsi, con grande rammarico del pittore. Alla fine van Gogh comprese come il suo destino e quello di Sien fossero inconciliabili e, spronato da Th\u00e9o, lasci\u00f2 la donna. Il naufragio dei suoi progetti familiari spron\u00f2 Vincent a dedicarsi con maggiore assiduit\u00e0 all'arte: nel settembre del 1883, come se volesse fuggire dalle sue responsabilit\u00e0, and\u00f2 a vivere nel nord dei Paesi Bassi, nella Drenthe, regione ricca di torbiere, spostandosi spesso e ritraendo gli operai e i contadini della regione mentre sono intenti nel duro lavoro. Si rec\u00f2 anche a Nieuw-Amsterdam e a Zweeloo, sperando invano di conoscere il pittore Max Liebermann che aveva abitato nei dintorni. In compenso, la gita a Zweeloo venne da lui immortalata in vari disegni e in una vivissima lettera a Th\u00e9o. Isolarsi dal mondo, tuttavia, non era la soluzione ai suoi problemi: lo stesso Vincent ne era consapevole, e non sopportando pi\u00f9 la solitudine nel dicembre del 1883 torn\u00f2 a vivere con i genitori, che nel frattempo si erano trasferiti a Nuenen, nel Brabante. \u00abVincent si \u00e8 ormai lasciato alle spalle gli anni della formazione. Ha trent'anni ...\u00bb commenta il Metzger \u00ab... purificato dal fervore religioso e dal bisogno di sacrificarsi per il prossimo, dal sogno di una vita familiare e dalla delusione di un abbandono annientante, ha recuperato in s\u00e9 una sorta di superiorit\u00e0 che gli consente di sviluppare la propria arte indipendentemente dalle condizioni in cui vive. A Nuenen crea presto i primi capolavori, i primi \"Van Gogh\"\u00bb.\nIl trasferimento.\n\u00abMi rendo conto che Pa e Ma pensano a me per istinto ... hanno la stessa paura di accogliermi in casa che avrebbero se si trattasse di un grosso cagnaccio. Quello magari si metterebbe a correre per le stanze con le zampe bagnate, sarebbe rozzo, travolgerebbe tutto strada facendo. E abbaia forte. In poche parole, \u00e8 uno sporco animale ... Ma la bestia ha una storia umana e, anche se \u00e8 soltanto un cane, ha un'anima umana, e molto sensibile anche\u00bb: questo Vincent scrive a Th\u00e9o nella lettera 346, rivelandogli la sua paura di andare a Nuenen dai genitori. Certo, le liti con il padre furono quotidiane, ma trasferirsi a Nuenen fu una scelta vincente: nel piccolo centro brabantino, infatti, Vincent realizz\u00f2 quasi duecento quadri e numerosissimi acquerelli e disegni, grazie all'aiuto offertogli proprio dai genitori, che preoccupati dal suo temperamento estremamente malinconico decisero di favoreggiare le sue velleit\u00e0 artistiche allestendogli un rudimentale \"atelier\" presso il presbiterio. Protagonisti di queste sue opere sono i tessitori al lavoro, il villaggio di Nuenen e, ovviamente, i contadini, ai quali Vincent dedic\u00f2 \"I mangiatori di patate\", il capolavoro del suo periodo olandese:\nA Nuenen, per di pi\u00f9, Vincent tenne lezioni di pittura ad alcuni pittori dilettanti di Eindhoven che occhieggiavano alle sue spalle, fra i quali vi era anche il conciapelli Anton C. Kerssemakers, con il quale strinse una bella amicizia. Si inizi\u00f2, in un certo senso, a riconoscere il valore della sua arte: il gioielliere Charles Hermans gli commission\u00f2 diversi quadri decorativi legati al ciclo delle stagioni, e il commerciante di colori Leurs dell'Aja arriv\u00f2 persino ad esporre alcune sue opere nella vetrina del suo negozio.\nSe questo soggiorno fu assai fecondo sotto il profilo artistico, lo fu assai meno dal punto di vista privato. La madre era costretta a letto a causa di una gamba rotta durante una discesa maldestra dal treno. Molti abitanti di Nuenen lo guardavano con diffidenza e sospetto, soprattutto dopo le insinuazioni del parroco di essere responsabile della gravidanza di una giovane contadina, Gordina De Groot: il suo fidanzamento con una donna del villaggio, Margot Begemann, si concluse tragicamente, con il tentato avvelenamento da parte di lei (nessuno, infatti, approvava quest'unione). Il colpo pi\u00f9 grande, tuttavia, gli fu sferzato dal padre: il 26 marzo 1885, dopo un violento alterco con lui, egli mor\u00ec all'improvviso, stroncato da un insulto apoplettico a soli sessantatr\u00e9 anni. Nonostante gli amari dissapori presenti tra i due l'inaspettata morte del padre amareggi\u00f2 molto Vincent, che tent\u00f2 di sfogare i propri tumulti interiori anche per via artistica, con la realizzazione della \"Natura morta con Bibbia\".\nAnversa e Parigi (1886-1887).\nAnversa.\nUn breve viaggio in Olanda, ad Amsterdam e l'importante visita al Rijksmuseum gli permisero di riscoprire Frans Hals e Rembrandt, che riconobbe come gli ideali anticipatori della sua ricerca formale. In seguito, comprendendo di non poter rimanere in un paesino come Nuenen (il curato cattolico, a causa dell'episodio di Gordina de Groot, aveva proibito ai parrocchiani di posare per Vincent, che da allora era stato costretto a dipingere solo nature morte), nel novembre del 1885 si trasfer\u00ec a pensione ad Anversa, frequentando le chiese ed i musei della citt\u00e0, dove ammir\u00f2 il vivace colorismo di Rubens:\nAltrettanto importante fu la ricezione delle stampe giapponesi, che scopr\u00ec vagabondando nel quartiere portuale della citt\u00e0: Vincent acquist\u00f2 queste xilografie in generose quantit\u00e0 e le us\u00f2 per adornare la propria camera da letto. Agli svaghi concessi dalla grande citt\u00e0 van Gogh altern\u00f2 una frequentazione frettolosa dei corsi della Scuola di Belle Arti, in modo da colmare le sue carenze: la rigidit\u00e0 dell'insegnamento accademico, tuttavia, non lasciava posto all'esuberanza del suo estro artistico, tanto che quando nel febbraio del 1886 egli prese parte a un concorso tra gli studenti dell'istituto i suoi lavori ricevettero una secca bocciatura e, anzi, il corpo docente gli consigli\u00f2 persino di frequentare i corsi delegati agli aspiranti pittori di dodici anni (van Gogh in quell'anno ne aveva trentatr\u00e9). Van Gogh, all'epoca, era infatti considerato un mero imbrattatele: si pensi che il rigattiere di Nuenen in quello stesso anno acquist\u00f2 da sua madre una serie di dipinti rimasti nello studio, vendendoli a dieci centesimi l'uno e bruciando quelli che non gli sembravano commerciabili.\nLa \"ville lumi\u00e8re\".\nVan Gogh, tuttavia, non fu affatto mortificato da queste grettezze pedagogiche, tanto che quando si vide respinto il lavoro presentato per l'ammissione ai corsi d'insegnamento superiore si era in realt\u00e0 gi\u00e0 trasferito a Parigi da un mese buono. Leggendo la corrispondenza con Th\u00e9o si pu\u00f2 facilmente intuire come van Gogh concepisse il soggiorno ad Anversa come una specie di intermezzo necessario per addolcire la transizione da una realt\u00e0 chiusa e intima come Nuenen a una metropoli grande e moderna come Parigi, vera Mecca dell'arte e della vita dell'Ottocento. Questo trasferimento fu caldeggiato dallo stesso Th\u00e9o, che viveva da tempo a Parigi, dove era stato chiamato per gestire, a Montmartre, una piccola galleria d'arte per conto di Boussod e Valadon, i successori dell'impresa Goupil.\nVincent e Th\u00e9o si diedero appuntamento davanti al Louvre. La capitale francese era il centro della cultura mondiale: \u00abE non dimenticare, mio caro, che Parigi \u00e8 Parigi. Non c'\u00e8 che Parigi: per quanto difficile possa essere qui la vita, e anche se divenisse peggiore e pi\u00f9 dura, l'aria della Francia schiarisce la mente e fa star veramente bene\u00bb confid\u00f2 un fervoroso van Gogh al collega Horace Lievens nella lettera 459a. Quella parigina fu una permanenza non certo priva di difficolt\u00e0, ma assai felice per Vincent, non pi\u00f9 oppresso da quella sfiducia che insanguin\u00f2 la sua permanenza a Nuenen. Ora poteva parlare con Th\u00e9o vis-\u00e0-vis, senza il filtro epistolare, e con lui svilupp\u00f2 un rapporto speciale, al di l\u00e0 dei consueti litigi tipici di due fratelli che si vogliono bene. Di seguito si riporta la lettera che Th\u00e9o mand\u00f2 alla sorella una volta che Vincent part\u00ec per Arles:\nSpronato dal miglioramento dei rapporti con Th\u00e9o, non pi\u00f9 pervaso da preoccupazioni paternalistiche nei confronti del fratello ma votato al recupero di un rapporto pi\u00f9 autentico, Vincent inizi\u00f2 a produrre quadri pi\u00f9 gioiosi, con gamme cromatiche pi\u00f9 leggere e luminose: era felice, in salute e lavorava con grande impegno. \u00abNon potresti pi\u00f9 riconoscere Vincent tanto \u00e8 cambiato, e questo colpisce gli altri ancor pi\u00f9 di me [...] Il dottore dice che adesso si \u00e8 rimesso completamente. Fa progressi formidabili nel suo lavoro, prova ne \u00e8 che comincia ad avere successo. Non ha ancora venduto nessun quadro, ma cambia i suoi quadri con quelli di altri. Cos\u00ec ne abbiamo messo insieme una bella raccolta, che naturalmente ha anche un certo valore\u00bb. Volendo perfezionare la sua tecnica alla guida di un artista qualificato nel corso del 1886 Vincent si accost\u00f2 all\"'atelier\" di Fernand-Anne Piestre, detto Cormon, pittore storico che si discostava parzialmente dagli accademismi e che perci\u00f2 era molto in voga soprattutto tra i pi\u00f9 giovani. Nello studio di Cormon, infatti, van Gogh conobbe Louis Anquetin, \u00c9mile Bernard ed Henri de Toulouse-Lautrec, pittori pi\u00f9 giovani di lui ma animati dalla medesima insofferenza verso i tradizionalismi: importanti anche le amicizie con Monet, Renoir, Degas, Pissarro, Sisley e i \"pointillistes\" Seurat e Signac, conosciuti per tramite del fratello, e con Julien \"p\u00e8re\" Tanguy, mercante di colori che gli commission\u00f2 due ritratti. All'inverno 1886 risale invece l'incontro con Paul Gauguin, pittore che era appena giunto nella \"ville lumi\u00e8re\" dalla citt\u00e0 bretone di Pont-Aven.\nParticolarmente intensa fu l'amicizia con Paul Signac, artista puntinista con il quale nella primavera del 1887 and\u00f2 a lavorare ad Asni\u00e8res, sulle rive della Senna, rigorosamente \"en plein air\". Nello stesso periodo frequent\u00f2 il Caf\u00e9 du Tamburin sul boulevard de Clichy, intrecciando una relazione sentimentale con la proprietaria, Agostina Segatori, da lui immortalata in un celebre ritratto. Sempre nello stesso anno il pittore organizz\u00f2 una mostra presso il restaurant du Ch\u00e2telet, con l'intento di riunire tutti i suoi amici-artisti: all'esposizione - detta dei \u00abpetits boulevards\u00bb perch\u00e9 contrapposta ai \u00abgrands boulevards\u00bb, feudo indiscusso delle gallerie Boussod &amp; Valadon, Durand-Ruel e Petit - parteciparono Bernard, Gauguin e Louis Anquetin. La metropoli parigina, in ogni caso, forn\u00ec stimoli indispensabili non solo al van Gogh-artista, che pot\u00e9 finalmente fruire di un crogiolo di esperienze artistiche ininterrotte (nel 1887 riusc\u00ec persino a vendere un quadro), ma anche al van Gogh-uomo, che inizi\u00f2 a rivelare una sicurezza di s\u00e9 poi sfociata, purtroppo, anche nella vanit\u00e0 e nell'alcolismo, distanziandosi cos\u00ec dal misticismo religioso degli esordi.\nIn Provenza.\nArles (1888\u201389).\nIl desiderio di conoscere il Mezzogiorno francese, con la sua luce e le sue tinte mediterranee cos\u00ec lontane dal cromatismo nordico, fu una buona occasione per assimilare gli stimoli artistici raccolti a Parigi e per porre fine alla convivenza con Th\u00e9o, resa pi\u00f9 difficile dal carattere irritabile di entrambi. \u00abHo intenzione una volta o l'altra, appena posso, di andarmene nel Sud, dove c'\u00e8 ancora pi\u00f9 colore e ancora pi\u00f9 sole [...] Quest'estate, quando dipingevo il paesaggio ad Asni\u00e8res, vi ho visto pi\u00f9 colore che in passato\u00bb.\nIl Meridione francese, luogo elettivo di Zola, C\u00e9zanne (che vi avevano trascorso l'infanzia) e di Monticelli (che vi era morto), rispose splendidamente alle esigenze di van Gogh, che vi si stabil\u00ec nel febbraio del 1888. Giunto ad Arles prese immediatamente in affitto una camera nella pensione-ristorante Carrel: in principio non pot\u00e9 dipingere molti dipinti, siccome la cittadina - ironia della sorte - era in quel periodo falcidiata da un inverno pi\u00f9 freddo e nevoso del solito: Vincent, tuttavia, era ottimista. Quando sopraggiunse la primavera, in effetti, egli produsse una tela dopo l'altra, come se temesse che la sua ispirazione, esaltata dalle novit\u00e0 del mondo provenzale, potesse abbandonarlo. Si sentiva trascinato dall'emozione, che van Gogh identificava con la sincerit\u00e0 dei suoi sentimenti verso la natura. Le emozioni che provava di fronte alla natura provenzale erano cos\u00ec forti da costringerlo a lavorare senza sosta, nello stesso modo in cui non si possono fermare i pensieri quando si sviluppano in una coerente sequenza nella propria mente. In questo periodo, inoltre, egli svilupp\u00f2 uno stile personalissimo del quale si parler\u00e0 nei paragrafi successivi.\nEccitato da uno \u00abstato febbrile\u00bb, ad Arles van Gogh realizz\u00f2 ben duecento dipinti e cento altre opere tra disegni e acquerelli. Opere oggi celeberrime come \"La sedia di Vincent\" (1888), \"La camera di Vincent ad Arles\" (1888), \"Il caff\u00e8 di notte\" (1888), \"Terrazza del caff\u00e8 la sera, Place du Forum, Arles\" (1888), \"Notte stellata sul Rodano\" (1888), oltre che la serie dei \"Girasoli\", furono tutte realizzate durante il soggiorno arlesiano. Intanto, preso da un ardente entusiasmo, van Gogh nel maggio 1888 prese in affitto l'ala destra della Casa Gialla, una delle abitazioni pi\u00f9 famose della storia dell'arte. In quest'edificio, ubicato nella zona nord della citt\u00e0, Vincent sognava di fondare l'Atelier du Midi, una comunit\u00e0 solidale di artisti desiderosi di spogliarsi della civilizzazione e di schemi pittorici ormai frusti per vivere in concordia e, in questo modo, lottare per una pittura e un mondo migliore. Consapevole dell'attrattiva esercitata dal \"topos\" dell'artista-santo, van Gogh illustra le sue finalit\u00e0 ricorrendo alla metafora degli ordini monastici:\nI primi artisti a cui pens\u00f2 quando van Gogh cerc\u00f2 di attirare adepti per questo nuovo ordine artistico furono Bernard e, soprattutto, Gauguin. Se la metafora dell'artista-santo aveva riscosso un'immensa popolarit\u00e0 nella poetica protoromantica, Gauguin non la riteneva per nulla attraente (egli, d'altronde, era un \u00abamante della vita e ateo convinto\u00bb, come ha osservato il Metzger). Van Gogh, temendo un possibile rifiuto dell'amico, cerc\u00f2 di convincerlo in tutti i modi: ad andare incontro ai suoi desideri fu Th\u00e9o, che nell'estate del 1888 contatt\u00f2 Gauguin offrendosi di pagargli il soggiorno ad Arles e garantendogli l'acquisto di dodici suoi quadri all'anno per la bella cifra di centocinquanta franchi. Gauguin, dopo qualche esitazione, accett\u00f2, pensando di mettere da parte quanto gli era necessario per realizzare il suo desiderio di trasferirsi, di l\u00ec a un anno, in Martinica. Nell'attesa dell'arrivo di Gauguin, van Gogh si preoccup\u00f2 di arredare con qualche altro mobile l'appartamento e orn\u00f2 con la solare \u00absinfonia in blu e giallo\u00bb dei girasoli la camera da letto. Gli scrisse:\nLa mutilazione dell'orecchio.\nGauguin giunse ad Arles il 29 ottobre 1888 e, al contrario di van Gogh, ne rimase deluso, definendola \u00abil luogo pi\u00f9 sporco del Mezzogiorno\u00bb e della Provenza. Il sogno di van Gogh di fondare un'associazione di pittori che perseguissero un'arte nuova lo lasciava scettico: in realt\u00e0 Gauguin desiderava ardentemente trasferirsi ai Tropici non appena ne avesse avuta la possibilit\u00e0. Come se non bastasse era irritato dalle abitudini disordinate di Vincent e dalla sua scarsa oculatezza nell'amministrare il denaro che avevano messo in comune. A giudizio di Gauguin, il soggiorno arlesiano e la permanenza con un personaggio strambo come van Gogh erano assolutamente mortificanti per la sua maturazione pittorica. Non fa neanche mistero della sua arrogante insoddisfazione, tanto che una volta confid\u00f2 all'amico Schuffenecker le seguenti parole:\nVan Gogh, al contrario, manifestava un'aperta ammirazione per Gauguin, che considerava un artista superiore; riteneva che le proprie teorie artistiche fossero banali se confrontate con le sue. Egli, inoltre, tendeva a valutare l'esperienza \u00abmonastica\u00bb presso la Casa Gialla con molta meno oggettivit\u00e0 rispetto a Gauguin: come osservato d'altronde dal Metzger, \u00abquesto fallimento costava assai meno a Gauguin, una partenza e due mesi persi, mentre van Gogh pagava con la distruzione della propria concezione del mondo, con il crollo di un'utopia faticosamente inseguita nel proprio lavoro: la comunit\u00e0 degli artisti era il perno della propria interpretazione di s\u00e9. Con Gauguin perdeva parte della propria identit\u00e0, [la quale] era inscindibilmente legata all'arte in cui si coagulava\u00bb.\nNei primi giorni del dicembre 1888 Gauguin ritrasse van Gogh, rappresentandolo nell'atto del dipingere girasoli. Vincent comment\u00f2: \u00abSono certamente io, ma io divenuto pazzo\u00bb. Nelle sue memorie Gauguin scrive che quella sera stessa, al caff\u00e8, i due pittori bevvero molto e improvvisamente Vincent scagli\u00f2 il suo bicchiere contro il viso di Gauguin che riusc\u00ec a evitarlo, con gran spavento. Dopo quell'episodio seguirono giorni di tensione e i due litigarono in modi plateali anche in occasione di una visita al museo di Montpellier per osservare le opere di Delacroix e di Courbet: era ormai palese come i desideri di Vincent di intrecciare una fratellanza artistica con Gauguin fossero velleitari, se non ingenui. Fu cos\u00ec che Gauguin prese la decisione di partire da Arles.\nLe \u00abtensioni eccessive\u00bb (cos\u00ec le defin\u00ec lo stesso Vincent) tra i due toccarono il loro apice il pomeriggio del 23 dicembre. Quel giorno van Gogh - la ricostruzione del fatto \u00e8 tuttavia controversa - dopo un acceso alterco rincorse per strada Gauguin con un rasoio, rinunciando ad aggredirlo quando l'uomo si volt\u00f2 per affrontarlo. Gauguin corse in albergo con i bagagli, preparandosi a lasciare Arles; van Gogh invece, in preda a disperate allucinazioni, rivolse su di s\u00e9 la sua furia, tagliandosi il lobo dell'orecchio sinistro. Il macabro trofeo, sanguinante com'era, fu poi avvolto nella carta di giornale e consegnato come \u00abregalo\u00bb a Rachele, una prostituta del bordello che i due pittori erano soliti frequentare, tornando poi a dormire a casa sua. La mattina seguente, la polizia, trovandolo solo e addormentato (macchie di sangue erano su tutte le pareti della casa), lo fece ricoverare nel nosocomio dell'Hotel-Dieu, l'antico ospedale di Arles. Due storici di Amburgo, Hans Kaufmann e Rita Wildegans, sostengono nel libro \"L'orecchio di van Gogh, Paul Gauguin e il patto del silenzio\" che fu in realt\u00e0 Gauguin a mutilare l'amico dopo la lite; l'esperto francese Pascal Bonafoux, tuttavia, ritiene che questa teoria sia errata. Fatto sta che, grazie alle cure del dottor F\u00e9lix Rey, van Gogh riusc\u00ec a superare i giorni pi\u00f9 critici e usc\u00ec dal nosocomio il 7 gennaio 1889.\nA Saint-R\u00e9my-de-Provence (1889).\n\u00abNon sono veramente malato di mente, ho voglia di lavorare e non mi stanco...\u00bb.\n\u00abPer quanto possa giudicare\u00bb scrisse Vincent a Th\u00e9o dopo il rilascio \u00abnon sono veramente malato di mente. Come puoi vedere, i quadri che ho fatto nel periodo fra i due attacchi sono pi\u00f9 tranquilli e non peggiori degli altri. Ho molta voglia di lavorare e non mi stanco\u00bb. Cos\u00ec Vincent comment\u00f2, in maniera serafica e pi\u00f9 consapevole, il vivace dibattito diagnostico che ha tentato di rintracciare l'eziologia della sua malattia nel corso degli anni: oltre centocinquanta psichiatri hanno tentato di classificare i suoi disturbi, con il risultato di circa trenta diagnosi diverse. Esse includono la schizofrenia, il disturbo bipolare, la sifilide, l'avvelenamento da ingestione di vernici al piombo (saturnismo), l'epilessia del lobo temporale e la porfiria acuta intermittente (vista l'ereditariet\u00e0 e la demenza diagnosticata poi al fratello), con l'aggravante della malnutrizione, del lavoro eccessivo, dell'insonnia e del consumo di alcool, in particolare di assenzio.\nIn ogni caso, una volta terminata la degenza, Vincent fece ritorno alla Casa Gialla e super\u00f2 la sua crisi, anche grazie al sostegno morale di Joseph Roulin, un uomo imponente e gioviale \u00abcon una grande barba, molto simile a Socrate\u00bb, e di Th\u00e9o, immediatamente giunto a Marsiglia quando seppe da Gauguin cosa stava succedendo. Vincent alternava periodi di serenit\u00e0, nei quali era in grado di valutare lucidamente e ironicamente tutto quello che gli era successo, a momenti di ricadute nella malattia: il 9 febbraio, dopo una crisi nella quale era convinto che qualcuno volesse avvelenarlo, fu nuovamente ricoverato in ospedale. Una volta dimesso Vincent riprese a lavorare di buona lena nella Casa Gialla: la crisi della sua salute mentale, tuttavia, era palpabile, e trenta cittadini di Arles, autodefinendosi \u00abantropofaghi\u00bb, si fecero avanti firmando una petizione dove si richiedeva l'internamento in manicomio del \u00abrosso pazzo\u00bb. Grazie all'intervento di Signac la petizione non ebbe buon esito: Vincent, tuttavia, comprese di essere malato sia fisicamente che spiritualmente e perci\u00f2, dopo l'ennesimo deliquio, l'8 maggio 1889 entr\u00f2 volontariamente nella \"Maison de Sant\u00e9\" di Saint-Paul-de-Mausole, un vecchio convento adibito a ospedale psichiatrico a Saint-R\u00e9my-de-Provence, a una ventina di chilometri da Arles.\nNella clinica di Saint-R\u00e9my non veniva praticata alcuna cura, a meno di definire \u00abcura\u00bb i due bagni settimanali cui i pazienti erano sottoposti. Non se ne lamentava il pittore quando scrisse che \u00abosservando la realt\u00e0 della vita dei pazzi in questo serraglio, perdo il vago terrore, la paura della cosa e a poco a poco posso arrivare a considerare la pazzia una malattia come un'altra\u00bb.. Vincent, in ogni caso, viveva in una stanza con un tappeto grigioverde, un divano logoro e una finestra sbarrata che guardava un giardino della clinica e, al di l\u00e0 di quello, i campi e, pi\u00f9 lontano, le montagne delle Alpilles, l'ultima catena delle Alpi francesi. Aveva a disposizione per lavorare un'altra camera vuota, poteva andare a dipingere anche fuori dal manicomio, accompagnato da un sorvegliante, e continu\u00f2 a mantenersi in contatto epistolare con il fratello, che gli spediva libri e giornali. L'inattivit\u00e0, infatti, risultava inaccettabile per Vincent, che nella solitudine della vita claustrale del manicomio poteva sentirsi vivo solamente consultando i cataloghi delle pi\u00f9 importanti mostre delle opere di Monet e di Rodin nella galleria parigina di Petit, divorando un'edizione dei drammi di Shakespeare, o ancora dipingendo i luminosi vigneti o gli uliveti grigio-argentei del paesaggio intorno Saint-R\u00e9my. A questo periodo risalgono infatti ben centoquaranta dipinti, fra i quali la celeberrima \"Notte stellata\", oggi esposta al Museum of Modern Art di New York.\nLa vita del pittore, purtroppo, continu\u00f2 a essere costellata di eventi spiacevoli: nel giugno 1889 sub\u00ec un violentissimo attacco allucinatorio, e il matrimonio tra Th\u00e9o e Johanna Bonger - coronato con la nascita del piccolo Vincent, cos\u00ec chiamato proprio in onore dello zio e padrino - lo lasci\u00f2 in uno stato di profonda prostrazione, causata dal timore di vedere il suo amato fratello allontanarsi da lui e dai suoi travagli. L'atmosfera deprimente che si respirava nel manicomio, d'altronde, non aiutava certo a risollevare il morale di Vincent, che verso la fine del dicembre 1889 tent\u00f2 persino di suicidarsi ingerendo colori velenosi (ne consegu\u00ec un assoluto divieto di dipingere a olio).\nL'inizio del successo.\nSe non altro, tuttavia, il pubblico inizi\u00f2 a interessarsi di lui e delle sue opere. A novembre ricevette l'invito a esporre sue tele all'associazione \u00abLes XX\u00bb, a Bruxelles: accett\u00f2 inviando sei quadri, due \"Girasoli\", \"L'edera\", \"Frutteto in fiore\", \"Campo di grano all'alba\" e \"La vigna rossa\". Fu il pittore Bernard a invitare il critico d'arte Albert Aurier, redattore de \u00abLe Moderniste\u00bb e ammiratore della letteratura simbolista, a interessarsi di van Gogh: questi pubblic\u00f2 allora sul \u00abMercure de France\u00bb del gennaio 1890 l'articolo \"Les Isol\u00e9s: Vincent van Gogh\" in cui analizz\u00f2, esaltandola, la sua pittura. Defin\u00ec inizialmente la sua personalit\u00e0:\nIn seguito Aurier rintracci\u00f2 la sostanza della sua pittura nella poetica del simbolismo: van Gogh percepirebbe ...\nNon credeva che van Gogh potesse mai godere del successo che pure avrebbe meritato:\nPer quanto van Gogh potesse essere lusingato dalle lodi, giudic\u00f2 l'articolo pi\u00f9 un interessante pezzo di letteratura che un'analisi corretta della sua pittura. Al critico rispose direttamente che le valutazioni sul suo cromatismo gli sembravano pi\u00f9 pertinenti se riferite a un pittore come Adolphe Monticelli e difese anche la pittura di Meissonier, per il quale espresse \u00abun'ammirazione senza limiti\u00bb.\nSi era intanto aperta a Parigi, il 19 marzo, una mostra dei pittori \"indipendenti\" inaugurata dal Presidente della Repubblica - dimostrazione di quanto la moderna pittura impressionista, neo-impressionista e post-impressionista fosse ormai divenuta \u00abrispettabile\u00bb - e van Gogh vi partecipava con dieci tele. Erano esposti dipinti di Seurat, Signac, Toulouse-Lautrec, il doganiere Rousseau, Guillaumin, Dubois-Pillet, Th\u00e9o van Rysselberghe, Anquetin, Lucien Pissarro, Henry van de Velde. Monet sostenne che le opere di van Gogh erano le cose migliori della mostra e anche Gauguin gli scrisse, congratulandosi: \u00abcon soggetti ispirati alla natura, l\u00e0 siete \"il solo che pensa\"\u00bb.\nAd Auvers-sur-Oise (1890).\nUna volta decisa la partenza - \u00abqui l'ambiente comincia a pesarmi pi\u00f9 di quanto possa esprimere: ho pazientato pi\u00f9 di un anno, ho bisogno d'aria, mi sento oppresso dalla noia e dal dolore\u00bb - i soggetti degli ultimi dipinti di Vincent a Saint-R\u00e9my si alleggeriscono: sono rose e iris su un fondo uniforme, ora con un \u00abeffetto dolce e armonioso per la combinazione dei verdi, rosa, violetti\u00bb, ora con \u00abun effetto di complementari terribilmente disparati che si esaltano per la loro opposizione\u00bb.\nIl 16 maggio 1890 Vincent lasci\u00f2 definitivamente Saint-R\u00e9my per raggiungere il fratello a Parigi. Il direttore della clinica aveva rilasciato regolare autorizzazione e stilato l'ultima scheda. Vincent arriv\u00f2 a Parigi il 17 maggio e conobbe per la prima volta il nipotino e la signora van Gogh, che defin\u00ec il cognato un uomo \u00abforte, largo di spalle, con un colorito sano, un'espressione allegra e un'aria decisa\u00bb, decisamente pi\u00f9 in salute del fratello, che invece era tormentato da una tosse cronica. Pass\u00f2 tre giorni in casa di Th\u00e9o, riesaminando i tanti suoi quadri che nel tempo gli aveva mandato, visit\u00f2 il Salon, dove rimase colpito da un Puvis de Chavannes, e una mostra d'arte giapponese. Poi, come convenuto, il 21 maggio part\u00ec per stabilirsi a Auvers-sur-Oise, un villaggio a una trentina di chilometri da Parigi dove risiedeva un medico amico di Th\u00e9o, il dottor Paul-Ferdinand Gachet (1828-1909), che si sarebbe preso cura di lui. Van Gogh prese alloggio nel caff\u00e8-locanda gestito dai coniugi Ravoux, nella piazza del Municipio. Sembr\u00f2 soddisfatto della nuova sistemazione: \u00abAuvers \u00e8 di una bellezza severa, e la campagna \u00e8 caratteristica e pittoresca.\u00bb\nIl 62enne dottor Gachet, omeopata, darwinista, favorevole alla cremazione dei defunti - un'opinione scandalosa a quei tempi - repubblicano, socialista e libero pensatore, era un personaggio molto noto ad Auvers, dove abitava in un villino che dominava il paese. Laureatosi a Montpellier in medicina generale e con un particolare interesse per la psichiatria, esercit\u00f2 a lungo a Parigi, dove conobbe molti artisti, da Victor Hugo a Gustave Courbet, da Manet a Renoir e C\u00e9zanne, e la sua casa conservava parecchie tele di impressionisti, oltre a una notevole quantit\u00e0 di soprammobili e oggetti vari che van Gogh chiamava \u00abnere anticaglie\u00bb.\nFu anche disegnatore, pittore - partecip\u00f2 a esposizioni firmandosi con lo pseudonimo di van Ryssel - e incisore dilettante: nella macchina presente in casa C\u00e9zanne, Pissarro e Guillaumin eseguirono alcune incisioni e fu su suo consiglio che van Gogh esegu\u00ec la sua unica acquaforte che ritrae lo stesso dottor Gachet.\nLa sua competenza nelle cose artistiche, certe comuni preferenze e anche il suo garbo e la sua natura fondamentalmente malinconica fecero presa sul pittore, che frequent\u00f2 spesso la sua casa, ritraendo due volte la figlia Marguerite e non mancando di fargli il ritratto, che replic\u00f2 anche in una seconda versione.\nIn giugno Th\u00e9o e la famiglia gli fecero visita e progettarono la possibilit\u00e0 di affittare ad Auvers una casa dove Vincent avrebbe potuto vivere insieme a qualche altro artista. La visita fu ricambiata da Vincent il 6 luglio a Parigi, dove incontr\u00f2 Toulouse-Lautrec e, per la prima volta, il critico d'arte Albert Aurier. In quei giorni Th\u00e9o, oltre ad avere il figlio seriamente malato, era afflitto da problemi di lavoro: cos\u00ec, Vincent prefer\u00ec ritornare presto ad Auvers, non sopportando il clima di tensione che percepiva nella famiglia del fratello. Van Gogh cominci\u00f2 a temere una nuova crisi, e questa eventualit\u00e0 lo rese particolarmente nervoso: ebbe una violenta lite con Gachet per motivi banali - gli rimprover\u00f2 di non aver fatto incorniciare una tela di Guillaumin che il dottore aveva in casa - e scrisse al fratello:\nNel periodo auversiano, in poco meno che due mesi, Vincent realizz\u00f2 il \"Paesaggio con cielo tempestoso\", il \"Campo di grano con volo di corvi\" e \"Il giardino di Daubigny\" e scrisse:\n\u00c8 certo che egli non faceva nulla per alleviare la sua solitudine nonostante ne fosse oppresso: non frequent\u00f2 mai i non pochi pittori che soggiornavano ad Auvers - uno di essi, l'olandese Anton Hirschig, alloggiava nel suo stesso albergo - anche se forse loro stessi, spaventati, lo evitavano, a causa della sua malattia. Per lo stesso Hirschig egli \u00abaveva un'espressione assolutamente folle, con gli occhi infuocati, che non osavo guardare\u00bb.\nLa morte misteriosa.\nLa sera del 27 luglio 1890, una domenica, dopo essere uscito per dipingere i suoi quadri come al solito nelle campagne che circondavano il paese, rientr\u00f2 la sera sofferente nella locanda e si rifugi\u00f2 subito nella sua camera. Ravoux, non vedendolo a pranzo, sal\u00ec in camera sua, trovandolo disteso e sanguinante sul letto: a lui van Gogh confess\u00f2 di essersi sparato un colpo di rivoltella allo stomaco in un campo vicino.\nAl dottor Gachet - che, non potendo estrarre il proiettile, si limit\u00f2 ad applicare una fasciatura mentre gli esprimeva, comunque, la speranza di salvarlo - rispose che aveva tentato con coscienza il suicidio e che, se fosse sopravvissuto, avrebbe dovuto \u00abriprovarci\u00bb: \u00abvolevo uccidermi, ma ho fatto cilecca\u00bb. Rifiut\u00f2 di dare spiegazioni del suo gesto ai gendarmi e, con il fratello Th\u00e9o che, avvertito, era accorso la mattina dopo, trascorse tutto il 28 luglio, fumando la pipa e chiacchierando seduto sul letto: gli confid\u00f2 ancora che la sua \u00abtristezza non avr\u00e0 mai fine\u00bb. Sembra che le sue ultime parole siano state \u00abora vorrei ritornare\u00bb. Poco dopo ebbe un accesso di soffocamento, poi perse conoscenza e mor\u00ec quella notte stessa, verso l'1:30 del 29 luglio. Aveva 37 anni. In tasca gli trovarono una lettera non spedita a Th\u00e9o, dove aveva scritto, tra l'altro: \u00abVorrei scriverti molte cose ma ne sento l'inutilit\u00e0 [...] per il mio lavoro io rischio la vita e ho compromesso a met\u00e0 la mia ragione\u00bb.\nEssendo il pittore morto suicida, il parroco di Auvers si rifiut\u00f2 di benedirne la salma, e il carro funebre fu fornito da un municipio vicino. La vicina cittadina di M\u00e9ry, comunque, acconsent\u00ec alla sepoltura e il funerale si tenne il 30 luglio.\nVan Gogh venne sepolto adagiato in una bara, rivestita da un drappo bianco e ricoperta da mazzi di fiori, dai girasoli che amava tanto, dalle dalie e da altri fiori gialli. Oltre a Th\u00e9o e al dottor Gachet furono presenti pochi amici giunti da Parigi: Lucien Pissarro, figlio di Camille, \u00c9mile Bernard, \"p\u00e8re\" Tanguy.\nPochi mesi dopo, anche Th\u00e9o van Gogh, distrutto dopo la morte del fratello, venne ricoverato in una clinica parigina per malattie mentali. Dopo un apparente miglioramento, si trasfer\u00ec a Utrecht, dove mor\u00ec il 25 gennaio 1891, a sei mesi di distanza da Vincent, oppresso dai sensi di colpa di non avere aiutato il fratello a sufficienza. Nel 1914, le sue spoglie, per volont\u00e0 della vedova Johanna van Gogh-Bonger, furono trasferite ad Auvers e tumulate accanto a quelle dell'amato fratello. Johanna chiese che un ramoscello di edera del giardino del Dottor Gachet venisse piantato tra le due pietre tombali, e ancora oggi le lapidi sono immerse in un groviglio di edera.\nNel 2011, gli storici dell'arte Steven Naifeh e Gregory White Smith, nella biografia \"Van Gogh: The Life\", hanno avanzato l'ipotesi che van Gogh non sarebbe morto suicida. Ipotizzano che l'artista, mentre stava dipingendo in un campo, sarebbe stato colpito da un colpo di rivoltella sparato accidentalmente da due ragazzi che si divertivano a tormentarlo giocando con una pistola. Secondo gli autori, Vincent - profondamente desideroso di morte, depresso e consapevole dei guai in cui sarebbero incorsi i ragazzi - non avrebbe rivelato a nessuno la circostanza, lasciando credere di essersi sparato da solo. Alla base di queste interpretazioni ci sono alcune dicerie raccolte in loco dallo storico dell'arte John Rewald nel 1930, delle quali, nel libro, non si cita la fonte, e un'intervista del 1956, ugualmente priva di riferimenti bibliografici, a Ren\u00e9 Secretan, indicato, assieme al fratello Gaston, come il responsabile. La comunit\u00e0 accademica non ha accolto queste ipotesi e Leo Jansen, curatore del van Gogh Museum di Amsterdam ha definito queste conclusioni \u00abnon sufficientemente provate\u00bb affermando, peraltro, che \u00abi due autori non hanno trovato fatti nuovi, ma li hanno interpretati in maniera diversa\u00bb.\nNel 2018 l'attore Willem Dafoe ha interpretato Vincent Van Gogh nel film \"Van Gogh - Sulla soglia dell'eternit\u00e0\", aggiudicandosi la Coppa Volpi al Festival del Cinema di Venezia.\nL'arte e le opere di van Gogh.\nGli esordi: la pittura contadina.\nNon si pu\u00f2 sostenere che la pittura sia stata una vocazione per van Gogh, che infatti cominci\u00f2 a dipingere dopo aver compiuto ventotto anni. A giudicare dagli anni della sua piena giovinezza, se egli ebbe una vocazione, fu quella di essere vicino ai miseri della terra, i braccianti, i contadini poveri e gli operai per i quali il lavoro rappresentava la maggiore sofferenza, quelli delle miniere.\nUn'altra contingenza familiare - l'attivit\u00e0 del fratello Th\u00e9o nell'ambito del commercio d'arte - lo indirizz\u00f2 alla pittura, dove raccolse e fece proprio il messaggio, che non era soltanto artistico, ma ancora sociale ed etico, di Daumier, Courbet e Millet, tutti pittori che raffiguravano il mondo degli umili senza compiacenze pittoresche e aneddotiche. Van Gogh libera le radici del proprio fare pittorico proprio quando raffigura gli esclusi dai privilegi della societ\u00e0 moderna: ecco, allora, che i suoi quadri si popolano di contadini che vangano una terra dura e sassosa, che escono dalle loro casupole semplici e dignitose o che si riscaldano davanti alla fiammella di un focolare. Il \"pathos\" rustico di questi temi, tutti trattati con una tavolozza monotona e terrosa (nulla lascia presagire la colorazione viva che contraddistinguer\u00e0 le sue successive opere), \u00e8 raccontato con partecipazione sincera da van Gogh, che conferisce piena dignit\u00e0 pittorica alla nobile eppure straziante fatica del loro lavoro quotidiano. L\"'ethos\" del lavoro manuale che trasuda dalle opere del primo van Gogh rispecchia fedelmente il credo politico-sociale del pensatore John Ruskin, autore di un'opera denominata \"Pietre di Venezia, Sulla natura del Gotico\" dove denunci\u00f2 con toni particolarmente allarmati il potere alienante del lavoro industriale, cui contrappone la nobile creativit\u00e0 dell'artigianato. In questi passi Ruskin sembra quasi parafrasare van Gogh:\nLa maggiore realizzazione di questo periodo fu \"I mangiatori di patate\", nei quali, oltre a voler esprimere la propria simpatia verso gli umili, immedesimando in loro se stesso, van Gogh volle soprattutto rappresentare - come scrisse - coloro che esprimono la dignit\u00e0 della propria umanit\u00e0, vivendo pur miseramente ma del prodotto del proprio lavoro, seppure, come \u00e8 stato detto, egli nell'opera non fu \u00abben servito n\u00e9 dal suo disegno pesante e materiale, n\u00e9 dal suo colore assai scuro e sporco, senza energia n\u00e9 vitalit\u00e0\u00bb. E tuttavia, ancora alla fine del 1887, da Parigi confidava che \u00able scene di contadini che mangiano patate\u00bb erano ancora le cose migliori che avesse mai fatto.\nLa virata post-impressionista.\n\u00abA Parigi c'erano infiniti vetri colorati ...\u00bb.\nVan Gogh, una volta giunto a Parigi, fu letteralmente travolto dall'esuberanza dei nuovi stimoli pittorici che l\u00ec stavano germogliando e fiorendo. Nella met\u00e0 dell'Ottocento, d'altronde, in Francia erano maturati i presupposti per una vera e propria \"querelle des anciens et des modernes\" che vide contrapposti da una parte gli araldi dell'art pompier, sommi depositari di un sapere tecnico, fatto di regole oggettive e ferree e nobilitato dal trascorrere dei secoli, e dall'altra gli avanguardisti della modernit\u00e0, interessati a \u00abcatturare gli umori della vita, a gettare uno sguardo coraggioso sullo scenario della quotidianit\u00e0 e a introdurre una pi\u00f9 libera interpretazione della forma e del colore\u00bb (Metzger). Nonostante queste convinzioni di fondo, i \u00abpittori della vita moderna\u00bb si diversificavano tra di loro sia per formazione intellettuale, sia per temi e soluzioni specifici: gli Impressionisti e i Divisionisti, per esempio, si ponevano in maniera radicalmente differente rispetto alla problematica della luce. La scena artistica europea, dunque, non si concretizzava in un qualcosa di monolitico, siccome presentava un insieme pluriforme di autori e di dottrine.\nVan Gogh interiorizz\u00f2 e assimil\u00f2 con notevole rapidit\u00e0 tutti questi \u00abismi\u00bb, senza per questo consacrarsi a una corrente artistica specifica: anzi, egli attinse arbitrariamente da ciascuna corrente e le us\u00f2 in combinazione a proprio piacimento, dando cos\u00ec vita a uno stile originale e personalissimo. Di seguito si riporta una citazione del Metzger:\nVan Gogh e l'Impressionismo.\nInizialmente van Gogh non era affatto interessato alla pittura impressionista:\nPer Vincent l'arte moderna era rappresentata dalla scuola di Barbizon: oltre all'ormai classico Delacroix, egli ammirava Corot, Daumier, Troyon, Daubigny, Bastien Lepage, Jean Fran\u00e7ois Aschemlsch e soprattutto Millet, che rappresentava per lui il vertice della pittura. L'importanza che il suo iniziale dilettantismo e la sua inclinazione essenzialmente romantica attribuiva al soggetto del dipinto e alla correttezza tecnica dell'esecuzione gli faceva apprezzare perfino un Meissonier, lodatissimo a quel tempo ma molto lontano dal suo spirito. D'altronde sapeva che l'abilit\u00e0 tecnica non doveva essere il fine dell'arte, ma solo il mezzo per esprimere il proprio sentire: \u00abquando non posso farlo in modo soddisfacente, mi sforzo di correggermi. Ma se il mio linguaggio non piace, ci\u00f2 mi lascia completamente indifferente\u00bb.\nVan Gogh, a differenza degli Impressionisti, non cerc\u00f2 di cogliere l'attimo fuggente, n\u00e9 volle mai utilizzare il colore e la materia in funzione della cangiante mobilit\u00e0 della luce. Come loro si rapportava al reale con un approccio immediato, ma i rapidi tocchi di colore impiegati da van Gogh non si profilano sulla tela come le \u00abvirgolettature\u00bb impressioniste, bens\u00ec descrivono una fantasmagoria di linguette \u00abminute, accostate, flesse, orientate, parallele a blocchi\u00bb (StileArte) che riecheggiano e potenziano la sagoma del soggetto dipinto. Van Gogh, dunque, rinuncia all'accidentalit\u00e0 ottica e cromatica delle opere impressioniste in favore di un tratto forte ed inciso e di una forte marcatura cromatica: in questo senso la sua esperienza figurativa si pu\u00f2 definire \u00abpost-impressionista di tendenza espressionista\u00bb, proprio perch\u00e9 supera apertamente l'impostazione impressionista con stilemi che accentuano i valori emozionali ed espressivi dell'opera stessa, rispondendo dunque non tanto a una trascrizione pedissequa del dato naturalistico quanto al modo di sentire del pittore.\nIl \u00abGiapponismo\u00bb di van Gogh.\nDurante il biennio trascorso a Parigi crebbe in van Gogh l'interesse per l'arte giapponese, che aveva gi\u00e0 mostrato di apprezzare nelle sue lettere scritte ad Anversa. Grazie all'apertura dei porti del Giappone al commercio europeo, avvenuta verso la fine del XIX secolo, il giapponismo e l'arte asiatica in generale divennero di grande interesse in Francia. Van Gogh acquist\u00f2 le sue prime stampe ad Anversa e trasmise il suo interesse per quell'arte lontana al fratello Theo; insieme raccolsero pi\u00f9 di quattrocento opere, oggi conservate al Van Gogh Museum di Amsterdam. L'infatuazione che van Gogh prov\u00f2 nei confronti dell'arte del Sol Levante era talmente intensa che il signor Siegfried Bing, uno dei mercanti d'arte orientale pi\u00f9 acclamati di Parigi (dove ben trentasette botteghe erano impegnate nel commercio di cineserie e oggettistica giapponese), aveva aperto a Vincent persino le porte del proprio magazzino riservato.\nLe stampe giapponesi, infatti, proponevano una maggiore disinvoltura nella raffigurazione dello spazio, che dunque poteva cimentarsi in intriganti incoerenze dimensionali, e una cromia dalle notevoli qualit\u00e0 ornamentali. Furono queste tutte peculiarit\u00e0 che ebbero un'influenza determinante sulla figurazione di van Gogh, che dopo il soggiorno parigino inizi\u00f2 ad orchestrare giochi cromatici spregiudicati e liberi e a descrivere composizioni temerarie, bidimensionali, non pi\u00f9 bloccate in volumetrie solide eppure mortificanti. Tra i suoi lavori di chiara ispirazione giapponese vanno ricordati \"La cortigiana\", \"La fioritura\", \"L'italiana\" ed il \"Ritratto di\" p\u00e8re \"Tanguy\".\nLo stesso van Gogh non fece mai mistero della fascinazione estetica e culturale esercitata su di lui dalle stampe giapponesi e, nell'estate del 1888, afferm\u00f2: \u00abIl mio lavoro si \u00e8 costruito, per cos\u00ec dire, su quello dei giapponesi. L'arte giapponese \u00e8 in decadenza nella sua terra d'origine, ma cresce da nuove radici negli Impressionisti francesi\u00bb. Del settembre dello stesso anno \u00e8 invece la seguente lettera:\nContenuti.\nAutoritratti.\nTra il 1886 e il 1889 van Gogh esegu\u00ec ben trentasette autoritratti dalla scavatissima penetranza psicologica, che consentono all'osservatore di cogliere agilmente le inquietudini che tormentavano incessantemente il suo animo. Questo genere fu particolarmente frequentato dal pittore esclusivamente dopo il trasferimento ad Anversa, quando egli inizi\u00f2 a rimediare al suo aspetto malconcio e trasandato con una serie di aggiustamenti cosmetici volti a renderlo pi\u00f9 attraente e, pertanto, maggiormente idoneo a una grande citt\u00e0: fu solo dopo che raggiunse un aspetto esteriore pi\u00f9 curato che van Gogh inizi\u00f2 a ritenere il genere dell'autoritratto meritevole di approfondimenti pittorici. Non va dimenticato, poi, che van Gogh era tormentato da una mancanza cronica di denaro e che pertanto trovava difficile reperire modelli disposti a posare per lui: la soluzione pi\u00f9 semplice, anche se sofferta, era dunque posare per se stesso.\nQuest'ultima circostanza affliggeva molto il pittore, non solo perch\u00e9 come si \u00e8 visto prediligeva i ritratti, ma anche perch\u00e9 l'atto di eseguire un autoritratto esasperava la sua crisi esistenziale, siccome lo costringeva a mettere in discussione la propria identit\u00e0, e a fronteggiare le sue pulsioni pi\u00f9 segrete e laceranti. \u00abCerco una rassomiglianza pi\u00f9 profonda di quella che raggiunge il fotografo\u00bb scrisse Vincent alla sorella, mentre a Th\u00e9o rivel\u00f2: \u00abSi dice, ed io ne sono fermamente convinto, che sia molto difficile conoscere se stessi. Tuttavia, non \u00e8 di certo pi\u00f9 semplice fare il proprio ritratto. I ritratti dipinti da Rembrandt, hanno qualche cosa in pi\u00f9 del vero, contengono una rivelazione\u00bb. I dipinti variano in intensit\u00e0 e colore e alcuni ritraggono l'artista con la barba e altri senza. Particolari sono gli autoritratti che lo rappresentano bendato, dipinti dopo l'episodio in cui lo ha visto recidersi un orecchio. L\"'Autoritratto senza barba\", realizzato alla fine di settembre 1889, \u00e8 uno dei dipinti pi\u00f9 costosi di tutti i tempi essendo stato venduto per 71,5 milioni di dollari nel 1998 a New York. A quel tempo, era il terzo (o quarto per l'aggiustamento dovuto all'inflazione) dipinto pi\u00f9 pagato di sempre. Questo quadro fu anche l'ultimo autoritratto di van Gogh e fu realizzato come regalo di compleanno per sua madre.\nTutti gli autoritratti dipinti a Saint-R\u00e9my mostrano il lato del volto dell'artista con l'orecchio sano, cio\u00e8 il destro. Tuttavia, essendo realizzati allo specchio, il lato sano che appare in questi dipinti \u00e8 il sinistro.\nRitratti.\nVan Gogh, noto per i suoi paesaggi, sembrava per\u00f2 avere la sua pi\u00f9 grande ambizione nei ritratti. A proposito di essi, ebbe a dire: \u00abL'unica cosa in pittura che mi emoziona nel profondo della mia anima, e che mi fa sentire pi\u00f9 infinito di ogni altra cosa\u00bb.\nA sua sorella scrisse:\nIn generale, nei ritratti, egli si pone il problema di:\nCipressi.\nSono numerosi i dipinti di van Gogh che raffigurano cipressi. \u00abBelli come obelischi egizi\u00bb: era questo il giudizio che van Gogh riserv\u00f2 a queste alberature, note per svettare maestosamente nel cielo, dominando il paesaggio circostante con la loro statuaria verticalit\u00e0. Queste conifere, conosciute da tempi remotissimi, provenivano dalla regione dell'Europa orientale e conferivano alle colline francesi \u00abun carattere mediterraneo, senza per\u00f2 assumere le connotazioni pittoresche di un bene geografico e climatico fruibile, di un clich\u00e9 da cartolina postale per turisti\u00bb (Metzger). Van Gogh, poi, correla i cipressi alla cultura egizia, eppure \u00e8 ben consapevole della luttuosa simbologia che gli gravita attorno (notoriamente, infatti, i cipressi sono piantati nei cimiteri): \u00abIl cipresso rappresenta la macchia nera in un paesaggio sotto il sole, ma \u00e8 una delle note nere pi\u00f9 interessanti, fra le pi\u00f9 difficili da azzeccare, tra quelle che posso immaginare\u00bb. Ecco, allora, che nei cipressi sussistono, senza annullarsi a vicenda e l'uno accanto all'altro, impulsi contraddittori la vita e la morte, la tristezza pi\u00f9 nera e abissale e la pi\u00f9 piena gioia dell\u2019oggi, e cos\u00ec via.\nDurante l'estate del 1889, su richiesta della sorella Wil, il pittore realizz\u00f2 diverse versioni pi\u00f9 piccole di \"Campo di grano con cipressi\". Queste opere sono caratterizzate da pennellate molto dense, gi\u00e0 utilizzate tra l'altro per uno dei suoi dipinti pi\u00f9 celebri, ovvero la \"Notte stellata\". Le altre opere della serie sono simili negli elementi stilistici tra cui \"Cipressi con le Alpilles sullo sfondo\" (1889), \"Cipressi\" (1889), \"Cipressi con due figure\" (1889-1890), \"Strada con cipressi e stella\" (1890) e la \"Notte stellata sul Rodano\" (1888). Questi capolavori sono diventati sinonimo dell'arte di van Gogh attraverso la loro unicit\u00e0 stilistica.\nIl \"Sentiero di notte in Provenza\" (1890), \u00e8 un'opera dal soggetto irreale e artificiale, come in \"Notte stellata\". Lo storico dell'arte Ronald Pickvance sostiene che questo dipinto rappresenti un'esperienza esaltata della realt\u00e0, una fusione tra Nord e Sud; Van Gogh e Gauguin, invece, indicano questo dipinto come un'\u00abastrazione\u00bb. Facendo riferimento a \"Cipressi con le Alpilles sullo sfondo\", in una lettera a Theo, van Gogh scrisse: \u00abFinalmente ho un paesaggio con i cipressi e anche un nuovo studio di una notte stellata\u00bb.\nFiori.\nUno dei soggetti pi\u00f9 ricorrenti nell\"'oeuvre\" di van Gogh sono i fiori, raffigurati sia in composizioni di ampio respiro, come \"Paesaggio di Arles con Iris\", o in rappresentazioni esclusive. Queste opere, tutte di grande effetto decorativo, riflettono splendidamente gli interessi del pittore nel linguaggio cromatico della tecnica giapponese \"ukiyo-e\" di cui si era appassionato. Nella parabola artistica di van Gogh troviamo infatti raffigurati oleandri, papaveri, fiordalisi, peonie, crisantemi, rose, viscarie, zinnie, garofani, pratoline, erba cipollina, nontiscordardim\u00e9, lill\u00e0, margherite, gladioli, crisantemi, lunaria, violaciocche e persino fiori di campo. Nell'universo figurativo vangoghiano, poi, un posto di tutto rilievo spetta assolutamente ai girasoli, fiori ai quali il nome dell'artista \u00e8 indissolubilmente legato. \u00abTu sai che Jeannin ha la peonia, che Quast ha la malva rosa, ma io ho il girasole [\u2026] se a quarant\u2019anni dipingo i ritratti come i fiori sar\u00f2 all'altezza di ogni altro artista\u00bb scrisse van Gogh al fratello Th\u00e9o, aggiungendo poi: \u00abIl girasole \u00e8 mio, in un certo senso\u00bb.\nL'artista ha eseguito due serie di dipinti di girasoli: la prima mentre si trovava a Parigi nel 1887 e la seconda l'anno successivo, durante il suo soggiorno ad Arles. La prima serie, eseguita sotto la fascinazione dei dipinti di Adolphe Monticelli, raffigura i girasoli con lo stelo reciso e i petali martoriati: van Gogh si dimostra molto solidale alla tragica condizione di questi fiori che, lontani dalla terra che d\u00e0 vita, vedranno presto morire la loro fragile bellezza. Ad Arles, invece, van Gogh realizz\u00f2 la seconda serie dei girasoli, intendendo con essa decorare la stanza della \u00abcasa gialla\u00bb dedicata a Gauguin. Sono queste tele di particolare interesse in quanto furono realizzate in un periodo di raro ottimismo per l'artista: se nelle opere contadine di Nuenen non vi era spazio per l'allegria del colore, nei \"Girasoli\" di Arles van Gogh intreccia armoniosamente colore ed emozione, adottando una tavolozza vivace, gioiosa, \"solare\". In questo modo Vincent riesce a sfuggire alla riflessiva e fuggevole immobilit\u00e0 delle tradizionali nature morte e d\u00e0 vita a \u00abnature vive\u00bb, pulsanti di un'energia endogena, pregnante ed eterna, con i colori che \u00abcantano\u00bb e intonano delicate sinfonie.\nSe i girasoli sono sinonimo d'estate, van Gogh si fa cantore del miracolo primaverile della rinascita raffigurando invece iris e frutteti in fiore: sono ovviamente essenze vegetali appartenenti al mondo figurativo nipponico, a tal punto che \u00e8 lecito parlare di \u00abgiapponiserie\u00bb floreali. Cos\u00ec come nei dipinti dei girasoli, gli iris vangoghiani \u00abrisplendono di luminosit\u00e0 propria\u00bb e \u00abnon sono oggetti passivi dell'irraggiamento solare, ma soggetti attivi, capaci di immergere il loro intorno in un terso chiarore\u00bb (Metzger). \u00c8 del 1890 l'affascinante \"Ramo di mandorlo in fiore\" o \"Ramo di mandorlo fiorito\", realizzato a Saint R\u00e9my nel febbraio del 1890 e regalato da Van Gogh al fratello Th\u00e9o e alla sua moglie Johanna in occasione della nascita del loro figlio Vincent Villem. L'opera, ispirata alle stampe giapponesi (di gran moda in quel momento), rappresenta un ramo di mandorlo fiorito, dai petali bianchi, quasi perlacei, che si stagliano in un cielo blu percorso da sfumature turchesi. Questa specie botanica rappresenta il simbolo della vita che nasce: il mandorlo, uno dei primi alberi in fiore, nel soleggiato sud, in quel febbraio annunciava infatti l'imminente primavera, come l'inizio di una nuova vita.\nCampi di grano.\nI passaggi intorno ad Arles sono dei soggetti che van Gogh dipinse in molte occasioni. Egli realizz\u00f2, infatti, una serie di dipinti raffiguranti raccolti, campi di grano e altri edifici rurali della zona, tra cui \"Il vecchio mulino\" (1888). Un ottimo esempio di questi dipinti ci viene fornito dalla serie dei campi di grano inviati poi a Pont-Aven, il 4 ottobre 1888, come scambio di lavori con Paul Gauguin, \u00c9mile Bernard e Charles Laval. In vari momenti della sua vita, van Gogh, dipinse ci\u00f2 che vedeva dalle finestre delle sue abitazioni a L'Aia, Anversa, Parigi e dalla sua cella nel manicomio di Saint-R\u00e9my.\nNel luglio del 1890 van Gogh scriveva che era assorbito \u00abdalla pianura immensa contro le colline, sconfinata come il mare, gialla delicata\u00bb. Era affascinato dai campi in maggio, quando il grano biondeggiava giovane e rigoglioso. Il tempo peggior\u00f2 nel mese di luglio, quando scrisse a Th\u00e9o di aver visto \u00abvasti campi di grano sotto cieli tormentati\u00bb, aggiungendo che non aveva \u00abbisogno di uscire dal mio modo di provare ed esprimere la tristezza e la solitudine estrema\u00bb. In particolare, \"Campo di grano con volo di corvi\" \u00e8 un'espressione convincente e commovente del tormentato stato d'animo dell'artista nei suoi ultimissimi giorni.\nFortuna critica.\nIl pubblico inizi\u00f2 a scoprire le opere di van Gogh alla fine degli anni 1880, quando il 3 settembre 1889 si inaugur\u00f2 la quinta esposizione degli Ind\u00e9pendants. Qui erano esposte l\"'Iris\" e la \"Notte stellata sul Rodano\": \u00abPer cattiva che sia stata l'esposizione degli Ind\u00e9pendants, molte persone hanno visto i tuoi iris e ne parlano di tanto in tanto con me\u00bb afferma Th\u00e9o nella lettera T20. Nel 1890 fu invece il turno della settima mostra del gruppo Les XX, dove l'arte vangoghiana fu energicamente difesa da Toulouse-Lautrec quando un certo Henry de Groux critic\u00f2 velenosamente \u00abquello schifo dei girasoli di un certo signor Vincent\u00bb. Fu un avvenimento chiave: per la prima volta non solo si parlava dell'arte di van Gogh, ma questa era riuscita persino a procurarsi ferventi estimatori.\nAll'indomani della sua morte van Gogh fu sinceramente pianto da molti suoi conoscenti, a partire da Octave Mirbeau, che nel 1892 scrisse che si trattava \u00abdi una perdita infinitamente triste per l'arte ... il popolo non si \u00e8 affollato ad un magnifico funerale e il povero Vincent van Gogh, la cui morte comporta l'esaurirsi di una bella fiamma di genio, \u00e8 morto in maniera tanto oscura e negletta come ha vissuto\u00bb. Ci\u00f2 malgrado le sue opere in principio precipitarono in uno sfortunato destino: Th\u00e9o, che avrebbe potuto consacrare la fama del fratello in maniera definitiva, mor\u00ec nel gennaio 1891, seguito nella tomba nel 1892 dall'Aurier, uno dei critici d'arte che pi\u00f9 supportavano Vincent. Gauguin, d'altronde, non desiderava affatto promuovere la reputazione del defunto amico.\nLa fortuna, tuttavia, arriv\u00f2 finalmente ad arridere al pittore. Il culto vangoghiano fu infatti ravvivato dalla consistente serie di mostre commemorative tributategli in suo onore in tutti i musei del mondo. Importante \u00e8 stato anche il contributo di Henk Bremmer, critico d'arte che si occup\u00f2 di divulgare l'universo artistico vangoghiano in numerose lezioni e conferenze: fu merito suo se Helene Kr\u00f6ller-M\u00fcller si avvicin\u00f2 all'arte di Vincent, arrivando a essere una sua avida collezionista (a tal punto che una rilevante parte delle opere del pittore oggi \u00e8 esposta nel museo da lei fondato, il Kr\u00f6ller-M\u00fcller Museum). Non meno vigorosa \u00e8 stato il retaggio che Vincent van Gogh ha tramandato alle generazioni di pittori a lui successive. Nella sua ultima lettera a Theo, Vincent ammise di non aver avuto figli, ma che considerava i suoi quadri come la sua pi\u00f9 autentica progenie. Riflettendo su questo, lo storico Simon Schama ha concluso che van Gogh \u00abha avuto un bambino, l'Espressionismo, e molti, veramente molti eredi\u00bb. Schama fa menzione poi un ampio numero di artisti che sono stati influenzati dallo stile di van Gogh, tra cui Willem de Kooning, Howard Hodgkin e Jackson Pollock. Di seguito si riportano le parole del critico d'arte Sue Hubbard: \u00abAll'inizio del XX secolo van Gogh ha fornito agli espressionisti un nuovo linguaggio pittorico. Ci\u00f2 gli ha consentito di andare oltre l'apparenza e di penetrare le verit\u00e0 pi\u00f9 profonde dell'essenza. Non a caso, proprio in quegli anni Freud approfondiva la conoscenza delle province del subconscio: tutto ci\u00f2 rende van Gogh un pioniere dell'arte moderna\u00bb.\nL'interesse mai sopito per van Gogh \u00e8 attestato non solo dalle vertiginose cifre di vendita raggiunte da alcuni suoi dipinti battuti all'asta (si pensi che nel 1990 il \"Ritratto del dottor Gachet\" \u00e8 stato venduto per 82,5 milioni di dollari, 151.2 al netto dell'inflazione), ma anche dall'istituzione di un ente museale a lui dedicato, il museo van Gogh di Amsterdam, organo principe nei Paesi Bassi e nel mondo per l'esposizione dei dipinti vangoghiani. Van Gogh, in ogni caso, \u00e8 ben rappresentato anche nel Kr\u00f6ller-M\u00fcller Museum, come si \u00e8 gi\u00e0 detto, nel Museum of Modern Art di New York (dov'\u00e8 esposta la \"Notte stellata\"), al museo d'Orsay di Parigi e alla National Gallery di Londra.\nCon lo sviluppo della cinematografia, van Gogh \u00e8 protagonista di numerosi film: sono una trentina le pellicole e i telefilm dedicati al grande artista olandese. Del 1948 il cortometraggio \"Van Gogh\" di Alain Resnais. Il pi\u00f9 noto \u00e8 forse \"Brama di vivere\", del 1956, di Vincente Minnelli con Kirk Douglas nel ruolo di van Gogh e Anthony Quinn in quello di Paul Gauguin. Nel film \"Vincent &amp; Theo\", del 1990, di Robert Altman, il personaggio del pittore \u00e8 interpretato da Tim Roth.; altri film sul pittore sono \"Vincent van Gogh\" (1988) di Veli-Matti Saikkonen e \"Van Gogh\" di Maurice Pialat, uscito nel 1991 e interpretato da Jacques Dutronc. La locandina del film \"Midnight in Paris\" di Woody Allen \u00e8 un chiaro riferimento a \"Notte stellata\".. Del 1985 \u00e8 invece \"Besuch bei Van Gogh\". Van Gogh \u00e8 rappresentato anche in uno degli otto episodi del film \"Sogni\" di Akira Kurosawa, intitolato \"Corvi\" e interpretato dal regista Martin Scorsese.\nI quadri di Van Gogh rientrano tra i dipinti pi\u00f9 costosi al mondo, in particolare:"}
{"id": "97965", "revid": "599013", "url": "https://it.wikipedia.org/wiki?curid=97965", "title": "Nra", "text": ""}
{"id": "97966", "revid": "111373", "url": "https://it.wikipedia.org/wiki?curid=97966", "title": "Schmerikon", "text": "Schmerikon (toponimo tedesco) \u00e8 un comune svizzero di 3\u00a0668 abitanti del Canton San Gallo, nel distretto di See-Gaster, sul lago di Zurigo.\nGeografia fisica.\nSchmerikon si trova sulla riva settentrionale all'estremit\u00e0 orientale dell'Obersee, la parte orientale del lago di Zurigo che va dal ponte-diga di Rapperswil (\"Seedamm von Rapperswil\"), tra Rapperswil e Pf\u00e4ffikon, e il canale Linth.\nStoria.\nSchmerikon, (\"villaggio del lago\"), venne menzionato la prima volta nel 741 nell'antica forma \"Smarinchova\". , pass\u00f2 sotto il dominio dei baroni di Toggenburgo e venne unito alla contea di Uznach.\nNel 1437, dopo la morte dell'ultimo barone di Toggenburgo, il villaggio pass\u00f2 come tutta la contea di Uznach , sotto quello dei cantoni Svitto e Glarona. Nel 1798 venne incorporato nel Canton Linth e pochi anni pi\u00f9 tardi, nel 1803, venne annesso al nuovo Canton San Gallo.\nInfrastrutture e trasporti.\nSchmerikon \u00e8 servito dall'autostrada A53 che permette di raggiungere le citt\u00e0 di Zurigo e San Gallo. In pochi minuti inoltre si pu\u00f2 raggiungere Rapperswil-Jona.\nNella stazione ferroviaria locale ferma il Voralpen Express, un treno che collega Lucerna a San Gallo gestito dalla Schweizerische Sudostbahn. La stazione \u00e8 situata sulla Ferrovia Rapperswil-Ziegelbr\u00fccke."}
{"id": "97967", "revid": "834", "url": "https://it.wikipedia.org/wiki?curid=97967", "title": "James Brendan Connolly", "text": ""}
{"id": "97972", "revid": "125074930", "url": "https://it.wikipedia.org/wiki?curid=97972", "title": "Tuggen", "text": "Tuggen (toponimo tedesco) \u00e8 un comune svizzero di 3\u00a0192 abitanti del Canton Svitto, nel distretto di March; si affaccia sul lago di Zurigo.\nStoria.\nAttorno al 610 l'abate irlandese San Colombano e il suo compagno monaco San Gallo decisero di risiedere per un breve periodo evangelizzando il territorio della marca di Tuggen, comprendente la March superiore e il W\u00e4gital. Tuggen compare con i toponimi di \"Tuccinia\" o \"Tucconia\", della stessa epoca la fondazione della prima chiesa dedicata alla Vergine da parte di tre alemanni convertiti. Nell'agosto del 844 il nobile alemanno \"Wolfhart\", detentore della marca di Tuggen, don\u00f2 il feudo di Wangen con parte di Tuggen all'abbazia di San Colombano di Bobbio in cambio delle relique di San Colombano che fece porre nella chiesa di Wangen a lui dedicata. In seguito nell'872 il feudo di Wangen pass\u00f2 all'abbazia di San Gallo, mentre Tuggen assieme alla sua chiesa ed altre 10 corti ed un mulino sono propriet\u00e0 dell'abbazia di Pf\u00e4fers, che ne deterr\u00e0 la signoria fondiaria fino al 1652.\nNel 1437, assieme alla March superiore, Tuggen pass\u00f2 sotto il dominio di Svitto.\nNel 1652 con l'emancipazione da Pf\u00e4fers, i parrocchiani ottennero il diritto di patronato."}
{"id": "97973", "revid": "62004", "url": "https://it.wikipedia.org/wiki?curid=97973", "title": "L\u00e9on Flameng", "text": "Fu campione olimpico nella 100 chilometri su pista ai Giochi olimpici 1896 ad Atene.\nCarriera.\nPartecip\u00f2 alle gare su pista di ciclismo ai Giochi della I Olimpiade, ad Atene, vincendo il titolo nella 100 chilometri, e classificandosi secondo 10 chilometri e terzo nei 2000 metri. Prese parte anche alla cronometro sul giro di pista (333 \u2153 metri), dove arriv\u00f2 quinto.\nDurante la Prima guerra mondiale combatt\u00e9 come pilota per l'Aeronautica militare francese, prima nell'8\u00ba Reggimento di artiglieria, e poi nel 2\u00ba Gruppo Aviatori. Dopo un primo incidente nel giugno 1916, in cui colpito dal nemico sopra Verdun riusc\u00ec ad atterrare riportando ferite guaribili, il 2 gennaio 1917 Flameng fu vittima di un guasto all'aeromobile durante un volo sopra \u00c8ve, nell'Oise: nell'occasione riusc\u00ec a espellersi ma, a causa di un problema al paracadute, mor\u00ec nell'impatto al suolo."}
{"id": "97977", "revid": "37401", "url": "https://it.wikipedia.org/wiki?curid=97977", "title": "403 a.C.", "text": ""}
{"id": "97979", "revid": "838137", "url": "https://it.wikipedia.org/wiki?curid=97979", "title": "404 a.C.", "text": ""}
{"id": "97981", "revid": "106908", "url": "https://it.wikipedia.org/wiki?curid=97981", "title": "405 a.C.", "text": ""}
{"id": "97983", "revid": "838137", "url": "https://it.wikipedia.org/wiki?curid=97983", "title": "406 a.C.", "text": ""}
{"id": "97985", "revid": "838137", "url": "https://it.wikipedia.org/wiki?curid=97985", "title": "407 a.C.", "text": ""}
{"id": "97986", "revid": "838137", "url": "https://it.wikipedia.org/wiki?curid=97986", "title": "408 a.C.", "text": ""}
{"id": "97987", "revid": "838137", "url": "https://it.wikipedia.org/wiki?curid=97987", "title": "409 a.C.", "text": ""}
{"id": "97988", "revid": "2166030", "url": "https://it.wikipedia.org/wiki?curid=97988", "title": "Kragujevac", "text": "Kragujevac (in serbo \u041a\u0440\u0430\u0433\u0443\u0458\u0435\u0432\u0430\u0446, Kragujevac), con i suoi circa 177.468 abitanti, \u00e8 la quarta citt\u00e0 pi\u00f9 grande della Serbia, situata sulle rive del fiume Lepenica, a 44,02\u00b0 nord, 20,92\u00b0 est. \u00c8 il centro amministrativo del distretto di \u0160umadija, nonch\u00e9 suo principale nucleo economico, medico ed educativo.\nStoria.\nKragujevac fu fondata verosimilmente nel XV secolo: \u00e8 stata infatti menzionata per la prima volta in documenti turchi di tale periodo come \"Villaggio di Kragujevdza\" (il nome deriverebbe dal termine serbo per \"grifone\": \"kraguj\"), mentre il geografo turco Hadzi Kalifa nella prima met\u00e0 del XVII secolo la cit\u00f2 come \"\"Karagiofca\".\nCircondato dal denso bosco nella parte pi\u00f9 bella della vallata di Kragujevac, il villaggio si \u00e8 sviluppato come una tipica \"palanka\"\" turca; con il suo popolarsi, alla fine del XVII secolo furono aperte le prime officine di artigiani e commercianti e due caravanserragli.\nAncora all'inizio del XIX secolo Kragujevac era configurata come tipico villaggio turco: ma ben presto divenne il centro delle ribellioni nazionali (1804-1815) contro l'occupazione turca, vedendo cos\u00ec, insieme ad altri centri circostanti (Gruza, Lepenica, Jasenica e Rudnik), un periodo di sviluppo, anche grazie al ruolo datogli dal principe Milos Obrenovic.\nNel periodo 1818-1839 \u00e8 stata la capitale del Regno di Serbia, proprio sotto lo \"Knez\" Milos Obrenovic; furono dunque qui aperte le prime istituzioni culturali, economiche ed educative del Paese: la prima Universit\u00e0 serba fu fondata proprio in questa citt\u00e0 nel 1838, come pure le prime Scuole Superiori (\"Gymnasium\", fondato nel 1833), il Teatro (nel 1834) e la Scuola Militare (nel 1837). L'Universit\u00e0 di Kragujevac riveste ancora oggi particolare importanza nell'ambito della nazione.\nL'epoca migliore per Kragujevac furono gli anni ottanta del XIX secolo. Con la costruzione della ferrovia fra Kragujevac e Lapovo, la citt\u00e0 venne collegata con l'arteria principale Belgrado-Ni\u0161 e divenne un importante centro economico della Serbia occidentale. Furono fondate societ\u00e0 industriali, aperte le prime banche, sviluppati i commerci, fondate numerose associazioni educative e culturali.\nIn questo periodo vennero edificati la scuola elementare (1865), l'ospedale militare (1868), la chiesa (1884), la stazione ferroviaria (1884), la diga sul fiume Lepenica (1889) ed il palazzo del \"Gymnasium\".\nKragujevac ha assistito con il tempo a molte turbolenze sociali, non sempre uscendone indenne, ma anzi riportando perdite talora gravi, la peggiore delle quali \u00e8 senz'altro il massacro di uomini e ragazzi durante la II guerra mondiale. Tra il 18 e il 21 ottobre 1941, i tedeschi rastrellarono e fucilarono pi\u00f9 di 2.700 maschi della citt\u00e0 di et\u00e0 compresa tra i 16 e i 60 anni, come rappresaglia in seguito ad un attacco partigiano contro i militari tedeschi, invasori. Fra i massacrati vi fu una intera generazione di ragazzi presi direttamente dalle scuole: il monumento in ricordo degli scolari uccisi \u00e8 oggi simbolo della citt\u00e0. Questa atrocit\u00e0 ha ispirato il componimento poetico \"Krvava bajka\" (\"Favola sanguinaria\") di Desanka Maksimovi\u0107, una conosciutissima poetessa della ex-Jugoslavia, da questo testo \u00e8 stato tratto anche un film nel 1969.\nLa citt\u00e0 si risollev\u00f2 a partire dagli anni '60-'70, grazie alla fondazione dell'industria Zastava, famosa per la produzione delle automobili Yugo: Kragujevac divenne cos\u00ec un importante centro industriale che richiam\u00f2 manodopera dalle regioni limitrofe, arrivando ad impiegare nel proprio indotto almeno la met\u00e0 degli abitanti cittadini.\nNel corso delle guerre dei primi anni novanta, la citt\u00e0 fu pi\u00f9 volte bersaglio degli attacchi della NATO, nel corso dei quali, in pi\u00f9 riprese ravvicinate, la fabbrica Zastava, riconvertita in quell'epoca in fabbrica di armi e munizioni, venne pesantemente danneggiata per poi essere praticamente del tutto distrutta durante gli attacchi del 1999: persero cos\u00ec la propria occupazione 38.000 operai, con ripercussioni sull'economia di almeno 100.000 persone.\nInoltre, nei bombardamenti furono ferite circa 200 persone e distrutte almeno 800 abitazioni, fra case ed appartamenti; oltre alla Zastava, furono ovviamente danneggiate anche altre fabbriche, oltre ad istituzioni culturali, scuole, pres\u00ecdi sanitari e altro.\nA tutt'oggi, il quadro economico-sociale di Kragujevac \u00e8 molto pesante: c'\u00e8 una forte disoccupazione (circa 20.000 persone), ma, anche fra i lavoratori, moltissimi sono in cassa integrazione con la media di circa 60 euro al mese per due anni (lo stipendio medio mensile di un operaio ammonta a 160-170 euro). Ciononostante, il costo della vita \u00e8 molto alto: gli esercizi commerciali sono forniti di merci, ma i prezzi sono proibitivi per le retribuzioni attuali.\nIl 30 aprile 2008, \u00e8 stato firmato un memorandum d'intesa fra lo stato serbo e la casa automobilistica italiana Fiat per l'acquisizione da parte di quest'ultima dello storico stabilimento della Zastava, con la possibile prospettiva di portare l'attivit\u00e0 produttiva a 200.000 vetture annue nel 2009 e 300.000 nel 2011. Dal 2012 la FIAT produce regolarmente a Kragujevac la nuova 500L esportata in tutto il mondo.\nSuddivisione amministrativa.\nDal maggio 2002 al marzo 2008, la citt\u00e0 di Kragujevac \u00e8 stata divisa in cinque municipalit\u00e0:\nElenco villaggi nella citt\u00e0 di Kragujevac:\nMonumenti e luoghi d'interesse.\nArchitettura.\nL'architettura di Kragujevac \u00e8 piuttosto interessante: in essa \u00e8 bene in mostra la fusione di due stili diametralmente differenti: lo stile tradizionale serbo (oggi quasi completamente perso) e lo stile tedesco \"secessionista\" del XIX secolo. Lo stile moderno, laddove presente a Kragujevac, \u00e8 stato influenzato manifestamente dalle concezioni architettoniche del realismo socialista della Repubblica Socialista Federale di Iugoslavia.\nAmministrazione.\nGemellaggi.\nAltre forme di cooperazione con le seguenti citt\u00e0:\nSport.\nCalcio.\nLa squadra principale della citt\u00e0 \u00e8 il Radni\u010dki Kragujevac.\nPallacanestro.\nLa squadra principale della citt\u00e0 era il KK Radni\u010dki Kragujevac, scomparso nel 2014, e oggi sostituito dal KKK Radni\u010dki.\nPallanuoto.\nLa squadra principale della citt\u00e0 \u00e8 il VK Radni\u010dki, fondato solo nel 2012 ma gi\u00e0 vincitrice di un titolo nazionale e di una LEN Euro Cup.\nFootball americano.\nA Kragujevac hanno sede i Kragujevac Wild Boars, vincitori di 3 titoli nazionali, di 2 campionati SAFS e di un CEFL Bowl."}
{"id": "97991", "revid": "838137", "url": "https://it.wikipedia.org/wiki?curid=97991", "title": "410 a.C.", "text": ""}
{"id": "97992", "revid": "838137", "url": "https://it.wikipedia.org/wiki?curid=97992", "title": "411 a.C.", "text": ""}
{"id": "97994", "revid": "838137", "url": "https://it.wikipedia.org/wiki?curid=97994", "title": "412 a.C.", "text": ""}
{"id": "97995", "revid": "838137", "url": "https://it.wikipedia.org/wiki?curid=97995", "title": "413 a.C.", "text": ""}
{"id": "97997", "revid": "838137", "url": "https://it.wikipedia.org/wiki?curid=97997", "title": "414 a.C.", "text": ""}
{"id": "97998", "revid": "106908", "url": "https://it.wikipedia.org/wiki?curid=97998", "title": "415 a.C.", "text": ""}
{"id": "98003", "revid": "547034", "url": "https://it.wikipedia.org/wiki?curid=98003", "title": "418 a.C.", "text": ""}
{"id": "98005", "revid": "1718925", "url": "https://it.wikipedia.org/wiki?curid=98005", "title": "420 a.C.", "text": ""}
{"id": "98008", "revid": "838137", "url": "https://it.wikipedia.org/wiki?curid=98008", "title": "422 a.C.", "text": ""}
{"id": "98009", "revid": "1564499", "url": "https://it.wikipedia.org/wiki?curid=98009", "title": "423 a.C.", "text": ""}
{"id": "98010", "revid": "31886", "url": "https://it.wikipedia.org/wiki?curid=98010", "title": "424 a.C.", "text": ""}
{"id": "98011", "revid": "838137", "url": "https://it.wikipedia.org/wiki?curid=98011", "title": "425 a.C.", "text": ""}
{"id": "98012", "revid": "767487", "url": "https://it.wikipedia.org/wiki?curid=98012", "title": "426 a.C.", "text": ""}
{"id": "98013", "revid": "116405536", "url": "https://it.wikipedia.org/wiki?curid=98013", "title": "428 a.C.", "text": ""}
{"id": "98014", "revid": "547034", "url": "https://it.wikipedia.org/wiki?curid=98014", "title": "429 a.C.", "text": ""}
{"id": "98015", "revid": "838137", "url": "https://it.wikipedia.org/wiki?curid=98015", "title": "430 a.C.", "text": ""}
{"id": "98016", "revid": "1086580", "url": "https://it.wikipedia.org/wiki?curid=98016", "title": "Lisa Simpson", "text": "Lisa Marie Simpson, conosciuta semplicemente come Lisa Simpson \u00e8 un personaggio immaginario ed uno dei protagonisti della serie animata televisiva \"I Simpson\".\nNegli Stati Uniti la persona che le d\u00e0 voce \u00e8 la celebre doppiatrice Yeardley Smith; invece in Italia \u00e8 Monica Ward. Essa apparve per la prima volta in televisione nello show americano \"The Tracey Ullman Show\" nel corto \"Good Night\" il 19 aprile 1987. Lisa \u00e8 stata creata e disegnata dal fumettista Matt Groening mentre era in attesa nell'ufficio di James L. Brooks. Groening era stato chiamato a creare una serie di cortometraggi basati sul fumetto \"Life in Hell\", ma decise di creare un nuovo gruppo di personaggi. La denominazione del personaggio deriva dal nome della sorella del creatore: Lisa Groening. Dopo essere apparsa sul \"Tracey Ullman Show\" per tre anni, la famiglia Simpson ebbe una propria serie su Fox, che ha debuttato il 17 dicembre 1989.\nA 8 anni d'et\u00e0, Lisa \u00e8 la figlia media della famiglia Simpson. I suoi genitori sono Homer e Marge, \u00e8 la sorella minore di Bart e la sorella maggiore di Maggie. \u00c8 molto intelligente, suona il sassofono, \u00e8 vegetariana e buddhista; sostiene, inoltre, una serie di altre diverse cause. \u00c8 apparsa in altri media de \"I Simpson\" (compresi i videogiochi, I Simpson - Il film, The Simpson Ride, spot e fumetti); inoltre \u00e8 a lei ispirata un'intera linea di merchandising.\nYeardley Smith inizialmente aveva provato il ruolo di Bart, mentre la doppiatrice di quest'ultimo, l'attrice Nancy Cartwright aveva provato per Lisa. Cartwright ha rilevato che il personaggio non era interessante al momento, cos\u00ec invece audizion\u00f2 per Bart, e Smith dichiar\u00f2 che la voce era troppo elevata per un bambino, cos\u00ec a lei fu dato il ruolo di Lisa. A causa del suo insolito stile di capelli, molti animatori considerarono Lisa il personaggio pi\u00f9 difficile da trattare. Al \"Tracey Ullman Show\" nel corto, Lisa \u00e8 stata pi\u00f9 di un \"Bart femminile\" ed \u00e8 stata altrettanto maliziosa, ma come la serie mostrer\u00e0 pi\u00f9 avanti, diventer\u00e0 un personaggio pi\u00f9 emotivo e intellettuale.\nLisa \u00e8 uno dei personaggi pi\u00f9 duraturi della serie. \"TV Guide\" l'ha classificata undicesima (assieme a Bart) nella classifica de \" I 50 migliori personaggi animati di tutti i tempi\". Yeardley Smith ha vinto un Premio Emmy Primetime per Eccezionale Doppiaggio Performance nel 1992. L'ambientalismo di Lisa \u00e8 stato ben ricevuto, infatti diversi episodi hanno ricevuto il Genesis e il Premio Environmental Media, tra cui uno speciale \"Premio Consiglio di Amministrazione Impegno Costante\" nel 2001, e PETA li ha inclusi nella sua classifica de \"La maggior parte degli animali benvenuti nei Personaggi TV di tutti i tempi\". Nel 2000, a Lisa ed a tutto il resto della famiglia, \u00e8 stata assegnata una stella sulla Hollywood Walk of Fame.\nRuolo ne \"I Simpson\".\n\"I Simpson\" si avvale di un espediente narrativo detto \"galleggiante temporale\": l'et\u00e0 dei personaggi, cio\u00e8, viene mantenuta costante nel tempo, e non avanza durante il susseguirsi delle serie. Anche molte date significative, come quelle di nascita, sono contraddittorie: ad esempio l'anno di nascita di Lisa \u00e8 stato dichiarato in \"La prima parola di Lisa\" (4\u00aa stagione, 1992) essere il 1984, durante le Olimpiadi estive, ma in seguito, nell'episodio \"Lo show degli anni '90\" (19\u00aa stagione, 2007), in contrasto con gran parte del backgroud stabilito, \u00e8 stato rilevato che Homer e Marge hanno concepito i figli nei primi anni '90. Come dimostrato nell'episodio \"Pap\u00e0-zzo da legare\" (3\u00aa stagione, 1991) Lisa ha 8 anni, pertanto dovrebbe essere nata nel 1983.\nLisa \u00e8 una grande fan della musica jazz, come evidenziato dalla sua professionalit\u00e0 con il suo sassofono e il suo rapporto con il musicista Gengive Sanguinanti Murphy, che lei considera sia come un amico, sia come un idolo. Murphy \u00e8 stato l'unico in grado di tirare fuori Lisa dalla sua depressione in \"Lisa sogna il blues\" (1\u00aa stagione, 1990) e fu profondamente rattristata dalla sua morte, in \"Musica maestro\" (6\u00aa stagione, 1995). Lisa ha avuto relazioni con diversi ragazzi, tra cui Ralph Winchester in \"Io amo Lisa\" (4\u00aa stagione, 1993), Nelson Muntz in \"L'appuntamento di Lisa col teppistello\" (8\u00aa stagione, 1996) e Colin in \"I Simpson - Il film\" (2007). Milhouse Van Houten ha storicamente preso una cotta per lei e in molte occasioni ha mostrato i suoi veri sentimenti, ma lei non \u00e8 interessata a sviluppare un rapporto con lui.\nCreazione del personaggio.\nNascita.\nMatt Groening concep\u00ec prima Lisa e il resto della famiglia Simpson nel 1986, nell'ufficio del produttore James L. Brooks. Groening era stato chiamato a creare una serie di cortometraggi animati per lo show \"Tracey Ullman Show \" e aveva intenzione di presentare un adeguamento del fumetto \"Life in Hell\". Quando cap\u00ec che con l'animazione di \"Life in Hell\" avrebbe perso i diritti di pubblicazione, Groening decise di cambiare strada, e in maniera frettolosa deline\u00f2 la sua versione di una famiglia disfunzionale. La denominazione di Lisa deriva dal nome della sorella di Groening.\nLisa ha fatto il suo debutto, con il resto della famiglia Simpson, il 19 aprile 1987, in \"Tracey Ullman Show \" nel corto \"Good Night\". Nel 1989, i corti si adattarono nella serie \"I Simpson\", con una durata di circa mezz'ora su Fox Broadcasting Company. Lisa Simpson e la famiglia sono rimasti fino ad oggi i protagonisti della serie.\nDesign.\nL'intera famiglia Simpson \u00e8 stata progettata in modo tale da essere riconoscibile in silhouette. La famiglia \u00e8 stata crudamente prelevata dagli schizzi di Groening. Egli present\u00f2 i disegni di base agli animatori, supponendo che li avrebbero sistemati; invece, loro tracciarono appena sui suoi disegni. Le caratteristiche fisiche di Lisa non sono generalmente utilizzate in altri personaggi, a parte in Maggie che condivide il suo stesso stile di capelli. Perci\u00f2 nella progettazione di Lisa, Groening afferm\u00f2 che \"non si prese la briga di pensare che anche le ragazze hanno \"Stili di capelli\"\". Groening disegn\u00f2 la famiglia in bianco e nero e in particolare nella progettazione di Lisa e Maggie, egli diede solo questo tipo di stile ai capelli: la stella spiky. Inoltre non pens\u00f2 che avrebbe potuto essere colorata.\nPer disegnare la testa e capelli di Lisa, la maggior parte degli animatori utilizzano il metodo \"tre-due-tre accordo\" che consiste in stilare una sfera, intersecarla con le linee di curvatura (una verticale, una orizzontale) al centro per indicare la posizione degli occhi, detta \"linea degli occhi\". Essi prendono met\u00e0 linea verticale e la proseguono al di fuori della sfera, per ottenere il punto dei capelli, poi andando verso la parte posteriore della testa. In seguito, si aggiungono altri tre punti di fronte (in direzione di Lisa che si trova di fronte), poi altre tre dietro. Diversi animatori che hanno lavorato al personaggio, tra cui Pete Michels e David Silverman, considerano la parte pi\u00f9 difficile da disegnare in Lisa. Silverman spiega che \"la sua testa \u00e8 cos\u00ec astratta\" a causa dello stile dei capelli.\nDoppiaggio.\nMentre i ruoli di Homer e Marge furono affidati rispettivamente a Dan Castellaneta e Julie Kavner, in quanto facenti parte del \"Tracey Ullman Show\", i produttori decisero di iniziare un casting per i ruoli di Bart e Lisa.\nOriginariamente fu Nancy Cartwright a fare un'audizione per il ruolo di Lisa. Arrivando all'audizione, tuttavia, scopr\u00ec che il personaggio era descritto come una \"bambina normale\" e senza molta personalit\u00e0. Cos\u00ec la Cartwright decise di fare un'audizione per Bart, ritenendolo ruolo pi\u00f9 adatto a lei, e ottenendo la parte. Nonostante negli anni il personaggio abbia assunto un ruolo pi\u00f9 definito e profondo, secondo Nancy Cartwright, al momento del \"Tracey Ullman Show\", \"Lisa era una semplice animazione di una bambina di otto anni senza personalit\u00e0\".\nYeardley Smith aveva inizialmente chiesto l'audizione per il ruolo di Bart, ma il direttore Bonita Pietil\u00e4 ritenne che il suo tono di voce fosse troppo alto. La Smith ha ricordato pi\u00f9 tardi: \"\"La mia voce ha un tono troppo da bambina. Ho provato a leggere due righe di Bart, ma subito mi liquidarono con un \"Grazie per essere venuta!\" \"\".\nSuccessivamente alla Smith fu affidato il ruolo di Lisa, alla quale inizialmente prov\u00f2 a dare un tono di voce pi\u00f9 basso rispetto al suo naturale. Alla fine fu deciso per una via di mezzo.\nLisa \u00e8 il solo personaggio regolare doppiato dalla Smith, anche se in alcuni episodi ha fornito la voce a Maggie.\nYeardley Smith ha doppiato personaggi diversi da Lisa solo in rare occasioni, e di solito personaggi comunque derivati da Lisa, come Lisa Bella in Ultimo tip-tap a Springfield (11\u00aa stagione, 2000) e Lisa Jr in Missionario Impossibile (11\u00aa stagione, 2000).\nNonostante la fama del suo personaggio, la Smith raramente viene riconosciuta in pubblico. Ha ricevuto un Emmy nel 1992, ma ha sempre ritenuto che non valesse nulla: \"Parte di me sente che non \u00e8 stato un vero Emmy.\" Questo perch\u00e9 l'Emmy per Eccezionale Doppiaggio Performance fa parte delle Arti Creative che non sono votate dai regolari elettori degli Emmy e non sono distribuite nel corso della trasmissione televisiva. La Smith, tuttavia, dice: \"Se dovessi essere associata ad un personaggio della serie, vorrei che questo fosse Lisa Simpson\".\nFino al 1998, Yeardley Smith era pagata 30.000 $ per ogni episodio. Nello stesso anno, nel corso di una controversia, la Fox aveva minacciato di sostituire i sei principali doppiatori. La controversia venne presto risolta e la Smith riusc\u00ec a ottenere 125.000 $ per ogni episodio fino al 2004, quando i doppiatori chiesero nuovamente un aumento a 360.000 $ per episodio.\nLa questione venne risolta un mese pi\u00f9 tardi e la Smith arriv\u00f2 a guadagnare 250.000 $ per ogni episodio. Infine, nel 2008, dopo un'ulteriore negoziazione, i doppiatori ottennero di venire pagati 400.000 $ per episodio.\nIn Italia Lisa \u00e8 sempre stata doppiata da Monica Ward.\nPersonaggio.\nInfanzia.\nLisa, sin da piccola, ha sempre avuto una strana intelligenza. Ha dovuto sopportare gli scherzi di Bart e ha faticato a seguire la sua passione per il sassofono, perch\u00e9 quello \u00e8 uno strumento molto odiato dai Simpson.\nSviluppo.\nNel corto del \"Tracey Ullman Show\" Lisa \u00e8 stata pi\u00f9 di un \"Bart femminile\" ed \u00e8 stata altrettanto maliziosa. Come la serie mostrer\u00e0 pi\u00f9 avanti, Lisa ha iniziato a sviluppare il carattere in modo pi\u00f9 intelligente e pi\u00f9 emotivo, per esempio \"Krusty va al fresco\" (1\u00aa stagione, 1990) \u00e8 uno dei primi episodi in cui la sua vera intelligenza \u00e8 pienamente dimostrata. Molti episodi concentrati su Lisa hanno un carattere emotivo, per esempio nella prima parte di \"Lisa sogna il blues\" (1\u00aa stagione, 1990). L'idea dell'episodio \u00e8 stato posto da James L. Brooks che aveva voluto fare un episodio emotivo in cui Lisa \u00e8 triste, perch\u00e9 lo spettacolo aveva fatto molti \"episodi jokey\".\nL'episodio \"Lisa la vegetariana\" (7\u00aa stagione, 1995) ha visto Lisa diventare vegetariana, facendo cos\u00ec sviluppare un personaggio televisivo unico. L'episodio \u00e8 stato scritto da David S. Cohen (nel suo primo solista, la scrittura di credito). L'idea la ebbe un giorno mentre una persona mangiava il pranzo. Era il produttore esecutivo David Mirkin, che a quel momento era diventato recentemente vegetariano; infatti rapidamente approv\u00f2 l'idea. Molte esperienze di Lisa si basano sugli avvenimenti accaduti a Mirkin, quando \u00e8 diventato vegetariano. Ospiti dell'episodio sono il musicista Paul McCartney e sua moglie Linda, vegetariani e manifestanti dei diritti degli animali. La coppia apparve all'episodio grazie ad una condizione: Lisa continuer\u00e0 ad essere vegetariana per il resto della serie ed esso non torner\u00e0 la prossima settimana. Il tratto \u00e8 rimasto ed \u00e8, insieme alla conversione al buddismo, una delle poche caratteristiche permanenti apportate in mostra, nonostante in un episodio Lisa ammetta di essere annoiata dalla dieta vegetariana.\nAspetto.\nIn una delle puntata si scopre che Lisa porta l'apparecchio ai denti ma che \u00e8 quasi invisibile.\nLisa si veste sempre con un vestitino arancione che le arriva fino alle ginocchia, un paio di scarpe arancioni e una collana di perle bianca che non toglie quasi mai, perch\u00e9 essa \u00e8 un ricordo della madre. Quando deve relazionarsi con l'acqua per esempio per andare al mare o in piscina indossa sempre un costume a pezzo intero di colore rosso.\nPersonalit\u00e0.\nLisa vede se stessa come una disadattata all'interno della famiglia Simpson, a causa della sua intelligenza e le convinzioni liberali. \u00c8 spesso messa in imbarazzo dalla sua eccentrica famiglia: suo padre con poche competenze genitoriali e una buffa personalit\u00e0; sua madre stereotipata e bigotta, incapace di riconoscere anomalie sociali, e il fratello delinquente e dalla natura rozza. \u00c8 anche preoccupata per il fatto che Maggie crescendo diventi come il resto della famiglia e perci\u00f2 cerca di insegnarle le sue idee complesse; in un episodio per\u00f2 crede che Maggie sia pi\u00f9 intelligente di lei e allora sentendosi inferiore scappa di casa. Alla fine, tuttavia, si rivela sempre molto fedele alla famiglia, come dimostra il Flash-forward \"Il matrimonio di Lisa\", che tratta le sue preoccupazioni con l'introduzione del suo futuro fidanzato di cultura, che si dimostra insofferente alla famiglia di Lisa. Nel episodio \"Mamma Simpson\" (1995) incontra la sua nonna paterna Mona Simpson per la prima volta: \u00e8 da questa che Lisa ha ereditato la sua intelligenza e la sua propriet\u00e0 di linguaggio, nonch\u00e9 alcune sue idee radicali.\nIn Il nemico di Homer (1997), si dice che Lisa ha un Q.I. di 156 ed \u00e8 un membro del Mensa di Springfield. Per\u00f2 nell'episodio Springfield utopia delle utopie \u00e8 accolta dagli altri membri del Mensa, sembra per la prima volta.\nSe non riesce a frequentare la scuola a causa di uno sciopero dei docenti come in Il consiglio professori-genitori si scioglie (1995), ha in riserva una sorta di \"scuola di ritiro\", e disperatamente chiede a Marge di darle un voto in quanto ha un disperato bisogno che qualcuno le dica che \u00e8 speciale e intelligente. Lisa occasionalmente si preoccupa della sua famiglia e delle sue ottuse abitudini, ovviamente diverse dalle sue, e in \"Lisa la Simpson\" paventer\u00e0 l'idea che il \"gene Simpson\" inizi a fare effetto anche su di lei, facendola diventare stupida quanto il padre, il fratello e il nonno. In seguito emerge che il gene si trova sul cromosoma Y, e quindi solo i maschi subiscono l'\"istupidimento Simpson\". Lisa ha anche una profonda integrit\u00e0 morale, come ha dimostrato quando ha truccato il compito sul romanzo \"Il vento tra i salici\" raggiungendo il voto pi\u00f9 alto: A + + +; ma pi\u00f9 tardi ammetter\u00e0 la sua disonest\u00e0 al Direttore Skinner e si autoassegner\u00e0 una F. Nonostante la sua elevata intelligenza, Lisa ha problemi tipici dell'infanzia, che a volte richiedono l'intervento degli adulti. Ad esempio, in \"Abbiamo smarrito la nostra Lisa\", negligentemente Homer le consente di andare in giro da sola sull'autobus, dove si sentir\u00e0 irrimediabilmente persa, come una normale bambina di 8 anni.\nLe convinzioni politiche di Lisa sono generalmente molto liberal e progressiste, e simpatizzanti con il Partito Democratico. \u00c8 vegetariana, animalista, ambientalista, femminista e una sostenitrice del Movimento del Tibet Libero. Inizialmente favorevole alla chiesa cristiana in cui ella \u00e8 stata cresciuta, Lisa \u00e8 diventata in seguito una praticante buddhista (episodio \"Lei di poca fede\") seguendo nella sua decisione il Nobile Ottuplice Sentiero. Nonostante sia una scettica nei confronti di molti fenomeni religiosi (a parte sulla sua fede buddhista), come si vede in Lisa la scettica, nell'episodio Bifolchi di coccio e manici di scopa diventa simpatizzante di un trio Wicca, in quanto vuole far parte di un gruppo di ragazze, anche se poi abbandoner\u00e0 prontamente il gruppo. Ci sono stati diversi casi in cui Lisa ha utilizzato misure estreme per ottenere il suo obiettivo, ad esempio gettando vernice rossa sul cappotto di pelliccia che indossa Krusty il Clown, per poi domandare al clown, mentre le guardie la trascinano via, quando si terr\u00e0 il suo spettacolo.\nDurante le prime stagioni Lisa \u00e8 meno estremista nelle cause civili e presenta un temperamento pi\u00f9 simile a quello della madre, talvolta eguagliandola in religiosit\u00e0 e moralismo; gradualmente, tuttavia, convertendosi al buddhismo e sposando cause come il vegetarianismo e l'ambientalismo, Lisa inizia a comportarsi come una vera e propria contestatrice, dimostrando talvolta anche atteggiamenti anticlericali.\nIn alcuni momenti Lisa mostra un carattere pi\u00f9 superficiale e da alcuni punti di vista simile a quello di Bart o Homer. Lisa in pi\u00f9 di un'occasione ha dimostrato un ego enorme, pi\u00f9 grande degli altri membri della famiglia. Sebbene sembri spesso empatica e abbracci in pi\u00f9 occasioni cause liberal in diversi episodi si evince che questa sia pi\u00f9 un modo per manifestare la propria superiorit\u00e0 nei confronti degli altri. Nell'episodio della nona stagione, \"Bart star del football\", Lisa, quando Ned forma una squadra di football, tenta di entrarvi solo perch\u00e9 convinta che alle donne vi fosse precluso, per poi scoprire che c'erano gi\u00e0 tre bambine in squadra: a quel punto rifiuta di entrarvi, usando come pretesto il supposto utilizzo di pelle di vitello per fare i palloni, venendo quindi smentita un'altra volta dato che essi sono, in realt\u00e0, di pelle sintetica e i ricavi del loro acquisto vanno in parte ad Amnesty Internetional; a quel punto lei, visibilmente sconvolta, se ne va perch\u00e9 non pu\u00f2 protestare su niente, dimostrando che pi\u00f9 che su quello che protesta, lei tiene alla protesta stessa e alla sensazione di essere migliore degli altri perch\u00e9 le appoggia. Non sono mancati poi i casi in cui si \u00e8 dimostrata ipocrita, tipo quando Homer cercando di fare una buona azione, ruba i regali di tutti i cittadini di Springfield a Natale, mal interpretando la dottrina buddista sull'illusoriet\u00e0 dei beni terreni: quando il padre sta per venire linciato dalla folla, lei si trova in mezzo a questa, nonostante sia stata proprio lei a parlare di questa cosa al padre ed essendo arrabbiata per il furto dei propri regali, nonostante non dovrebbe festeggiarlo neanche il natale. Anche la sua empatia si dimostra spesso un altro modo per gratificare se stessa: nell'episodio della ventisettesima stagione \"Come Lisa ha riavuto la sua Marge\", ha apertamente ignorato la madre perch\u00e9 non le piaceva la sua musica e, nonostante il tentativo di quest'ultima di riconciliarsi, lei ha continuato imperterrita, arrivando a voltargli le spalle nonostante lei stesse piangendo, riconciliandosi solo alla fine e solo perch\u00e9 alla fine lei odiava a sua volta diversi aspetti di Marge e considerando la cosa pi\u00f9 un obbligo verso se stessa che verso sua madre. Questo suo \"lato oscuro\" si evince ancora di pi\u00f9 quando si confrontano le sue cattive azioni con quelle di Bart: lui fa scherzi in continuazione, e spesso sono anche parecchio distruttivi, ma non si \u00e8 mai mostrata nessuna intenzione da parte sua di danneggiare una persona, e nei rari casi in cui questo succede, o questa \u00e8 stata istigata da qualcun altro, oppure non \u00e8 eseguita intenzionalmente e mostra sempre di avere rimorso appena si accorge delle conseguenze di quello che ha fatto. Lisa, invece, fa raramente qualcosa di male, ma quando lo fa, mostra rimorso solo all'ultimo o, a volte, mai e, spesso, mostra anche un certo sadismo mentre le compie, aspetto che pur vedendosi in misura maggiore negli special di Halloween, non manca nelle puntate normali. Quando ottiene un'ingiunzione nei confronti di Bart e Homer gli costruisce una lancia di sette metri per rispettarla lei si diverte a tormentarlo ogni momento della giornata senza mai dargli pace e addirittura costringendolo a mangiare fuori mentre sta piovendo, e quando questa viene estesa a sessanta metri lei non fa niente nonostante lui sia costretto a dormire fuori in mezzo ai cani e rinunciando a questa solo nel momento in cui crede che lui gli stia facendo una statua di paglia. Ancora peggio \u00e8 quando fa un test confrontando l'intelligenza di Bart con quella del suo criceto adoperando quelle che tecnicamente sono vere e proprie torture mettendolo in situazioni pericolose e dandogli persino l'elettroshock, non pentendosi mai delle proprie azioni. Ancora si pu\u00f2 parlare di quando un test attitudinale la convince che la sua vocazione era la casalinga e sconfortata inizia a comportarsi da teppista fumando in classe, vandalizzando il banco con un coltello e arrivando a rubare gli stessi programmi per gli insegnanti gettando la scuola nel caos e addirittura lo stesso Bart la rimprovera dicendo che per un'azione del genere potevano espellerla.\nSotto questo aspetto, il comportamento di Lisa \u00e8 andato peggiorando nel corso degli anni facendola diventare sempre pi\u00f9 simile allo stereotipo del contestatore liberal che protesta per il gusto di sentirsi superiore pi\u00f9 che per le cause in s\u00e9 e che ha un bisogno ossessivo di distinguersi e disprezzare la massa. Anche il suo atteggiamento nei confronti della famiglia \u00e8 peggiorato: in diverse puntate sottolinea senza mezzi termini come li disprezzi e non aspetti altro che andarsene e fare una vita migliore, nonostante tutti loro abbiano sempre dimostrato di volerle bene e di essere sempre disposti ad appoggiarla, quando vedono la sincerit\u00e0 delle sue buone azioni.\nRapporto con la famiglia.\nLisa ha sempre avuto un rapporto difficile con suo padre Homer, dato che questi \u00e8 completamente diverso da lei: Lisa \u00e8 colta e raffinata, mentre Homer \u00e8 rozzo e considera \"stupide\" la gran parte delle cose che piacciono a lei o non riesce a comprenderle affatto (il teatro dell'opera, i diritti degli animali, ecc.). Nonostante ci\u00f2, Homer tiene moltissimo a Lisa e, pur di farle piacere, si sforza sempre di partecipare anche a cose che a Lisa piacciono molto e che lui invece detesta. Alla fine Lisa riconosce questo e mostra di volere molto bene al padre. Homer \u00e8 inoltre il primo a difendere e sostenere Lisa qualsiasi cosa faccia e ha fatto moltissimi sacrifici per lei (ad esempio ha venduto il biglietto per un giro sul dirigibile Duff per farla partecipare a un concorso di bellezza e tirarle su il morale). Inoltre, i gusti di Homer e Lisa non sono sempre cos\u00ec distanti: entrambi amano leggere la saga letteraria di Angelica Button (parodia di Harry Potter) che hanno iniziato e finito insieme (in tale circostanza, Homer le mentir\u00e0 sul finale della serie, omettendo la morte tragica di uno dei personaggi principali). In pi\u00f9 di una puntata, quando Lisa sembra aver gettato la spugna su una causa o una protesta intrapresa (ad esempio contro l'impero mediatico Burns) \u00e8 Homer ad aiutarla a riprendersi e vincere.\nBart e Lisa sono storicamente rivali ma la loro antipatia \u00e8 pi\u00f9 fonte di gag che un reale odio. Bart odia ammetterlo, ma le vuole molto bene e spesso si rivela anche molto protettivo nei suoi confronti (ad esempio non vuole che Lisa frequenti Nelson o Milhouse asserendo che pu\u00f2 avere di meglio; in una puntata addirittura si sacrifica facendosi punire dal preside della scuola anzich\u00e9 lasciar punire la sorella). Ama farle scherzi e prenderla in giro ma \u00e8, in fondo, un buon fratello maggiore (in una puntata la difende quando un bullo le ha distrutto i suoi dolcetti). Tra l'altro, la prima parola di Lisa fu appunto \"Bart\", pronunciata quando lo ha visto andarsene via arrabbiato. Inoltre chiama il fratello con un appellativo affettuoso: \"Babi\".\nLisa e Marge vanno molto d'accordo, tranne quando Lisa si lascia trascinare in atti di protesta. Nonostante le apparenze, Marge \u00e8 molto meno tollerante di Homer e non riesce a capire come Lisa non si comporti come \"una ragazza normale\". Quando Marge era giovane somigliava molto a Lisa: era una ragazza piena di speranze e di aspettative per il futuro, ottima studentessa che sognava di fare carriera. Ma poi ha conosciuto Homer che l'ha messa incinta prima che potesse laurearsi e l'ha costretta a rinunciare ai suoi sogni per assumere il ruolo di madre e casalinga. In pi\u00f9 di una puntata, \u00e8 messo in risalto come Lisa abbia il timore di fare la stessa fine di Marge.\nTalenti.\nLisa \u00e8 il membro pi\u00f9 intelligente della famiglia Simpson, e molti episodi della serie sono concentrati sulle sue lotte per le varie cause che di volta in volta sostiene. Lisa \u00e8 anche estremamente colta in una moltitudine di campi, nonostante l'et\u00e0 ha una vastissima conoscenza di materie scolastiche di scuole superiori e persino di argomenti universitari. La conoscenza di Lisa copre una vasta gamma di argomenti, da astronomia, informatica, filosofia alla medicina, oltre che ai problemi sociali che affliggono Springfield. Talvolta, tuttavia, si dimostra incapace di tollerare punti di vista diversi dal suo, finendo per passare dalla ragione al torto: in \"Lisa la vegetariana\", il suo crescente senso di rettitudine morale per quanto riguarda il suo vegetarianismo la porta a sabotare un barbecue \"a base di carne\" preparato da Homer, in atto di disapprovazione. Il suo stile di vita per\u00f2 nell'episodio \"Picciotti da strapazzo\" della 24\u00aa stagione la porta a diventare anemica a causa della carenza di ferro.\nHa una spiccata passione per la musica, specie per quella jazz, che dimostra suonando il suo sassofono sia in pubblico che in privato. Sassofono a cui tiene particolarmente in quanto le \u00e8 stato regalato da suo padre (\"Il sassofono di Lisa\") con i soldi che risparmiava per comprare un condizionatore nuovo. In una delle puntate frequenta addirittura, per una settimana, un campo per le arti.\nLisa, come si vede in diversi episodi, \u00e8 anche una cintura blu di Karate Shotokan, ed \u00e8 cos\u00ec matura e saggia che nell'episodio \"Homer il padre\" ammette di essere il tesoriere di famiglia da anni.\nAccoglienza.\nL'ambientalismo di Lisa \u00e8 stato ben accolto. Nel 2001 Lisa ha ricevuto uno speciale \"Premio Consiglio di Amministrazione Impegno Costante\" al Environmental Media Awards. \"Lisa la vegetariana\" ha vinto sia al Media Awards il \"Migliore Commedia Televisiva Episodica\" e un Genesis per \"Migliore Commedia in Serie Televisiva, In Corso D'Impegno\". Molti altri episodi che caratteristica Lisa nel parlare dei diritti degli animali, hanno vinto molti Premi Genesis, compreso \"La festa delle mazzate\" nel 1994, \"Bart vince un elefante\" nel 1995, \"Million Dollar Abe\", che ha vinto il \"Premio Sid Caesar per la Commedia\" nel 2007. Nel 2004, l'organizzazione PETA per i diritti degli animali, incluse Lisa sulla nella loro classifica de \"La maggior parte degli animali benvenuti nei Personaggi TV di tutti i tempi\".\nLisa \u00e8 stata elencata all'undicesimo posto (insieme a Bart) nella classifica di \"TV Guide\" ne \" I 50 migliori personaggi animati di tutti i tempi\". Yeardley Smith ha vinto numerosi premi per esprimere Lisa, compreso un Premio Emmy Primetime per Eccezionale Doppiaggio Performance nel 1992 per \"Lisa l'indovina\". Diversi episodi in cui Lisa \u00e8 fortemente caratterizzata, hanno vinto degli Emmy per Programma Animato in Sospeso, compreso \"Homer contro Lisa e l'ottavo comandamento\" nel 1991, \"Il matrimonio di Lisa\" nel 1995 e \"HOMR\" nel 2001.\nNel 2000 \u00e8 stata assegnata a Lisa ed al resto della famiglia Simpson una stella sulla Hollywood Walk of Fame situata al 7021 di Hollywood Boulevard.\nMerchandising.\nLisa \u00e8 stata inclusa in molte pubblicazioni, giocattoli, e altre merci de \"I Simpson\". \"Il libro di Lisa\" parla di lei, della sua personalit\u00e0 e gli attributi, \u00e8 stato commercializzato nel 2006 ed \u00e8 disponibile in commercio. Altre merci comprendono bambole, poster, figurine, Bambole Bobblehead, tazze, e l'abbigliamento, come ciabatte, magliette, berretti da baseball, e boxer. Lisa \u00e8 apparsa in spot per Burger King, Butterfinger, CC Lemon e Ramada Inn.\nLisa \u00e8 apparsa in altri media, sempre in materia de \"I Simpson\".\nLei \u00e8 apparsa in ogni videogioco de I Simpson, compreso \"I Simpson - Il videogioco\", pubblicato nel 2007. Accanto alle serie televisive, Lisa appare regolarmente sui fumetti di Simpsons Comics, che sono state pubblicate per la prima volta il 29 novembre 1993 e sono ancora pubblicati in mensile. Lisa svolge anche un ruolo in The Simpsons Ride, lanciato nel 2008 a Universal Studios Florida e Hollywood."}
{"id": "98017", "revid": "838137", "url": "https://it.wikipedia.org/wiki?curid=98017", "title": "431 a.C.", "text": ""}
{"id": "98018", "revid": "838137", "url": "https://it.wikipedia.org/wiki?curid=98018", "title": "432 a.C.", "text": ""}
{"id": "98019", "revid": "547034", "url": "https://it.wikipedia.org/wiki?curid=98019", "title": "433 a.C.", "text": ""}
{"id": "98021", "revid": "838137", "url": "https://it.wikipedia.org/wiki?curid=98021", "title": "435 a.C.", "text": ""}
{"id": "98022", "revid": "838137", "url": "https://it.wikipedia.org/wiki?curid=98022", "title": "436 a.C.", "text": ""}
{"id": "98023", "revid": "106908", "url": "https://it.wikipedia.org/wiki?curid=98023", "title": "437 a.C.", "text": ""}
{"id": "98024", "revid": "1714743", "url": "https://it.wikipedia.org/wiki?curid=98024", "title": "Baldovino I di Costantinopoli", "text": "Nel 1195 eredit\u00f2 la contea di Hainaut e quella di Fiandra dal padre. Intraprese, nel 1202, la IV crociata indetta da papa Innocenzo III per liberare Gerusalemme. Non avendo i crociati fondi sufficienti per pagare il nolo delle navi veneziane che li avrebbero trasportati in Terrasanta, il trasporto fu effettuato ugualmente dai veneziani ma a patto che i crociati provvedessero prima a restaurare sul trono imperiale di Costantinopoli Alessio IV Angelo. Di fatto la spedizione termin\u00f2 con la conquista della citt\u00e0, il 12 aprile 1204, e successivamente della maggior parte dei territori sotto il controllo bizantino.\nOrigine.\nBaldovino, sia secondo il \"Gisleberti Chronicon Hanoniense\", che secondo la \"Chronica Albrici Monachi Trium Fontium\" e la \"Flandria Generosa (Continuatio Bruxellensis)\", era il figlio maschio primogenito del conte di Hainaut, Marchese di Namur e conte di Fiandra, Baldovino V di Hainaut e della contessa di Fiandra, Margherita d'Alsazia.Baldovino V di Hainaut, secondo il \"Gisleberti Chronicon Hanoniense\", era il figlio del conte di Hainaut, Baldovino IV e della moglie, Alice di Namur, che era figlia del conte di Namur, Goffredo I e della sua seconda moglie, l'erede della contea del Lussemburgo, Ermessinda di Lussemburgo, sia secondo la \"Genealogica comitum Buloniensium\", che secondo la \"Chronica Albrici Monachi Trium Fontium\" e che, secondo il \"Herimanni, Liber de Restauratione Sancti Martini Tornacensis\", era la sorella del conte di Lussemburgo e di Namur, Enrico IV.Margherita d'Alsazia, secondo la \"Flandria Generosa (Continuatio Claromariscensis)\" era la figlia femmina secondogenita del conte delle Fiandre, Teodorico di Alsazia (1099 circa \u2013 4 gennaio 1168) e di Sibilla d'Angi\u00f2 (1112 circa \u2013 1165), che, anche se l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\" ce la presenta come figlia femmina primogenita era la figlia femmina secondogenita del conte d'Angi\u00f2 e conte di Tours, conte consorte e poi conte del Maine ed infine reggente del principato di Antiochia e re consorte del regno di Gerusalemme, Folco il Giovane, e della contessa del Maine, Eremburga, figlia unica del conte del Maine, Elia I e di Matilde, come riporta nella sua \"Historia Ecclesiastica, Pars II, Liber IV\" del monaco e storico medievale, Orderico Vitale, signora di Ch\u00e2teau-du-Loir, figlia di Gervaso, signore di Ch\u00e2teau-du-Loir.La nonna di Baldovino, Sibilla d'Angi\u00f2, era zia della regina di Gerusalemme, Isabella e per questo i conti di Fiandra, il nonno, Teodorico e poi lo zio, Filippo, si erano recati pi\u00f9 volte in Terra Santa per aiutare i parenti nel loro sforzo di mantenere il controllo di Gerusalemme.\nGiovinezza.\nNel 1179, il giovane Baldovino, secondo il \"Gisleberti Chronicon Hanoniense\", era stato fidanzato con Maria, figlia del conte di Champagne e di Brie, Enrico I e di Maria di Francia, che, secondo la \"Chronica Albrici Monachi Trium Fontium\" era la figlia primogenita del re di Francia, Luigi VII e della duchessa d'Aquitania e Guascogna e contessa di Poitiers, Eleonora.\nIl 6 gennaio 1186, Baldovino, come conferma la \"Chronica Albrici Monachi Trium Fontium\", aveva sposato Maria di Champagne. Il matrimonio ci viene confermato anche dalla \"Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\". Il cronista Gilberto di Mons descrisse Baldovino come un ragazzo profondamente innamorato della sua sposa, la quale tuttavia preferiva la preghiera al letto matrimoniale.Attraverso il suo matrimonio Baldovino contrasse altre parentele e obblighi verso i difensori della Terra Santa. Infatti il fratello di Maria, Enrico II di Champagne che era stato incoronato re di Gerusalemme nel 1192, nel 1197 mor\u00ec lasciando una vedova e due figlie che necessitavano di aiuto per riconquistare i territori perduti. Inoltre Maria era nipote sia di Riccardo I Cuor di Leone che di Filippo II di Francia che furono tra i partecipanti alla terza crociata, assieme allo zio di Baldovino, Filippo, che infatti mor\u00ec durante la Crociata.\nNell'estate del 1191, durante la terza crociata, mor\u00ec di peste, senza eredi legittimi, suo zio (il fratello di sua madre), il conte di Fiandra, Filippo d'Alsazia, come ci confermano gli \"Annales Blandinienses\", sua madre, Margherita gli succedette e suo padre, Baldovino divenne cos\u00ec Baldovino VIII, conte delle Fiandre, per diritto di matrimonio.Il patrimonio di Filippo d'Alsazia destava il desiderio del re di Francia, Filippo Augusto che cerc\u00f2 di nascondere la morte del conte di Fiandra, fino al suo ritorno dalla crociata. Ma la notizia si diffuse rapidamente e il conte e la contessa di Hainaut andarono subito nelle Fiandre per prendere possesso di quelle terre. Sua madre, come discendente di Baldovino Braccio di Ferro e sorella del conte, fu accolta, assieme al marito, nelle citt\u00e0 delle Fiandre, mentre Gand ospitava Matilde di Portogallo, vedova di Filippo d'Alsazia, intenzionata a recuperare tutta la contea. Guglielmo dalle Bianche Mani, arcivescovo di Reims ebbe il compito di mediare tra i contendenti; Filippo Augusto rinunci\u00f2 all'annessione al regno di Francia della contea che fu assegnata ai suoi genitori, Baldovino VIII e Margherita, che, ancora secondo gli \"Annales Blandinienses\" incorporarono le Fiandre nei loro domini.\nSua madre, Margherita, mor\u00ec nel 1194, come ci confermano gli \"Annales Blandinienses\"; secondo il \"Gisleberti Chronicon Hanoniense\", la contessa si trovava a Male (oggi quartiere di Bruges), dove si ammal\u00f2 gravemente, e dove mor\u00ec il 15 novembre e fu sepolta a Bruges, nella chiesa di San Donato.Il figlio maschio primogenito, Baldovino, sempre secondo il \"Gisleberti Chronicon Hanoniense\", divenne cos\u00ec Baldovino IX, conte delle Fiandre, anche se il governo della contea continu\u00f2 ad essere esercitato dal padre.\nSuo padre, Baldovino V, conte di Hainaut e conte di Namur, ancora secondo il \"Gisleberti Chronicon Hanoniense\", dopo lunga malattia mor\u00ec a Mons il 17 dicembre 1195 (\"1195, mense Decembri, 12 kal. ianuarii\"); gli succedette, nella contea di Hainaut, il figlio maschio primogenito, Baldovino, come Baldovino VI, mentre nella contea di Namur gli succedette il figlio maschio secondogenito, Filippo.\nConte di Fiandra e Hainaut.\nBaldovino prese possesso di una contea delle Fiandre drasticamente ridotta nelle sue dimensioni a causa della dote concessa alla sorella, Isabella di Hainaut, andata in sposa al re di Francia Filippo II di Francia, che includeva la regione di Artois, e alla concessione di un'altra vasta zona a sua moglie Maria. Isabella Mor\u00ec nel 1190, ma Filippo reclam\u00f2 la sua dote in nome di suo figlio, il futuro Luigi VIII di Francia. Gli otto anni in cui Baldovino regn\u00f2 nelle Fiandre la sua azione fu completamente tesa a recuperare il controllo di almeno alcune parti dei domini della sua famiglia, culminati, nel gennaio 1200 nel trattato di P\u00e9ronne, in cui Filippo restituiva a Baldovino gran parte dell'Artois.\nNella sua lotta contro Filippo, Baldovino contrasse numerose alleanze con alcuni importanti regnanti, tra cui il re di Germania e futuro Imperatore Ottone IV di Brunswick (un'alleanza nel 1196 e la firma sulla lettera che comunicava a papa Innocenzo III l'elezione di Ottone a re di Germania) e i due Plantageneti, Riccardo I d'Inghilterra (un'alleanza nel 1196, confermata nel 1198) e Giovanni Senzaterra. Un mese dopo il trattato di P\u00e9ronne, il 23 febbraio 1200, Baldovino prese l'impegno di partire per la Terra Santa, assieme a suo fratello Enrico e a suo cognato, il conte di Champagne e di Brie, Tebaldo III, a cui fu concordemente assegnato il comando della quarta crociata. I due anni successivi furono impiegati per preparare la spedizione e per rinsaldare il potere suo e della sua famiglia nelle Fiandre. Nel tentativo di dare ordine ai suoi domini Baldovino promulg\u00f2 un dettagliato e corposo codice penale, tra cui un'ordinanza sull'usura e stabil\u00ec regole ben definite per la successione al trono; regole che sono ancora parte integrante della tradizione giuridica in Belgio.\nBaldovino lasci\u00f2 nelle Fiandre la figlia primogenita e la moglie Maria incinta, la quale, secondo lo storico britannico, noto medievalista e bizantinista, Steven Runciman, all'inizio del 1204 part\u00ec alla volta dell'oriente per ricongiungersi al marito, contando di ritornare nelle Fiandre in capo ad un paio di anni. Al momento della partenza della contessa Maria, la reggenza delle Fiandre e la custodia delle figlie pass\u00f2 al fratello di Baldovino Filippo I di Namur, mentre la reggenza di Hainaut pass\u00f2 allo zio Guglielmo di Thy.Ancora secondo il Runciman, prima di giungere a Costantinopoli, Maria visit\u00f2 la Palestina, morendo in quello stesso anno a Gerusalemme; mentre la \"Flandria Generosa (Continuatio Claromariscensis)\" ci conferma che Maria era giunta via mare ad Acri, dove a seguito di una grave malattia (\"gravibus macerata egretudinibus\"), mor\u00ec. Venne a sapere dell'elezione del marito, ma mor\u00ec di peste nell'agosto 1204 prima di potersi ricongiungere a lui.\nImperatore Latino.\nIntanto, la crociata era stata deviata verso Costantinopoli, per sostenere Alessio Angelo a conquistare il trono di Costantinopoli contro lo zio, l'imperatore Alessio III Angelo, che aveva deposto il proprio fratello e padre di Alessio, l'imperatore Isacco II Angelo; dopo che Alessio, divenuto nel frattempo Alessio IV, nel febbraio del 1204, era stato imprigionato e strangolato, al trono era salito Alessio V Ducas, che ripudi\u00f2 tutti gli accordi presi coi crociati, che decisero di combattere e ci fu un trattato tra i capi dei crociati tra cui, Baldovino, il doge di Venezia, Enrico Dandolo e Bonifacio del Monferrato, per la spartizione del bottino, l'elezione di un imperatore latino e la divisine delle province; i crociati, nel mese di aprile riuscirono a conquistare Costantinopoli e per tre giorni si abbandonarono al saccheggio sfrenato e all'uccisione di circa abitanti e, dopo la spartizione del bottino, si apprestarono all'elezione dell'imperatore.\nLa corona imperiale, venne dapprima offerta al quasi centenario doge di Venezia, Enrico Dandolo, che fu uno degli artefici del dirottamento della crociata su Costantinopoli, ma egli la rifiut\u00f2. La scelta quindi rimaneva tra due contendenti: Bonifacio del Monferrato, il candidato con pi\u00f9 possibilit\u00e0 di avere l'appoggio dei Greci, e Baldovino, giovane, pio e virtuoso, uno dei pochi che aveva intrapreso la crociata senza secondi fini ed osservato con rigore il voto fatto alla partenza; era insomma il leader pi\u00f9 popolare nell'esercito crociato e, soprattutto, aveva l'appoggio del doge Dandolo; la scelta ricadde infine su di lui e il 9 maggio, 1204 fu eletto imperatore ed incoronato il 16 maggio, in Santa Sofia con una cerimonia che segu\u00ec strettamente il cerimoniale Bizantino, dove Bonifacio sostenne la corona durante la cerimonia e prest\u00f2 omaggio al rivale.\nL'Impero Latino venne organizzato secondo principi feudali: l'Imperatore era il vertice della piramide e concedeva i territori conquistati ai feudatari a lui sottoposti. L'imperatore aveva poi un suo feudo, che consisteva nella citt\u00e0 di Costantinopoli nelle regioni adiacenti sia sulla costa anatolica sia su quella europea e alcune isole tra cui Lemno, Lesbo, Chio e Tino, su cui governava direttamente, mentre il resto del territorio dell'impero, che in massima parte doveva essere ancora conquistato, veniva diviso tra i Veneziani e gli altri Crociati.\nI problemi all'elezione di certo non mancavano, molti territori rimanevano infatti ancora da conquistare, ma per prima cosa era necessario spezzare la resistenza greca in Tracia e assicurarsi il controllo della citt\u00e0 di Tessalonica. Il fatto che Baldovino intendesse assicurarsi il controllo di Tessalonica per\u00f2 non trovava d'accordo Bonifacio del Monferrato, che aveva nel frattempo ricevuto la promessa di un feudo che includeva un vasto territorio in Macedonia, inclusa Tessalonica, la cui conquista avrebbe dovuto essere operata da Bonifacio. L'antagonismo poi tra gli eserciti acu\u00ec ancora di pi\u00f9 la disputa, che si fece pi\u00f9 serrata quando Baldovino decise di continuare a marciare su Tessalonica. Bonifacio per tutta risposta mise sotto assedio Adrianopoli, dove Baldovino aveva posto la sede del suo governo. A questo punto sembr\u00f2 inevitabile una guerra civile, che fu evitata per l'intervento di Dandolo e del conte Luigi di Blois: a Bonifacio dall'imperatore fu concesso il titolo di re di Tessalonica e fu nominato comandante in capo delle forze che dovevano marciare alla conquista della Grecia e che intraprese, verso la fine del 1204.\nLo zar di Bulgaria Kaloyan, che era stato riconosciuto re dei Bulgari da papa Innocenzo III, offr\u00ec a Baldovino la sua alleanza, che fu rifiutata, in quanto avrebbe dovuto riconoscersi vassallo dell'impero latino.\nDurante l'inverno 1204-1205 i Franchi proseguirono la conquista della Bitinia, alla quale Enrico di Fiandra fratello dell'imperatore prese parte.\nMa nel febbraio 1205 i Greci, che non gradivano che le loro chiese fossero governate da vescovi latini si ribellarono e furono aiutati dallo zar Kaloyan, la cui proposta di alleanza era stata rifiutata da Baldovino. La guarnigione fedele a Baldovino fu espulsa da Adrianopoli. Baldovino allora assieme a Dandolo, Luigi di Blois, e Goffredo di Villehardouin, lo storico e trovatore, marci\u00f2 sulla citt\u00e0 nell'intento di assediarla, ma l'esercito franco fu sconfitto, il conte di Blois ucciso ed egli stesso cadde prigioniero dello Zar.\nPer qualche tempo il suo destino rimase incerto e per questo, suo fratello, Enrico mantenne la reggenza e, per pi\u00f9 di un anno non si fu certi della sua morte fino alla met\u00e0 di luglio 1206. La conferma della morte di Baldovino in prigionia fu data a Enrico da alcuni cavalieri Franchi, tratti in salvo a Stenimaco. Le circostanze della sua morte non ci sono esattamente note: pare che in un primo momento la sua vita fosse stata risparmiata, per utilizzarla come merce di scambio, ma la rivolta di Filippopoli, che pass\u00f2 sotto il dominio franco, fece infuriare a tal punto lo Zar che in un impeto di ira uccise Baldovino. Secondo una leggenda bulgara invece Baldovino si procur\u00f2 la morte cercando di sedurre la moglie di Kaloyan. Lo storico greco Giorgio Acropolita riporta che lo Zar avesse fatto mettere il cranio di Baldovino dentro una coppa di vino, come era accaduto quattro secoli prima a Niceforo I.\nComunque si sa di certo che lo Zar scrisse al papa Innocenzo III, asserendo che Baldovino era morto in prigione. Una torre della fortezza di Carevec, fortezza di Veliko T\u0103rnovo, capitale medioevale dell'Impero Bulgaro, \u00e8 ancora chiamata la \"Torre di Baldovino\". A lui succedette sul trono imperiale il fratello Enrico, mentre nelle Fiandre l'altro fratello Filippo di Namur mantenne la carica di reggente accordandosi col re di Francia, Filippo II Augusto ed entrambe le figlie di Baldovino, Giovanna e Margherita, furono condotte a Parigi per essere educate e poi governarono i territori ereditati dal padre.\nDiscendenza.\nBaldovino da Maria ebbe due figlie, come conferma anche la \"Genealogica Comitum Flandri\u00e6 Bertiniana, Continuatio Marchianensis\":\nIl falso Baldovino.\nVenti anni dopo, nel 1225, apparve un uomo che proclamava di essere Baldovino. Questo cre\u00f2 notevoli disordini e port\u00f2 ad aperte ribellioni contro Giovanna. Un certo numero di persone che conobbero Baldovino durante la crociata furono interpellate e asserirono che l'uomo non era il vero Baldovino: alla fine quest'uomo fu giustiziato nel 1226."}
{"id": "98025", "revid": "838137", "url": "https://it.wikipedia.org/wiki?curid=98025", "title": "438 a.C.", "text": ""}
{"id": "98026", "revid": "838137", "url": "https://it.wikipedia.org/wiki?curid=98026", "title": "439 a.C.", "text": ""}
{"id": "98027", "revid": "838137", "url": "https://it.wikipedia.org/wiki?curid=98027", "title": "440 a.C.", "text": ""}
{"id": "98032", "revid": "838137", "url": "https://it.wikipedia.org/wiki?curid=98032", "title": "444 a.C.", "text": ""}
{"id": "98033", "revid": "838137", "url": "https://it.wikipedia.org/wiki?curid=98033", "title": "445 a.C.", "text": ""}
{"id": "98034", "revid": "838137", "url": "https://it.wikipedia.org/wiki?curid=98034", "title": "446 a.C.", "text": ""}
{"id": "98035", "revid": "838137", "url": "https://it.wikipedia.org/wiki?curid=98035", "title": "448 a.C.", "text": ""}
{"id": "98036", "revid": "838137", "url": "https://it.wikipedia.org/wiki?curid=98036", "title": "449 a.C.", "text": ""}
{"id": "98037", "revid": "838137", "url": "https://it.wikipedia.org/wiki?curid=98037", "title": "450 a.C.", "text": ""}
{"id": "98038", "revid": "838137", "url": "https://it.wikipedia.org/wiki?curid=98038", "title": "451 a.C.", "text": ""}
{"id": "98039", "revid": "1310659", "url": "https://it.wikipedia.org/wiki?curid=98039", "title": "452 a.C.", "text": ""}
{"id": "98040", "revid": "933835", "url": "https://it.wikipedia.org/wiki?curid=98040", "title": "453 a.C.", "text": ""}
{"id": "98041", "revid": "106908", "url": "https://it.wikipedia.org/wiki?curid=98041", "title": "454 a.C.", "text": ""}
{"id": "98043", "revid": "1543377", "url": "https://it.wikipedia.org/wiki?curid=98043", "title": "Astronavi nell'abisso", "text": "Astronavi nell'abisso, tradotto anche come Capitan Abisso \"(The Void Captain's Tale)\", \u00e8 un romanzo di fantascienza scritto nel 1983 da Norman Spinrad.\nTrama.\nCome suggerisce il titolo originale \"The Void Captain's Tale\" (letteralmente \"La storia del capitano del vuoto\"), si tratta della storia narrata in prima persona da un capitano d'astronavi, il Capitano del Vuoto Genro Kane Gupta: della sua ossessione e di come si comp\u00ec il suo tragico destino.\nIl Capitano del Vuoto Genro era ormai un esperto navigatore dello spazio quando gli fu assegnato il comando della immensa astronave \"Dragon Zephir\" con il suo lussuoso modulo passeggeri. Quello che non poteva prevedere - e che segn\u00f2 inesorabilmente il suo destino - fu l'incontro apparentemente casuale con Dominique Alia Wu, la sua affascinante pilota.\nNella raffinata ed esclusiva \"cultura fluttuante\" dei viaggiatori delle stelle, un simile incontro \u00e8 considerato disdicevole e per tradizione viene accuratamente evitato nelle astronavi, tanto che in genere capitano e pilota non solo non si scambiano ritualmente le storie dei loro nomi, ma addirittura non si vedono mai.\nIn realt\u00e0 \"pilota\" \u00e8 un termine di comodo in qualche modo fuorviante: si tratta di giovani donne, che sono state selezionate per diventare un semplice componente organico del \"Circuito di Salto\" della nave, rese dipendenti dalla sconvolgente, \"orgasmica\" esperienza del Salto nel continuum e destinate a consumarsi in una breve vita in stato semicosciente.\nIn questo modo una tecnologia aliena, eredit\u00e0 di una civilt\u00e0 scomparsa da tempo, garantisce viaggi oltre le velocit\u00e0 relativistiche aprendo \"buchi\" nel continuum spaziotemporale, a beneficio dei ricchi passeggeri paganti che hanno fatto del \"voyage\" e della sua annoiata, decadente filosofia estetica la loro estrema ragion d'essere.\nLa tranquillizzante routine di bordo e il consolidato cerimoniale ignorano volutamente l'esistenza del pilota, vera vittima sacrificale del viaggio cosmico, necessaria solo nel momento del salto. Allo stesso modo, la visione del vuoto stellare \u00e8 sempre \"corretta\" dal computer come a difendere della fragile psiche degli umani.\nMa che succede se un navigato Capitano del Vuoto viene \"contaminato\" dal fascino e dalle strane idee del suo pilota, una donna bella, inquietante e gelida, convinta che l'esperienza del Salto sia in realt\u00e0 il modo per contattare una Realt\u00e0 Superiore? Ne nasce apparentemente un'ossessione distruttiva, una spaventosa \"folie \u00e0 deux\" che porter\u00e0, inevitabilmente, la nave con tutti i suoi occupanti alla tragedia.\nTemi.\nAssieme a \"Child of Fortune\" del 1985, questo romanzo - finalista al Premio Nebula - \u00e8 considerato come parte di una sorta di \"dittico dell'eros\". L'eros \u00e8 infatti visto da Spinrad, innovatore della fantascienza degli anni settanta-ottanta, come una forza che guida l'espansione dell'universo, in grado di condurre lo sguardo dell'essere umano - anche solo per un attimo - oltre il velo di Maya delle illusioni del mondo sensoriale.\nIn effetti una tale concezione permea il racconto del Capitano Genro, acculturato e filosofico comandante d'astronavi, oltre al trasparente riferimento all'ossessione del capitano Achab nel \"Moby Dick\" di Melville.\nAlle frequenti disquisizioni filosofiche e ad un linguaggio volutamente caricato di termini tecnologici futuribili, si aggiunge l'uso di un lessico contaminato con vari idiomi, come a seguire il flusso della \"cultura fluttuante\", una civilt\u00e0 futura altamente cosmopolita e globalizzata."}
{"id": "98044", "revid": "838137", "url": "https://it.wikipedia.org/wiki?curid=98044", "title": "456 a.C.", "text": ""}
{"id": "98045", "revid": "838137", "url": "https://it.wikipedia.org/wiki?curid=98045", "title": "457 a.C.", "text": ""}
{"id": "98046", "revid": "838137", "url": "https://it.wikipedia.org/wiki?curid=98046", "title": "458 a.C.", "text": ""}
{"id": "98047", "revid": "287204", "url": "https://it.wikipedia.org/wiki?curid=98047", "title": "459 a.C.", "text": ""}
{"id": "98048", "revid": "838137", "url": "https://it.wikipedia.org/wiki?curid=98048", "title": "461 a.C.", "text": ""}
{"id": "98049", "revid": "838137", "url": "https://it.wikipedia.org/wiki?curid=98049", "title": "462 a.C.", "text": ""}
{"id": "98051", "revid": "838137", "url": "https://it.wikipedia.org/wiki?curid=98051", "title": "464 a.C.", "text": ""}
{"id": "98052", "revid": "838137", "url": "https://it.wikipedia.org/wiki?curid=98052", "title": "465 a.C.", "text": ""}
{"id": "98053", "revid": "1305772", "url": "https://it.wikipedia.org/wiki?curid=98053", "title": "Catch a Fire", "text": "Catch a Fire \u00e8 il sesto album in studio del gruppo reggae The Wailers, pubblicato nel 1973.\n\u00c8 alla posizione 126 nella classifica dei 500 migliori album di sempre secondo \"Rolling Stone\".\nIl disco.\n\"Catch A Fire\" usc\u00ec in Inghilterra nel 1973, primo album pubblicato da Bob Marley &amp; The Wailers per l'etichetta Island Records di Chris Blackwell e per il mercato non giamaicano.\nL'album consacr\u00f2 il gruppo come star internazionale, in particolare Bob Marley divenne ben presto famoso in tutto il mondo.\nI brani arrivarono alla Island alla fine del 1972 e qui, secondo le indicazioni di Blackwell, furono adattati alle esigenze del pubblico bianco e rock cui era destinato: furono aggiunte delle sovraincisioni di chitarra, ad opera di Wayne Perkins, e di tastiera, ad opera di John \"Rabbit\" Bundrick. Gli album \"prima\" e \"dopo\" il rimaneggiamento sono stati rimasterizzati e ripubblicati dalla Island nel 2002 nell'edizione \"deluxe\" su CD.\nLa copertina.\nIl disco usc\u00ec a nome degli Wailers e non come \"Bob Marley &amp; The Wailers\", per andare incontro alle esigenze del pubblico rock e, per la stampa delle prime 20000 copie, sfoggiava la celebre copertina a forma di accendino Zippo.\nIl tono militante delle canzoni e i testi critici verso la realt\u00e0 sociale gli valsero le simpatie di molti nativi africani, oltre che di caraibici, afro-americani e immigrati neri in Europa. Un fattore di popolarit\u00e0 era ed \u00e8 rappresentato da una visione ottimista di un futuro libero da oppressioni. A tutt'oggi il disco ha raggiunto la vetta del milione di copie."}
{"id": "98054", "revid": "106908", "url": "https://it.wikipedia.org/wiki?curid=98054", "title": "466 a.C.", "text": ""}
{"id": "98057", "revid": "838137", "url": "https://it.wikipedia.org/wiki?curid=98057", "title": "469 a.C.", "text": ""}
{"id": "98058", "revid": "838137", "url": "https://it.wikipedia.org/wiki?curid=98058", "title": "470 a.C.", "text": ""}
{"id": "98059", "revid": "767487", "url": "https://it.wikipedia.org/wiki?curid=98059", "title": "471 a.C.", "text": ""}
{"id": "98060", "revid": "1652635", "url": "https://it.wikipedia.org/wiki?curid=98060", "title": "472 a.C.", "text": ""}
{"id": "98061", "revid": "767487", "url": "https://it.wikipedia.org/wiki?curid=98061", "title": "Judge Not", "text": "Judge Not \u00e8 stato il primo singolo inciso da Bob Marley. Il singolo fu registrato nel 1961 per l'etichetta Beverley's del produttore cinese Leslie Kong, con il nome Robert Marley, ed il 45 giri originale \u00e8 oggi una vera rarit\u00e0. \nIl brano \u00e8 stato inserito nella raccolta \"Songs of Freedom\", pubblicata nel 1992 (Island Records), anch'essa attualmente piuttosto difficile da reperire.\nIl titolo ed i versi del brano citano un passo del Vangelo e sono stati oggetto di numerose controversie, rappresentando secondo alcuni una interpretazione scorretta dell'insegnamento cristiano a cui si riferiscono."}
{"id": "98062", "revid": "1272592", "url": "https://it.wikipedia.org/wiki?curid=98062", "title": "Antonio Caldara", "text": "\u00c8 stato uno dei pi\u00f9 noti compositori della sua epoca, applaudito sia come operista sia come autore di musica oratoriale e sacra.\nBiografia.\nForse allievo di Giovanni Legrenzi a Venezia, fu cantore e violoncellista di San Marco. Nel 1699 si trasfer\u00ec a Mantova dove gli fu assegnato il posto di \"Maestro di Cappella, da Chiesa e da Teatro\" dello stravagante duca di Mantova, Ferdinando Carlo.\nNel 1708 il compositore si rec\u00f2 in Spagna presso gli Asburgo: il suo componimento da camera \"Il pi\u00f9 bel nome\", scritto per il matrimonio di Carlo III di Spagna, fratello dell'imperatore Giuseppe I, con Elisabetta Cristina di Brunswick-Wolfenb\u00fcttel, fu la prima opera italiana eseguita a Barcellona.\nSi rec\u00f2 successivamente a Roma dove scrisse lavori per il Cardinale Ottoboni e dove probabilmente conobbe Georg Friedrich H\u00e4ndel e la famiglia Scarlatti. Qui nel 1709 succedette a H\u00e4ndel come compositore della casa e Maestro di cappella del Principe Francesco Maria Ruspoli fino al 1716.\nNel 1711 spos\u00f2 Caterina Petrolli, che lavorava per il principe Ruspoli come contralto. \nA seguito dell'elezione di Carlo III a imperatore del Sacro Romano Impero nel 1711, si stabil\u00ec infine, definitivamente, a Vienna, dove ricopr\u00ec, dal 1717, la carica di vicemaestro di cappella alla corte imperiale di cui era titolare Johann Joseph Fux svolgendo un'attivit\u00e0 la cui dimensione \u00e8 paragonabile soltanto a quella di compositori come Antonio Vivaldi, Alessandro Scarlatti e H\u00e4ndel.\nNel 1736 mor\u00ec a Vienna e fu sepolto nella cattedrale di S. Stefano.\nLe opere.\nScrisse moltissimo, sintetizzando nel proprio stile la tradizione veneziana madrigalistica e concertante di Monteverdi e Cavalli, il melodismo appassionato di Alessandro Scarlatti e della scuola napoletana, lo strumentalismo dei bolognesi e di Corelli. Se tale somma di esperienza fin\u00ec per appesantire un poco la sua produzione teatrale (78 lavori per lo pi\u00f9 drammatici, fra cui una \"Dafne\"; a Barcellona scrisse \"Il pi\u00f9 bel nome\", la prima opera italiana rappresentata in Spagna nel 1708), diede per\u00f2 frutti straordinariamente intensi nel campo della musica strumentale, recando un fondamentale apporto alla determinazione della forma-sonata (sonate per clavicembalo e per uno o due violini e basso continuo; 16 sonate per violoncello e basso continuo e una raccolta di esercizi per questo strumento quartetti per archi detti \"sonate a quattro\" e, nel campo della musica sacra, oltre 20 messe, composizioni varie, \"Stabat Mater\", un \"Requiem\", \"Vespri\", \"Completoria\" e \"Salve Regina\", \"Te Deum\", nonch\u00e9 38 oratori, fra cui \"Giuseppe\", \"Il re del dolore\", \"La Passione di Cristo\"). Caldara influenz\u00f2 Bach e Telemann e contribu\u00ec a far maturare i presupposti del classicismo viennese.\nNel 1709 avvennero le premi\u00e8res (per l'onomastico dell'imperatore Carlo VI d'Asburgo) nel Teatro Llotja de Mar di Barcellona di \"Siface, Re di Numidia\", componimento per musica da camera in 1 atto di Antonio Caldara (A.C.), libretto di Pietro Pariati e di \"Il nome pi\u00f9 glorioso\", componimento per musica da camera in 1 atto di A.C., libretto di Pietro Pariati.\nAl Gro\u00dfes Hoftheater (Hofburgtheater) di Vienna (per l'onomastico dell'imperatore Carlo VI d'Asburgo) negli anni:\nNel 1722 ci fu la premi\u00e8re nel Residenz-Theater del F\u00fcrstbisch\u00f6flicher Palast di Salisburgo di \"Camaide, imperatore della Cina overo Li figliuoli rivali del padre\", dramma per musica in 3 atti e 1 intermezzo di A.C..\nNel 1725 ci furono le premi\u00e8res nel \"Residenz-Theater\" del Palazzo arcivescovile di Salisburgo di \"Astarto\", dramma per musica in 3 atti di A.C., libretto di Apostolo Zeno e Pietro Pariati (da \"Antichit\u00e0 giudaiche\" di Giuseppe Flavio e da \"Amalasonte\" e \"Astarte, roy de Tire\" di Philippe Quinault) e di \"Lidia e Ircano\", intermezzo in 1 scena di A.C., libretto di Pietro Pariati.\nLa Fondazione Teatro La Fenice ha eseguito il compositore veneziano negli anni:\nNel 1993 una pregevole ripresa moderna dell'opera \"I Disingannati\" \u00e8 avvenuta alle Festwochen der alten Musik di Innsbruck, eseguita al Landestheater, diretta da Sigiswald Kuijken. Dell'evento scrisse Carlo Foletto su \"La Repubblica\": \"Si presenta come opera comica ma non ne accetta le regole n\u00e9 i bellissimi rischi narrativi. Ma rinnovando il connubio sicuro con l'opera seria, Caldara si mostra artigiano impeccabile: la \"riscoperta\" esecutiva svela tutto il valore artistico. Le arie, soprattutto quelle di carattere, hanno una fisionomia ardita: vocalmente spericolate e catturanti, strumentalmente sontuose. Caldara tiene a mente, come riferimenti espressivi e tecnici, Haendel e Vivaldi. La sua orchestra di soli archi si apre a cantabilit\u00e0 spiegate e distribuisce allusive puntature militaresche, spingendola a interferire col canto, cercandovi un rapporto pi\u00f9 intimo.\"\nNel 2004 al III Festival Internazionale di Musica e Arte Sacra presso la Basilica di San Paolo fuori le Mura \u00e8 stato eseguito Antonio Caldara, \"Sinfonia in do maggiore\" e \"Stabat mater\" da Wiener Philharmoniker, Herrenchor der Wiener Staatsoper, Wiener S\u00e4ngerknaben con Direttore Riccardo Muti.\nNel 2016 il gruppo La Ritirata con Mar\u00eda Espada (soprano), Emiliano Gonz\u00e1lez Toro (tenore) e Jo\u00e3o Fernandes (basso) ha registrato un CD con una selezione di brani delle due opere d'ispirazione cervantina: Antonio Caldara, \"The Cervantes' Operas\", GCD 923104."}
{"id": "98063", "revid": "2057813", "url": "https://it.wikipedia.org/wiki?curid=98063", "title": "473 a.C.", "text": "Eventi.\nGli Japigi, Peucezi e Messapi sconfiggono duramente i Tarantini ed i Reggini."}
{"id": "98064", "revid": "767487", "url": "https://it.wikipedia.org/wiki?curid=98064", "title": "474 a.C.", "text": ""}
{"id": "98065", "revid": "31886", "url": "https://it.wikipedia.org/wiki?curid=98065", "title": "476 a.C.", "text": ""}
{"id": "98066", "revid": "1305772", "url": "https://it.wikipedia.org/wiki?curid=98066", "title": "Live! (Bob Marley)", "text": "Live! \u00e8 un album di Bob Marley, pubblicato il 5 dicembre 1975. Si tratta di una registrazione dal vivo fatta il 19 luglio 1975 al \"Lyceum Ballroom\" di Londra.\nNella versione originale d'epoca in LP (vinile 33 giri) contiene anche un poster. Esiste anche un singolo 7\" (45 giri) \"No Woman No Cry / Kinky Reggae\", il cui lato B \"Kinky Reggae\" non \u00e8 presente nell'album.\nNella versione dell'album in vinile di stampa giamaicana della Tuffgong, il brano \"Get Up, Stand Up\" \u00e8 leggermente diverso."}
{"id": "98067", "revid": "838137", "url": "https://it.wikipedia.org/wiki?curid=98067", "title": "477 a.C.", "text": ""}
{"id": "98068", "revid": "838137", "url": "https://it.wikipedia.org/wiki?curid=98068", "title": "478 a.C.", "text": ""}
{"id": "98069", "revid": "3732", "url": "https://it.wikipedia.org/wiki?curid=98069", "title": "Arcangelo Corelli", "text": "Considerato tra i pi\u00f9 grandi compositori del periodo barocco, fondamentale fu il suo contributo allo sviluppo della musica strumentale, e in particolare alla sonata a tre e a quella solistica, come pure del concerto grosso, che port\u00f2 ad alti livelli di equilibrio e perfezione formale. Lo stile introdotto da Corelli, disseminato in Europa grazie a musicisti che erano stati in contatto con lui, come Georg Muffat e Pietro Castrucci, e ad altri suoi seguaci come Francesco Geminiani, Pietro Locatelli e Francesco Antonio Bonporti, fu d'importanza fondamentale per lo sviluppo del linguaggio orchestrale e violinistico del primo Settecento in tutta l'Europa.\nBiografia.\nNacque a Fusignano (oggi in provincia di Ravenna ma al suo tempo appartenente alla Legazione di Ferrara), nel 1653. Studi\u00f2 con Giovanni Benvenuti e Leonardo Brugnoli a Bologna, una citt\u00e0 che vantava eccellenti virtuosi di strumenti ad arco, come Giovanni Battista Vitali. Nel 1670 fu ammesso all'Accademia Filarmonica bolognese.\nNella seconda met\u00e0 del secolo, si stabil\u00ec a Roma, dove la sua presenza \u00e8 testimoniata per la prima volta il 25 agosto 1675, quando fu chiamato a suonare a San Luigi dei Francesi, in occasione della festa del santo titolare. Dagli anni successivi fu regolarmente chiamato in occasione delle maggiori solennit\u00e0 di questa ed altre importanti chiese romane, come S. Giacomo degli Spagnoli e Santa Maria Maggiore.\nA Roma studi\u00f2 composizione con Matteo Simonelli, compositore e cantore della Cappella pontificia noto anche come il \u201cPalestrina del Seicento\u201d. Per diversi anni la sua attivit\u00e0 si svolse esclusivamente nella citt\u00e0 papale, dove fu al servizio del cardinale Benedetto Pamphilj, da dicembre 1688 ad aprile 1690, ma che aveva servito in particolari occasioni fin dal 1684. Da aprile 1690 fino alla morte fu al servizio del cardinale Pietro Ottoboni. Fu inoltre protetto dalla regina Cristina di Svezia, per la quale, fin dal 1679, compose sonate e sinfonie per considerevoli organici strumentali, destinate alle riunioni della sua Accademia reale in Palazzo Riario. Nell'ambito di queste riunioni si ricorda l'esecuzione, avvenuta nel 1687, di un\"'Accademia per musica\" di Bernardo Pasquini in onore dell'ambasciatore d'Inghilterra, con la partecipazione di centocinquanta archi, diretti da Corelli, e di un centinaio di cantori.\nNel 1694 fece parte del cosiddetto \"coro d'Arcadia\", un gruppo di virtuosi che comprendeva, tra gli strumentisti, il clavicembalista Bernardo Pasquini; il violinista Matteo Fornari (allievo di Corelli e costantemente al suo fianco come secondo violino), i violoncellisti e compositori Giovanni Lorenzo Lulier e Giovanni Bononcini. Nel 1706, insieme con Bernardo Pasquini e Alessandro Scarlatti, fu ammesso nell'Accademia dell'Arcadia, con il nome di Arcomelo Erimanteo.\nNel 1702 Corelli venne chiamato a Napoli per esibirsi alla corte vicereale, ma sembra che sia ritornato amareggiato, perch\u00e9 umiliato dal maggior successo di alcuni violinisti locali. A Roma continu\u00f2 a essere chiamato come primo violino a capo di grandi orchestre per l'esecuzione di musiche sacre, oratori e serenate. Continu\u00f2 fino al 1710 a prendere parte alle musiche straordinarie per la festa di S. Giacomo degli Spagnoli. La sua fama nazionale ed europea non venne per\u00f2 mai meno tra i contemporanei, e molti musicisti professionisti o dilettanti erano soliti frequentarlo nei loro soggiorni a Roma, e ne diffusero le musiche e lo stile in molti paesi europei.&lt;br&gt;\nLa principessa Sofia Carlotta di Brandeburgo, futura prima regina di Prussia, a cui dedic\u00f2 le \"Sonate a violino solo\" op. V (Roma, 1700), possedeva un suo ritratto, attribuito al pittore Francesco Trevisani (qui riprodotto) in una sala della residenza di Charlottenburg, nei pressi di Berlino, dove \u00e8 tutt'oggi conservato.\nLa morte.\nMor\u00ec a Roma l'8 gennaio 1713 dopo una breve malattia di cui ad oggi non si conoscono le cause. Tre giorni prima scrisse un testamento (oggi custodito presso l'Archivio di Stato di Roma), dove, oltre ad elencare le sue propriet\u00e0, fa riferimento al fatto che sia lasciata libera scelta al Cardinale Ottoboni di seppellirlo \"dove a lui piacer\u00e0\".\nGiuseppe Baini indica come luogo di sepoltura la Basilica di San Lorenzo in Damaso , mentre altre fonti fanno pensare al Pantheon, dove \u00e8 anche presente un'iscrizione in memoria di Corelli. Fu il medico Girolamo Sorboli, gi\u00e0 esecutore testamentario, a scrivere una lettera ai fratelli e al nipote per comunicare la morte del musicista nella quale si legge \"Otthoboni [...] ha fatto imbalsamare il suo corpo, e rinchiudere fra tre casse, una di piombo, la seconda di cipresso, e la terza di castagno, e cos\u00ec rinchiuso in queste casse si conserver\u00e0 esposto in un deposito di marmo con la sua inscritione, fatto fare medesimamente dal sud.to Sig.r Card. nella Chiesa della Rotonda, e tutto questo a sue spese\" .\nIn ogni caso il cardinale Pietro Ottoboni, mecenate di Corelli, ottenne da Papa Clemente XI il permesso di far erigere un busto (scolpito probabilmente da Angelo De Rossi e oggi conservato nei Musei Capitolini ) all'interno del Pantheon dove ancora oggi rimane un'iscrizione.&lt;br&gt;\nCaratteri delle opere pubblicate.\nArcangelo Corelli diede nuovo impulso alla forma della \"sonata a tre\", pubblicando, tra il 1681 e il 1694, quattro raccolte, comprendenti ciascuna dodici sonate (Sonate da chiesa op. 1 ed op. 3, sonate da camera op. 2 e op. 4), le quali segnano un punto culminante dell'evoluzione di questa forma in Italia. Nella \"sonata a tre\", Corelli sfrutta a fondo le caratteristiche al tempo stesso di brillantezza e cantabilit\u00e0 del violino, tanto nella forma da camera, destinata ad un organico di due violini e violoncello o clavicembalo e composta da 3 o 4 movimenti distinti in forma di danze (suite), che nella forma da chiesa, nella quale i due violini sono accompagnati da un organo e da un violoncello (o in alternativa da un arciliuto) che esegue una parte \"obbligata\", spesso in funzione \"concertante\" alla pari coi violini. La scrittura, nobile ed espressiva, \u00e8 sostenuta da un contrappunto vigoroso che ricorda lo stile di Giovanni Pierluigi da Palestrina, ed \u00e8 caratterizzato da studiate dissonanze.\nNelle Sonate a violino e violone o cimbalo, op. 5, pubblicate nell'anno 1700, e dedicate a Sofia Carlotta di Brandeburgo (poi regina di Prussia), Corelli diede saggio anche della composizione per violino solo e basso. Le prime sei sonate dell'op. 5 sono del genere \"da chiesa\" e le sei successive in quello \"da camera\". Conclude la raccolta una lunga serie di variazioni sull'aria della Follia. I dodici \"Concerti grossi, con duoi violini e violoncello di concertino obbligati e duoi altri violini, viola e basso di concerto grosso ad arbitrio, che si potranno raddoppiare: opera sesta\", infine, pubblicata postuma ad Amsterdam nel 1714 con la curatela dell'amico, allievo e collaboratore Matteo Fornari, e dedicata al principe Giovanni Guglielmo del Palatinato (Johann Wilhelm von der Pfalz), costituiscono la raccolta pi\u00f9 ambiziosa di Corelli. Come nell'op. 5, Corelli utilizz\u00f2 materiale composto in vari momenti della sua ultratrentennale attivit\u00e0. Anche se venne stampata in un momento in cui ormai il gusto musicale si orientava verso le nuove vie del concerto solistico, l'op. 6 ebbe grande risonanza per il suo valore musicale. Dei 12 \"Concerti grossi\", 8 sono nello stile \"da chiesa\" e 4 in quello \"da camera\". Il pi\u00f9 noto della raccolta \u00e8 l'ottavo, il Concerto grosso fatto per la notte di Natale, probabilmente eseguito durante la tradizionale cantata della notte di Natale nel Palazzo Apostolico alla presenza del pontefice.\nComposizioni senza numero d'opera.\nNel complesso la produzione pubblicata da Corelli appare non particolarmente vasta, considerando che fu attivo per quarant'anni. Diede infatti alle stampe 12 concerti grossi, 12 sonate per violino e 48 sonate a tre, apparse in quattro raccolte (opere 1-4). Vista la straordinaria capacit\u00e0 di questo musicista, riconosciuta da tutti i contemporanei, e i frequenti impegni che lo videro attivo come solista e direttore d'orchestra, Corelli potrebbe aver composto ben pi\u00f9 di quanto pubblicato. Probabilmente gran parte della sua produzione - forse a causa della cura del tutto speciale (e in parte insolita in quei tempi) che dedicava alle sue opere prima di pubblicarle - non fu mai data alle stampe e and\u00f2 dispersa. Negli ultimi anni c'\u00e8 stato quindi un grande interesse per la riscoperta di opere a lui attribuibili, e alcune di queste sono ormai riconosciute come sue quasi unanimemente dai musicologi. Si tratta di lavori senza numero d'opera, rimasti cio\u00e8 esclusi dalla numerazione che Corelli apponeva, come era d'uso comune, alle sue opere a stampa, ma non per questo di minore importanza musicale.\nTra questi \"extra opus\", considerati ormai da tutti autenticamente corelliani, si segnala in primo luogo l\"'Introduttione e Sinfonia per l'Oratorio di Santa Beatrice d'Este\", un concerto grosso composto come introduzione a un oratorio di Giovanni Lorenzo Lulier, eseguito a palazzo Pamphilj al Corso nel 1689, conservato in un manoscritto appartenuto alla collezione di Francesco II d'Este, duca di Modena. Il \"largo\", praticamente uguale a quello del sesto concerto grosso op. 6, pubblicato venticinque anni dopo, non solo conferma la paternit\u00e0 corelliana della composizione, ma dimostra come le pubblicazioni delle opere corelliane (e soprattutto dei suoi straordinari concerti grossi) fossero il frutto di un'attenta selezione di pezzi composti nell'arco dell'intera carriera artistica, selezionando pochi brani all'interno di una produzione presumibilmente pi\u00f9 vasta di quella pubblicata.\nUn secondo lavoro oggi attribuito a Corelli \u00e8 il \"Concerto a quattro, per due violini, violetta e basso\", copiato in un manoscritto della biblioteca del Conservatorio di S. Pietro a Majella a Napoli che reca la dicitura esplicita \"non sono date alle stampe\". La copia napoletana, completa di tutte le partiture, indica l'opera come una \"sonata a 4\", mentre un'altra copia rinvenuta nella Library of St. Michael's College a Tenbury (Gran Bretagna) la presenta come un'opera \"a 7\" e quindi come una forma di concerto grosso In ogni caso, \u00e8 significativa la straordinaria qualit\u00e0 della composizione e in particolare lo splendido movimento in \"Grave\": esso funge, come quasi sempre nell'opera di Corelli, da raccordo di poche battute tra due tempi veloci, un piccolo gioiello caratterizzato da una cifra inquieta, visionaria e malinconica.\nDiverse fonti italiane, inglesi ed austriache sono concordi nell'attribuire a Corelli una \"Sonata a quattro, per tromba, due violini e basso continuo\" che merita una particolare menzione in quanto unica opera dedicata dal compositore di Fusignano ad uno strumento a fiato. D'altro canto, un'altra sonata e un concerto comprendenti strumenti a fiato, conservati a Vienna, sono di assai dubbia autenticit\u00e0.\nTaluni considerano corelliana la \"Fuga a quattro voci con un soggetto solo\" rinvenuta da Mario Fabbri presso il Conservatorio di Firenze, la cui paternit\u00e0 \u00e8 celata sotto lo pseudonimo-anagramma di Gallario Riccoleno. La composizione contiene un tema del tutto simile a quello del tema fugato presente in un passaggio del celebre coro \"Allelujah\" del \"Messiah\" di H\u00e4ndel, e questo potrebbe confermare una qualche influenza dello stile corelliano sul giovane H\u00e4ndel, bench\u00e9 il tema presenti un andamento melodico molto comune all'epoca. Meno probabile che si tratti di un \"omaggio\" di marca h\u00e4ndeliana virtualmente attribuito a Corelli.\nInfine bisogna ricordare che l'editore di Corelli, Estienne Roger, pubblic\u00f2 nel 1714 sei \"Sonate a tre per due violini col basso per l'organo\", qualificandole come \"opera postuma\". L'attribuzione effettiva di queste sonate \u00e8 anch'essa molto discussa, ma l'attribuzione dell'ultima sonata \u00e8 sostenuta da ben otto fonti in tutta Europa e anche la somiglianza stilistica con le sonate a tre \u00e8 davvero molto pronunciata.\nVa sottolineato che tutti questi brani trasmessi nei manoscritti o nelle stampe come opere di Corelli, sia quelli di pi\u00f9 certa attribuzione che quelli dubbi, si caratterizzano per la raffinatezza stilistica e la qualit\u00e0 della scrittura musicale, confermando il ruolo fondamentale che il compositore ebbe nello sviluppo della musica strumentale europea nel corso del Settecento."}
{"id": "98070", "revid": "106908", "url": "https://it.wikipedia.org/wiki?curid=98070", "title": "481 a.C.", "text": ""}
{"id": "98072", "revid": "106908", "url": "https://it.wikipedia.org/wiki?curid=98072", "title": "483 a.C.", "text": "Nati.\nGorgia sofista e retore greco"}
{"id": "98073", "revid": "838137", "url": "https://it.wikipedia.org/wiki?curid=98073", "title": "484 a.C.", "text": ""}
{"id": "98075", "revid": "838137", "url": "https://it.wikipedia.org/wiki?curid=98075", "title": "486 a.C.", "text": ""}
{"id": "98076", "revid": "838137", "url": "https://it.wikipedia.org/wiki?curid=98076", "title": "487 a.C.", "text": ""}
{"id": "98077", "revid": "838137", "url": "https://it.wikipedia.org/wiki?curid=98077", "title": "488 a.C.", "text": ""}
{"id": "98078", "revid": "838137", "url": "https://it.wikipedia.org/wiki?curid=98078", "title": "489 a.C.", "text": ""}
{"id": "98079", "revid": "838137", "url": "https://it.wikipedia.org/wiki?curid=98079", "title": "491 a.C.", "text": ""}
{"id": "98080", "revid": "838137", "url": "https://it.wikipedia.org/wiki?curid=98080", "title": "492 a.C.", "text": ""}
{"id": "98081", "revid": "838137", "url": "https://it.wikipedia.org/wiki?curid=98081", "title": "493 a.C.", "text": ""}
{"id": "98082", "revid": "2202994", "url": "https://it.wikipedia.org/wiki?curid=98082", "title": "494 a.C.", "text": ""}
{"id": "98083", "revid": "838137", "url": "https://it.wikipedia.org/wiki?curid=98083", "title": "495 a.C.", "text": ""}
{"id": "98084", "revid": "106908", "url": "https://it.wikipedia.org/wiki?curid=98084", "title": "496 a.C.", "text": ""}
{"id": "98085", "revid": "838137", "url": "https://it.wikipedia.org/wiki?curid=98085", "title": "497 a.C.", "text": ""}
{"id": "98087", "revid": "838137", "url": "https://it.wikipedia.org/wiki?curid=98087", "title": "498 a.C.", "text": ""}
{"id": "98089", "revid": "1437331", "url": "https://it.wikipedia.org/wiki?curid=98089", "title": "499 a.C.", "text": ""}
{"id": "98090", "revid": "838137", "url": "https://it.wikipedia.org/wiki?curid=98090", "title": "500 a.C.", "text": "La denominazione 500 a.C. inizi\u00f2 ad essere utilizzata a partire dall'Alto Medioevo quando il sistema dell'Anno Domini inizi\u00f2 a entrare sistematicamente in uso in Europa "}
{"id": "98091", "revid": "767487", "url": "https://it.wikipedia.org/wiki?curid=98091", "title": "501 a.C.", "text": ""}
{"id": "98095", "revid": "1573940", "url": "https://it.wikipedia.org/wiki?curid=98095", "title": "Sehetepkara", "text": "Biografia.\nDiciottesimo sovrano della dinastia secondo il Canone Reale, \u00e8 citato anche sulla lista reale di Karnak, su di un basamento di statua proveniente da Medinet Madi ed ora al museo del Cairo e su di un cilindro, dove compare nella forma:\ns- htp k3 - Hetepkara"}
{"id": "98100", "revid": "6923", "url": "https://it.wikipedia.org/wiki?curid=98100", "title": "Adonis", "text": "Biografia.\nStudia dapprima all'Universit\u00e0 di Damasco e poi all'Universit\u00e0 Saint Joseph di Beirut. Nel 1957 pubblica la prima raccolta poetica che viene accolta con favore e che gli vale la stima del poeta libanese Y\u016bsuf al-Kh\u0101l (sotto lo pseudonimo di Uns\u012b al-\u1e24ajj) il quale lo invita a contribuire alla nascita della rivista \"Shi\u02bfr\" (Poesia).\nAdonis \u00e8 stato attivissimo nel dibattito politico-culturale, estetico e filosofico. Insieme al poeta iracheno Badr Sh\u0101kir al-Sayy\u0101b e al palestinese Jabr\u0101 Ibr\u0101h\u012bm Jabr\u0101 \u00e8 tra i fondatori del gruppo Tammuzi, dal nome della divinit\u00e0 babilonese, appunto per simboleggiare la volont\u00e0 di una rinascita culturale araba, rileggendone il patrimonio (sia quello islamico che quello del Vicino Oriente antico) in una chiave non nazionalistica o religiosa, ma di apertura alla modernit\u00e0. In quest'ambito si pone, per l'approccio innovativo, anche l'antologia della poesia classica araba curata dallo stesso Adonis.\nGli anni sessanta sono anche quelli di importanti opere poetiche - tra cui i \"Canti di Mihy\u0101r il damasceno\" (1961), scritto dopo un lungo soggiorno parigino e \"Il teatro e gli specchi\" (1968) - e della fondazione di nuove riviste quali \"Af\u0101q\" (Orizzonti) nel 1964 e \"Maw\u0101qif\" (Posizioni) nel 1968 in cui vengono ospitate sperimentazioni poetiche, poesie in arabo dialettale, traduzioni dalle maggiori esperienze poetiche contemporanee (Rilke, Rimbaud, Eliot) e poemi in prosa.\nL'opera di Adonis \u00e8 stata tradotta in molte lingue. Tra le pi\u00f9 significative raccolte poetiche si segnalano: \"Q\u0101lat al-Ar\u1e0d\" (1952; Disse la terra), \"Agh\u0101n\u012b Mihy\u0101r al-D\u012bmashq\u012b\", (1961; I canti di Mihy\u0101r al-Dimashq\u012b), \"Qabr min ajal New York\" (1971; Una tomba per New York), \"Kit\u0101b al-\u1e24is\u0101r\" (1986; Il libro dell'assedio), \"Introduzione alla poetica araba\" (1992), \"Poesie\" (1993), \"Sijj\u012bl\" (2000), \"M\u016bs\u012bq\u0101 al-\u1e25\u016bt al-azraq\" (2005; La musica della balena azzurra), \"al-Mu\u1e25\u012bt al-aswad\" (2006, L'oceano nero).\nRiconoscimenti.\n\u00c8 stato pi\u00f9 volte candidato al Premio Nobel per la letteratura."}
{"id": "98101", "revid": "104458", "url": "https://it.wikipedia.org/wiki?curid=98101", "title": "Ali Ahmed Sa'id", "text": ""}
{"id": "98102", "revid": "767487", "url": "https://it.wikipedia.org/wiki?curid=98102", "title": "Nuruddin Farah", "text": "Ha pubblicato romanzi, poesie e opere teatrali, incentrati soprattutto sulla storia della Somalia postcoloniale. Ha vinto il Neustadt International Prize for Literature.\nBiografia.\nNuruddin Farah \u00e8 nato a Baidoa, allora Somalia italiana, in una famiglia somala di fede islamica. Studi\u00f2 a Kallafo, nella zona di Ogad\u00e8n (attualmente Etiopia), e ha imparato l'arabo, l'inglese e l'amarico. I suoi genitori lo avrebbero voluto imam, ma verso i tredici anni Farah si \u00e8 opposto a questo progetto. In seguito ha studiato alla scuola di Shashamanne (Alta Etiopia) e all'istituto magistrale di Mogadiscio, dove \u00e8 andato a vivere con la famiglia nel 1963 per sfuggire alle violenze della guerra in Ogad\u00e8n. All'indipendenza della Somalia ha ottenuto un lavoro presso il ministero della pubblica istruzione della neonata repubblica. Nel 1966 ottenne una borsa di studio che gli ha consentito di proseguire gli studi presso l'universit\u00e0 del Punjab, a Chandigarh (India), dove rimase fino al 1969, anno del colpo di Stato di Siad Barre.\nDal 1969 al 1974 \u00e8 tornato a Mogadiscio, insegnando prima nelle scuole medie e poi all'universit\u00e0. Nel 1970 pubblic\u00f2 il suo primo romanzo, in lingua inglese, \"From a Crooked Rib\", per i tipi dell'editore londinese Heinemann, diretto dello scrittore nigeriano Chinua Achebe. Nel 1974 si trasfer\u00ec in Gran Bretagna per conseguire il Master of Arts in letteratura drammatica presso l'Universit\u00e0 dell'Essex. Negli anni successivi collabor\u00f2 con il Royal Court Theatre di Londra e fu professore di letteratura alle universit\u00e0 di Londra, dell'Essex e di Bayreuth (Germania).\nNel 1976 pubblic\u00f2 il suo secondo romanzo, \"A Naked Needle\", che gli procur\u00f2 le antipatie del governo di Barre. Non potendo rientrare in Somalia, rimase fino al 1979 in Italia, vivendo a Milano, Roma e Trieste, continuando a scrivere. Nel 1979 fece ritorno definitivamente in Africa, prima presso l'universit\u00e0 di Jos (Nigeria) e poi in Gambia, in Sudan e in Uganda e ancora in Nigeria (a Kaduna) dal 1992 al 1998. Attualmente risiede a Citt\u00e0 del Capo, in Sudafrica.\nOpera.\nL'opera di Farah, che comprende romanzi, poesie e opere teatrali, \u00e8 in gran parte incentrata sui temi della liberazione delle donne nella Somalia postcoloniale, della storia somala, e dell'attuale situazione politica del paese. Alcuni suoi libri sono stati tradotti dall'inglese in somali, lingua che prima di Farah non aveva una tradizione letteraria scritta.\nFra le sue opere principali si possono citare i tre romanzi della trilogia \"Variazioni sul tema di una dittatura africana\", \"Latte agrodolce\" (\"Sweet and Sour Milk\", 1979), \"Sardine\" (\"Sardines\") e \"Chiuditi Sesamo\" (\"Close Sesame\", 1982), e una seconda trilogia iniziata nel 1986, \"Blood in the Sun\", che comprende \"Maps\" (1986), \"Doni\" (\"Gifts\", 1992) e \"Secrets\" (1998). Nel 2000 ha pubblicato il risultato di molti anni di ricerche sulle vicende dei profughi somali, un saggio intitolato \"Yesterday, Tomorrow. Voices from the Somali Diaspora\"."}
{"id": "98110", "revid": "30610", "url": "https://it.wikipedia.org/wiki?curid=98110", "title": "...ib-Seth", "text": "Secondo il Canone Reale dovrebbe trattarsi del diciottesimo sovrano di tale dinastia.\nBiografia.\nQuesto sovrano \u00e8 citato solamente nel Canone Reale.\nPotrebbe riferirsi a lui l\"'.. ib-ra Seth\" che si trova sul basamento di statua attribuito a Sehetepkara dopo il prenomem ed il nomen di questi.\nSecondo J\u00fcrgen von Beckerath questo sovrano sarebbe da mettere in relazione con il nome Aaqeni che \u00e8 riportato su una lista di sacerdoti di Menfi.\n\u02c13 \u1e33ni (w) - Aaqeni(u) - Il coraggioso animale \nA detta dello studioso la lettura originaria del nome sarebbe stata \"Seth \u00e8 coraggioso\" alterata in seguito a causa della caratterizzazione malvagia assunta dalla divinit\u00e0.\nElemento d'interesse \u00e8 la comparsa, nel nome, del dio Seth, divinit\u00e0 venerata principalmente nel Basso Egitto, che assurger\u00e0 a grande importanza durante il periodo della dominazione Hyksos."}
{"id": "98111", "revid": "120539650", "url": "https://it.wikipedia.org/wiki?curid=98111", "title": "FASA", "text": "FASA Corporation \u00e8 stata una casa editrice statunitense di giochi di ruolo e wargame fondata da Jordan Weisman e L. Ross Babcock III nel 1980. Il nome \u00e8 un acronimo fantasioso inventato da Jordan Weisman che significa \"Freedonian Aeronautics and Space Administration\", un riferimento scherzoso al film \"La guerra lampo dei Fratelli Marx\" dei Fratelli Marx.\nLe prime pubblicazioni delle FASA furono dei supplementi per il gioco di ruolo \"Traveller\", su licenza della Game Designers' Workshop, specialmente opere dei fratelli Keith. Divenne una delle principali case editrici di giochi grazie alla pubblicazione del primo gioco di ruolo ufficiale dedicato a \"Star Trek\", seguito da uno sul \"Doctor Who\" nel 1985 e da altri giochi originali di successo come \"BattleTech\" e \"Shadowrun\". I supplementi dedicati al gioco di ruolo e wargame tattico basati su \"Star Trek\" sono stati popolari anche al di l\u00e0 dei giocatori, poich\u00e9 all'epoca le descrizioni ufficiali dell'ambientazione di \"Star Trek\" non erano diffuse e i supplementi erano interessanti per la comunit\u00e0 dei fan di \"Star Trek\" in generale. Il successo della linea di \"BattleTech\" condusse alla realizzazione di videogiochi, ad alcuni dei primi kit di gioco per la realt\u00e0 virtuale e al cartone animato \"\".\nStoria.\nLa FASA Corporation fu fondata da Jordan Weisman e L. Ross Babcock III nel 1980 con un capitale iniziale di 350 dollari. Entrambi erano giocatori e frequentavano la United States Merchant Marine Academy. Mort Weisman, il padre di Jordan, si un\u00ec alla compagnia nel 1985 per gestirne le operazioni, dopo la vendita dalla sua casa editrice, la Swallow Press.. Con la nuova direzione commerciale e l'iniezione di capitali di Mort, la compagnia si diversific\u00f2 nei libri nelle miniature. Dopo consultazioni con la Chart Hobby Distributors, il loro distributore britannico, la FASA licenzi\u00f2 la produzione della linea di miniature per \"BattleTech\" alla Miniature Figurines (conosciuta anche come Minifigs). Successivamente la FASA acquis\u00ec il produttore statunitense di miniature Ral Partha, che era il produttore per la Minifigs. Mentre Mort gestiva le produzioni editoriali e di miniature della compagnia, i fondatori si concentrarono sullo sviluppo di videogiochi. Erano particolarmente interessati nella realt\u00e0 virtuale (tra cui i BattleTech Centers/Virtual World) ma svilupparono anche videogiochi per personal computer. Quando la Microsoft acquis\u00ec la sussidiaria FASA Interactive, Babcock se ne and\u00f2 con quella compagnia. Dopo la vendita di Virtual World, Jordan rivolse la sua attenzione alla creazione di una nuova impresa commerciale, la WizKids.\nStato corrente e propriet\u00e0 intellettuali.\nLa FASA annunci\u00f2, senza preavviso, il 25 gennaio 2001 che avrebbe chiuso le sue attivit\u00e0 il 30 aprile 2001, ma rimane una corporazione e detiene ancora propriet\u00e0 intellettuali che cede in licenza ad altri editori. Nonostante le voci che si diffusero la compagnia non era in bancarotta, ma apparentemente i proprietari decisero di ritirarsi mentre la compagnia era ancora finanziariamente solida in un mercato che percepivano in netto declino. Mort Weisman parlava di ritirarsi da diversi anni e la sua fiducia nel mercato dei giochi cartacei era bassa. Considerava le propriet\u00e0 intellettuali della FASA di grande valore, ma non voleva continuare a lavorare come aveva fatto nella decade precedente.\nLe propriet\u00e0 intellettuali su \"BattleTech\" e \"Shadowrun\" furono cedute alla WizKids che a sua volta ne licenzi\u00f2 la pubblicazione alla FanPro LLC e successivamente alla Catalyst Game Labs. La licenza di \"Earthdawn\" fu mantenuta dalla FASA fino al 2002, quando fu venduta alla WizKids \u2014 comunque di recente \u00e8 stata rivenduta alla FASA. La Living Room Games pubblica \"Earthdawn\", (seconda edizione) mentre la RedBrick Limited detiene una licenza per la pubblicazione di materiale per la prima edizione. \"Crimson Skies\" era stato sviluppato dalla Zipper Interactive per il marchio Fasa Interactive alla fine del 2000 e usato su licenza della FASA, la Microsoft ne acquis\u00ec i diritti con l'acquisto della FASA Interactive. I diritti per il wargame tridimensionale \"Vor the Maelstrom\" sono tornati al progettista Mike \"Skuzzy\" Neilson, ma al momento (2005) non \u00e8 stato ripubblicato in alcuna forma, in parte anche per problemi legali. Microsoft chiuse ufficialmente il gruppo della FASA nella sua divisione dedicata ai videogiochi il 12 aprile 2007.\nIl 6 dicembre 2007, Jordan Weisman annunci\u00f2 che la sua nuova ditta, Smith &amp; Tinker, aveva ottenuno la licenza per i videogiochi basati su \"MechWarrior\", \"Shadowrun\" e \"Crimson Skies\" dalla Microsoft.."}
{"id": "98114", "revid": "201640", "url": "https://it.wikipedia.org/wiki?curid=98114", "title": "Delfino", "text": "Con il termine delfino si indica comunemente un gruppo di mammiferi marini, appartenenti all'ordine dei cetacei, sottordine degli Odontoceti, famiglie Delphinidae (delfini oceanici) e Platanistoidea (delfini di fiume), i cui membri sono in genere di piccole dimensioni.\nIl termine \"delfino\", derivato dal greco \u03b4\u03b5\u03bb\u03c6\u03af\u03c2 (che si fa risalire a \u03b4\u03b5\u03bb\u03c6\u03cd\u03c2, \"utero\"), viene di solito utilizzato per riferirsi alle specie pi\u00f9 conosciute: il tursiope e il delfino comune.\n, che appartengono alla famiglia Monodontidae. Sono state scoperte quasi 40 specie di delfino, raggruppate in 17 generi. Le dimensioni variano da 1,2 m e 40\u00a0kg (\"Cephalorhynchus hectori maui\") a 9,5 m e 6 tonnellate (orca). La maggior parte delle specie pesa da 50 a 200\u00a0kg.\nSistematica.\nSei animali della famiglia \"Delfinidi\" sono occasionalmente ma impropriamente chiamati \"balene\":\nStruttura fisica.\nIl delfino \u00e8 un vertebrato appartenente alla classe dei mammiferi.\nHa un corpo affusolato, per nuotare velocemente, e usa la pinna caudale come organo motore. La sua testa contiene un organo particolare e voluminoso, utilizzato per l'orientamento e per la ricerca del cibo. In molte specie le mandibole sono allungate e formano un becco, o rostro, distintivo; per alcune specie, come il tursiope, la bocca assume una curva con un'espressione simile a un sorriso permanente. I denti dei delfini sono molto numerosi: possono arrivare fino a 250. Il cervello del delfino \u00e8 grande e possiede una corteccia molto complessa, paragonabile al cervello umano. La loro colorazione di base consiste in gradazioni di grigio con il lato del ventre bianco, spesso combinato con linee e macchie di tonalit\u00e0 differenti. La maggior parte degli odontoceti nuota rapidamente. Le specie pi\u00f9 piccole occasionalmente riescono a cavalcare le onde e i delfini sono spesso visti affiancare le navi e \"accompagnarle\", nuotando in superficie. I delfini sono anche famosi per le loro evoluzioni acrobatiche fuori dall'acqua. Arrivano a vivere fino a 35 anni.\nIl sonno.\nIn genere, i delfini dormono con un solo emisfero cerebrale ad onde lente alla volta. Ci\u00f2 serve a mantenere uno stato di coscienza sufficiente per respirare e allo stesso tempo per fare attenzione alle possibili minacce e ai possibili predatori. In cattivit\u00e0, invece, i delfini sembra riescano a entrare in uno stato completamente addormentato, in cui entrambi gli occhi sono chiusi e non vi \u00e8 alcuna risposta a lievi stimoli esterni. In questo caso, la respirazione \u00e8 automatica. Non \u00e8 noto se i delfini allo stato brado possano raggiungere questo stato. La respirazione avviene grazie a un semplice riflesso che parte dalla coda e consente di tenere lo sfiatatoio sopra l'acqua.\nQuesto discorso riguarda prevalentemente tutti i delfini, ma \u00e8 presente anche il caso eccezionale: il delfino del fiume Indo. Quest'ultimo ha un metodo di sonno diverso da quello delle altre specie poich\u00e9, vivendo in acqua con forti correnti e detriti galleggianti, \u00e8 sempre in pericolo. Deve quindi nuotare continuamente per evitare lesioni e, di conseguenza, dorme di meno e pi\u00f9 spesso, con intervalli di tempo che variano dai 4 ai 60 secondi.\nComportamento.\nI delfini saltano spesso sopra la superficie dell'acqua. Ci\u00f2 avviene per diversi motivi. Quando viaggiano, saltare pu\u00f2 far risparmiare energia ai delfini poich\u00e9 c'\u00e8 meno attrito mentre si \u00e8 in aria. Tra le altre ragioni vi sono l'orientamento, le manifestazioni sociali, i combattimenti, la comunicazione non verbale, l'intrattenimento e il tentativo di rimuovere i parassiti.\nI delfini sono in grado di emettere una vasta gamma di suoni usando sacchi aerifari nasali situati appena sotto lo sfiatatoio. Si possono identificare tre categorie di suoni: fischi modulati in frequenza, suoni e clic a impulsi a raffica. Infatti, comunicano con suoni simili a quelli dei fischietti, che vengono prodotti dal tessuto connettivo vibrante, simile al modo in cui funzionano le corde vocali umane e attraverso suoni pulsati di scoppio.\nI delfini sono animali molto sociali, che vivono spesso in branchi fino a una dozzina di individui, anche se le dimensioni e le strutture dei gruppi variano notevolmente tra specie e luogo. In luoghi con un'alta abbondanza di cibo, i gruppi possono fondersi temporaneamente, formando dei super branchi: tali raggruppamenti possono superare i 1.000 delfini. L'appartenenza ad essi non \u00e8 rigida, lo scambio \u00e8 comune. I delfini possono tuttavia stabilire forti legami sociali.\nNutrizione.\nI delfini sono predatori e cacciano le loro prede in velocit\u00e0. La dentatura \u00e8 adattata agli animali che cacciano: le specie con molti denti si nutrono prevalentemente di pesci, mentre le specie con becchi pi\u00f9 corti e con meno denti si nutrono di molluschi (seppie, calamari, polpi e moscardini). Alcune specie di delfini catturano anche crostacei, tra cui i granchi.\nEtologia.\nNel mar Mediterraneo fin dall'antichit\u00e0 i delfini sono stati accreditati di un'intelligenza superiore a quella normalmente attribuita ai pesci e ad altri mammiferi, il che ha creato una precoce e persistente idea della loro socievolezza e li ha posti al centro di culti, miti e rappresentazioni. In effetti \u00e8 ormai noto che i delfini, come gli altri cetacei, dispongono di un sistema di comunicazione complesso come un vero e proprio linguaggio, fondato non solo sulla capacit\u00e0 di produrre ultrasuoni significanti all'interno del gruppo, ma anche su schemi di movimento utilizzati come segni di comunicazione.\nSimbologia.\nIl delfino nella mitologia classica \u00e8 personificazione dell\u2019acqua, attributo di Nettuno e di Venere nata dal mare, l'immagine \u00e8 molto presente nei repertori dell\u2019arte funeraria. \nNella simbologia cristiana \u00e8 interpretato come prefigurazione della morte e resurrezione di Cristo salvatore, in relazione al racconto biblico di Giona, inghiottito dal cetaceo e rigettato dopo tre giorni rinascendo a nuova vita. Il delfino \u00e8 anche simbolo del cristiano salvato, e per questo raffigurato (spesso in coppia per gusto della simmetria) ai lati del calice, dal quale sorge un'efflorescenza vegetale come un albero della vita o una fiamma."}
{"id": "98115", "revid": "126257", "url": "https://it.wikipedia.org/wiki?curid=98115", "title": "Mondo arabo", "text": "L'espressione mondo arabo () \u00e8 usata convenzionalmente per indicare i ventidue Stati membri della Lega degli Stati Arabi; per \"Paesi arabi\" si intendono i Paesi la cui lingua ufficiale maggioritaria \u00e8 l'arabo e abitati in maggioranza da arabi; sono localizzati nel Medio Oriente, nel Nordafrica e in parte nel Deserto del Sahara e del Corno d'Africa.\n\u00c8 importante ricordare che i Paesi arabi non vanno confusi con l'insieme del mondo musulmano, sia perch\u00e9 alcuni Stati e territori arabi comprendono significative minoranze cristiane o di altre religioni, sia perch\u00e9 solo il 25% circa dei musulmani \u00e8 costituito da arabi, dal momento che ci sono numerosi paesi islamici come la Turchia, l'Albania, l'Iran, il Kazakistan, l'Azerbaigian, l'Uzbekistan, l'Afghanistan, il Pakistan, il Bangladesh, la Malaysia, l'Indonesia e diversi stati africani come il Senegal e il Mali che non sono arabi.\nL'organizzazione internazionale che riunisce i Paesi arabi \u00e8 la Lega Araba. In linea di massima in questi stati vige l'islam e vengono riconosciute le sue leggi, ma in molti sono riconosciute ufficialmente anche altre confessioni religiose.\nAl 2015 si stimano circa 423 milioni di abitanti nella Lega Araba."}
{"id": "98118", "revid": "110157", "url": "https://it.wikipedia.org/wiki?curid=98118", "title": "Barracuda 945", "text": "Barracuda 945 \u00e8 un romanzo di Patrick Robinson del 2003.\nTrama.\nRay Kerman, maggiore del SAS, lo Special Air Service britannico, \u00e8 una delle voci pi\u00f9 autorevoli dell'Occidente in merito alle tattiche di guerriglia e infiltrazione e conosce ogni tipo di arma. Cresciuto nella societ\u00e0 inglese, nella quale i genitori iraniani si sono integrati perfettamente, porta in realt\u00e0 in s\u00e9, inconsapevolmente, l'eredit\u00e0 delle sue origini: la madre lo ha infatti segretamente istruito alla religione islamica. Durante un'esercitazione in Israele il suo senso di appartenenza al mondo islamico si rivela nel momento in cui, per istinto, salva una donna palestinese minacciata dall'esercito israeliano e se ne innamora. Dopo l'episodio il maggiore sparisce e se ne perdono le tracce. Segnali preoccupanti rivelano che potrebbe aver scelto di utilizzare le sue preziose competenze al servizio di Hamas, il movimento integralista islamico per la liberazione della Palestina. Sono dunque in pericolo le strategie degli eserciti occidentali utilizzate fino ad allora e la marina statunitense si deve confrontare con il micidiale sottomarino \"invisibile\", il Barracuda 945, di cui Kerman \u00e8 entrato in possesso."}
{"id": "98121", "revid": "122932596", "url": "https://it.wikipedia.org/wiki?curid=98121", "title": "Chiesa di San Pietro (Reggio Emilia)", "text": "La chiesa di San Pietro \u00e8 un luogo di culto cattolico situato in via Emilia San Pietro, nel centro storico di Reggio Emilia. La chiesa \u00e8 sede della parrocchia di Santi Pietro Apostolo e Prospero Vescovo del vicariato Urbano della diocesi di Reggio Emilia-Guastalla.\nStoria.\nLa chiesa fu costruita a partire dal 1586, su progetto di Giulio della Torre, architetto di Bologna, con modifiche apportate successivamente da Sebastiano Sorina. Nel 1629 venne eretta la grandiosa cupola, disegnata dal reggiano Paolo Messori; nel 1782 la costruzione della facciata concluse la lunga vicenda dell'edificazione della chiesa.\nEssa sorge, peraltro, in un luogo nel quale gi\u00e0 in epoca molto pi\u00f9 antica si levava un edificio di culto: la chiesa di San Pietro, attestata dal 1140. Questa nel 1513 venne ceduta ai benedettini, il cui antico monastero di San Prospero, a ridosso delle mura della citt\u00e0, era stato fatto abbattere nel 1510 per scopi militari dal duca Alfonso I d'Este, signore di Ferrara, Modena e Reggio.\nI monaci intrapresero quindi innanzi tutto la costruzione, accanto alla chiesa, del nuovo monastero dei santi Pietro e Prospero, potendo contare su cospicui mezzi materiali e con una notevole apertura di idee. Furono consultati diversi esperti architetti, e si fin\u00ec con lo scegliere il progetto del reggiano Leonardo Pacchioni.\nNel 1524 era compiuta la prima parte dell'opera, consistente nel Chiostro piccolo, di chiara impronta rinascimentale nell'eleganza del suo colonnato.\nVerso il 1580 i lavori ripresero nel Chiostro grande, chiaramente influenzato nella sua progettazione dal modello di Palazzo Te a Mantova (disegnato da Giulio Romano).\nSolo a questo punto la vecchia chiesa di San Pietro di et\u00e0 medievale fu sostituita dalla nuova chiesa, pi\u00f9 grande e ornata, in armonia col nuovo complesso del monastero benedettino, che \u00e8 tuttora un'importante testimonianza della cultura emiliana del Rinascimento e del Manierismo.\nDescrizione.\nLa chiesa presenta un impianto ad aula, secondo i dettami architettonici della Controriforma. L'interno \u00e8 assai vasto, illuminato soprattutto dalle grandi finestre del presbiterio e della cupola.\nUna ricca decorazione barocca, con stucchi e dorature, si integra armonicamente con l'architettura; da notare ai lati del presbiterio le due cantorie, una delle quali ospita un pregevole organo di Domenico Traeri (1712): esse sono affiancate da colonne tortili che rimandano con evidenza all'Altare della Confessione nella romana Basilica di San Pietro. Le numerose cappelle laterali sono ornate da quadri di soggetto devozionale, di differente interesse e valore artistico. Sono notevoli i quadri di Luca Ferrari che rappresentano il Battesimo di Ges\u00f9 e le Nozze di Cana. Da notare i dipinti del Novecento in stile tardo Liberty, opera del reggiano Anselmo Govi, che ornano la cupola e il catino absidale."}
{"id": "98130", "revid": "21880", "url": "https://it.wikipedia.org/wiki?curid=98130", "title": "Cycadaceae", "text": ""}
{"id": "98132", "revid": "367445", "url": "https://it.wikipedia.org/wiki?curid=98132", "title": "Cloaca Massima", "text": "La Cloaca Massima dell'antica Roma \u00e8 una delle pi\u00f9 antiche condotte fognarie. Il nome, \"Cloaca Maxima\" in latino, significa letteralmente \"la fogna pi\u00f9 grande\".\nFu costruita alla fine del VI secolo a.C. al tempo degli ultimi re di Roma; in particolare il re che ne ufficializz\u00f2 la costruzione fu Tarquinio Prisco. La Cloaca Massima usufruiva dell'esperienza sviluppata dall'ingegneria etrusca, con l'utilizzo dell'arco a volta che la rendeva pi\u00f9 stabile e duratura nel tempo. Fu una delle prime grandi opere di urbanizzazione. Aveva origine nella Suburra e, attraverso l'Argileto, il Foro, il Velabro, il Foro Boario, si scaricava nel Tevere nei pressi di Ponte Emilio.\n\u00c8 la pi\u00f9 antica fogna ancora pienamente funzionante al mondo, essendo in funzione da oltre 2500 anni.\nLe notizie delle fonti.\nSebbene Tito Livio la descrivesse come scavata nel sottosuolo della citt\u00e0, scrivendo tuttavia molto tempo dopo la sua costruzione, dalle notizie di altre fonti antiche e dal percorso seguito si ritiene che in origine si trattasse per lo pi\u00f9 di un canale a cielo aperto, che raccoglieva le acque dei corsi d'acqua naturali che scendevano dalle colline, drenando la pianura del Foro Romano e il Velabro, allora acquitrinosi, per riversarle poi nel fiume Tevere. Questo canale, comunque scavato al di sotto del livello del suolo, sarebbe stato progressivamente coperto per le esigenze di spazio del centro cittadino.\nLa Cloaca Massima fu accuratamente mantenuta in buono stato per tutta l'et\u00e0 imperiale. Si ha ad esempio notizia di un'ispezione e di lavori di drenaggio e spurgo ad opera di Agrippa nel 33 a.C. Le indagini archeologiche rivelano tracce di interventi di epoche diverse, con diversi materiali e tecniche costruttive. Si hanno notizie certe del suo funzionamento anche molto tempo dopo la data tradizionale della caduta dell'Impero romano nel V secolo d.C.\nIl condotto era sotto la protezione della dea Cloacina: a \"Venere Cloacina\" era dedicato un piccolo sacello circolare, sorto nel punto in cui il condotto entrava nel Foro Romano, davanti alla Basilica Emilia. I racconti degli storici riportano casi in cui i corpi di alcuni personaggi furono gettati nelle fogne invece di ricevere adeguata sepoltura: fu questo il caso dell'imperatore Eliogabalo e di San Sebastiano (quest'ultima scena \u00e8 il soggetto di una celebre opera del pittore Ludovico Carracci).\nI resti.\nLa parte attualmente percorribile inizia appena fuori dal Foro di Nerva, presso la Tor de' Conti (attuale via Cavour): in questo tratto, reso agibile nel 1889, il condotto ha un'altezza di circa 3 metri (10 piedi romani), con il pavimento a circa 12 metri sotto il livello stradale moderno (ossia circa 6 metri sotto il livello antico). Un primo tratto in tufo rosso dell'Aniene \u00e8 forse databile all'et\u00e0 augustea, mentre la sezione al di sotto del Foro di Nerva ha pareti in cementizio e volta in blocchi di peperino, il cui estradosso \u00e8 in parte ancora visibile nell'area archeologica; in questo tratto esistono anche tracce di impermeabilizzazione in signino.\nLa parte successiva che traversa diagonalmente il Foro di Nerva, non pi\u00f9 accessibile, fu indagata negli anni 1927-1928 ed \u00e8 probabilmente contemporanea alla costruzione del complesso monumentale. Resta visibile il tratto sotto la Basilica Emilia, in travertino e tufo dell'Aniene, probabilmente contemporanea alla costruzione della basilica stessa (tra il 55 e il 34 a.C.), che fu restaurata nel 1911 da Giacomo Boni.\nSotto il Foro Romano, il condotto procede in due gallerie parallele, per sopperire alla minore altezza. Questo tratto, sgomberato nel 1871, \u00e8 costruito in opera incerta e in opera reticolata ed \u00e8 databile alla tarda et\u00e0 repubblicana; sono tuttavia presenti anche resti pi\u00f9 antichi, in cappellaccio, con tracce di falsa volta di copertura, che potrebbero risalire alla costruzione originaria. Il settore sotto la Basilica Giulia, contemporaneo alla costruzione di questo edificio, ha una volta in tufo dell'Aniene; restano anche parti pi\u00f9 antiche in tufo di Grotta Oscura, riferibili probabilmente alla costruzione della precedente Basilica Sempronia (169 a.C.).\nIl percorso prosegue lungo il \"Vicus Tuscus\" attraversando il Velabro: in questo tratto un condotto in cementizio del I secolo d.C. sostituisce con una modifica del percorso quello pi\u00f9 antico, sbarrato, coperto con lastre di cappellaccio disposte a cappuccina, risalente al IV secolo a.C. Oltre questo tratto l'accesso \u00e8 difficoltoso e il condotto \u00e8 scarsamente esplorato. Un altro settore accessibile si trova nell'antico Foro Boario, in corrispondenza del cosiddetto Arco di Giano quadrifronte. In questo punto le acque che tuttora percorrono l'antico condotto vengono deviate in un collettore moderno e il resto del percorso \u00e8 del tutto ostruito e inaccessibile.\n\u00c8 tuttora visibile, presso i resti del Ponte Rotto, vicino al Ponte Palatino, l'antico sbocco della Cloaca Massima, costituita da un arco a triplice ghiera di conci in pietra gabina.\nLa Cloaca Massima aveva numerose ramificazioni: davanti alla Basilica Emilia nel Foro Romano vi si immette il condotto che percorreva la Via Sacra proveniente dall'Arco di Tito e alle spalle della Basilica Giulia vi sboccano le fognature delle costruzioni domizianee sulle pendici del Palatino, costruite in laterizio (mattoni) e con copertura a cappuccina."}
{"id": "98138", "revid": "729019", "url": "https://it.wikipedia.org/wiki?curid=98138", "title": "Lenny Montana", "text": "Biografia.\nL'italo-americano Lenny \"Bull\" Montana, nome d'arte di Leonardo (Lenny) Passafaro, wrestler professionista negli anni '50 e '60, viene ricordato soprattutto per la partecipazione nel film \"Il padrino\" (nella quale interpreta Luca Brasi, killer agli ordini di don Vito Corleone) e ad un paio di puntate di \"Magnum, P.I.\", e nei film \"Rapsodia per un Killer\" e \"California Dolls\". In italiano \u00e8 stato doppiato da Guido Celano. Alla fine degli anni sessanta fu coinvolto in certe attivit\u00e0 criminose della Famiglia Colombo come esecutore e incendiario, e per un certo tempo fu detenuto alla prigione di Rikers Island, a New York. Al rilascio fu impiegato invece come guardia del corpo dei capi del clan. Il suo ultimo film \u00e8 stato \"Blood Song\", girato nel 1982.\n\u00c8 morto di infarto il 12 Maggio 1992 a 66 anni a a Lindenhurst, New York, lasciando la moglie Sylvia e la figlia Carol Ann, nata nel 1951. Tre giorni dopo \u00e8 stato celebrato il funerale ed \u00e8 stato sepolto al St. Charles Cemetery, a Oyster Bay, localit\u00e0 Farmingdale."}
{"id": "98141", "revid": "1658", "url": "https://it.wikipedia.org/wiki?curid=98141", "title": "Lenny Passaforo", "text": ""}
{"id": "98142", "revid": "125165235", "url": "https://it.wikipedia.org/wiki?curid=98142", "title": "Marion Zimmer Bradley", "text": "Oltre al genere fantasy ha affrontato il gotico, il fantascientifico e il romanzo storico. Ha composto anche testi per opere musicali, ballate e poesie. Le sue opere sono state tradotte in pi\u00f9 di ventotto paesi e venti lingue (tra cui italiano, tedesco, francese, greco, spagnolo, svedese, olandese, giapponese, portoghese, croato, russo, polacco, ungherese, finlandese e turco).\nBiografia.\nMarion Eleanor Zimmer si spos\u00f2 giovanissima nel 1949 con Robert Alden Bradley. Ottenne la laurea in lettere (Bachelor of Arts) nel 1964 presso la Hardin Simmons University ad Abilene (Texas) per poi svolgere lavoro di ricerca presso l'Universit\u00e0 di Berkeley, in California, dal 1965 al 1967, luogo a cui rimarr\u00e0 sempre legata. Il 19 maggio 1964 divorzi\u00f2 da Robert Bradley, ma mantenne il cognome nel nome d'arte col quale aveva ormai iniziato a essere conosciuta nel mondo della fantascienza.\nNegli anni cinquanta si era avvicinata al gruppo di cultura e di politica lesbica delle Daughters of Bilitis, scrivendo sulla loro rivista (talvolta con lo pseudonimo di Miriam Gardner) pubblicando per loro, in collaborazione con Barbara Grier, una bibliografia sul lesbismo in letteratura. Oltre a ci\u00f2 scrisse diversi romanzi a tematica lesbica: come Lee Chapman, \"I am a lesbian\" (1962); come Morgan Ives, \"Spare her Heaven\" (1963) e \"Knives of Desire\" (1966); come Miriam Gardner, \"My Sister, my Love\" (1963) e \"Twilight Lovers\" (1964); e come John Dexter, \"No Adam for Eve\" (1966). Tutti questi romanzi, non pi\u00f9 ristampati, sono oggi diventati oggetti da collezione.\nCiononostante, il desiderio di figli che caratterizz\u00f2 la sua intera vita (oltre alla prole naturale, la Bradley ebbe anche figli adottivi) la port\u00f2 a sposarsi nuovamente, col numismatico Walter Breen, il 3 giugno 1964 autore sotto lo pseudonimo di \"J.Z. Eglinton\" di un saggio sulla pederastia greca intitolato \"Greek Love\" (1964), con cui ebbe due figli.\nSi separarono nel 1979, ma divorziarono legalmente solo il 9 maggio 1990, e il matrimonio con Breen fu causa di gravissime amarezze negli ultimi anni di vita della scrittrice, che nel 1991 rimase coinvolta nel processo in cui Breen fu condannato per rapporti sessuali con un minorenne: la Bradley fu accusata di avere saputo (anche se non necessariamente approvandole) delle attivit\u00e0 sessuali del marito. La denuncia fu ritirata solo grazie a un accomodamento finanziario con la vittima solo poco prima della morte della Bradley, nel 1999 (Breen, nel frattempo, era morto in prigione, nel 1993).\nNel 1999, all'et\u00e0 di 69 anni, a causa d'un attacco cardiaco Marion Zimmer Bradley si spense a Berkeley in California. Le sue ceneri vennero sparse a Glastonbury Tor, nel Somerset (Inghilterra), due mesi pi\u00f9 tardi.\nIl suo primo figlio, David Bradley (1950-2008), e suo fratello, Paul Edwin Zimmer (1943-1997), sono stati scrittori di fantascienza e fantasy. Sua figlia, Moira Stern, \u00e8 un'arpista professionista e cantante.\nCarriera.\nNata e cresciuta negli anni della Grande depressione, Marion Eleanor Zimmer, fin da giovanissima, inizi\u00f2 a leggere e a interessarsi di letteratura fantascientifica e fantastica, pubblicata su riviste come \"Weird Tales\" e \"Argosy\".\nLa carriera di scrittrice fantasy della Bradley inizi\u00f2 nel 1949 con la partecipazione a un concorso letterario, mentre il suo primo racconto pubblicato risale al 1952 sulla rivista \"Vortex Science Fiction\", dal titolo \"Innesto centauriano\" (\"Centaurus Changeling\"), che ben presto la introdusse nel mondo della fantascienza statunitense.\nMa fu solo in seguito, una ventina di racconti dopo e quasi un decennio pi\u00f9 tardi, che la Zimmer Bradley pubblic\u00f2 il primo romanzo della sua carriera, \"I falconi di Narabedla\", che usc\u00ec a puntate su una rivista, nel 1957 (e solo successivamente edito in un unico volume).\nIl primo vero romanzo, pubblicato come tale, fu \"The Door Through Space\" nel 1961 (ambientato in una sorta di \"pianeta Darkover\" ancora in fase di gestazione), seguito a breve da \"Seven from the Stars\" (sempre nel 1961).\nLa passione per questo tipo di narrativa nacque in lei durante gli anni adolescenziali, ed \u00e8 proprio questo l'impulso che la port\u00f2 ad affrontare uno studio del genere e a pubblicare oltre 60 romanzi, appartenenti in buona parte ai suoi due cicli narrativi pi\u00f9 famosi: il ciclo di Avalon e il ciclo di Darkover. L'apice letterario toccato dall'autrice \u00e8 tuttavia unanimemente considerato il romanzo \"Le nebbie di Avalon\" (1983), volume che le impieg\u00f2 anni di ricerca e di stesura, e che successivamente, alla sua pubblicazione, raggiunse i vertici di tutte le classifiche, fra cui quella prestigiosa del \"New York Times\", dove \u00e8 rimasto a capo della lista dei \"best seller\" in edizione cartonata per quattro mesi, e successivamente anche in quella economica. Nel 2001 il romanzo \u00e8 stato trasposto in una miniserie TV, in due puntate, dal titolo omonimo. \"Le nebbie di Avalon\" ha in seguito ottenuto 9 candidature per l'Emmy Awards nell'edizione del 2002 (vincendone uno per i migliori costumi), e una candidatura ai Golden Globe del 2002.\nFondamentale \u00e8 ricordare anche l'attivit\u00e0 di curatrice editoriale per riviste e antologie dell'autrice. Questo ruolo Marion Zimmer Bradley inizi\u00f2 a ricoprirlo dall'inizio degli anni ottanta e lo continu\u00f2 fino alla fine dei suoi giorni, con la pubblicazione di oltre 30 raccolte antologiche e 50 uscite periodiche di una rivista curata dalla stessa. Molti nomi del fantastico furono scoperti in queste raccolte, fra cui Diana L. Paxson, Deborah J. Ross, Mercedes Lackey, Laurell K. Hamilton e molti altri.\nOltre a \"Le nebbie di Avalon\", tra i suoi romanzi pi\u00f9 importanti si ricordano \"La torcia\" e \"Le luci di Atlantide\", oltre ad alcuni titoli del ciclo di Darkover che hanno valso all'autrice due candidature al premio Hugo (\"La spada di Aldones\" e \"La torre proibita\") e una al premio Nebula (\"L'erede di Hastur\"). La serie di Darkover contava, nel 2012, pi\u00f9 di cinque milioni di copie stampate solo negli Stati Uniti.\nNel 2000 l'autrice ha ricevuto il premio World Fantasy Award per la carriera.\nAccuse postume di abusi sessuali su minori.\nNel 2014 la Bradley \u00e8 stata accusata, quindici anni dopo la sua morte, di abusi sessuali da sua figlia Moira Greyland, che ha dichiarato di essere stata molestata dai 3 anni ai 12. Greyland, in una e-mail per il Guardian, ha detto che non aveva parlato prima \"perch\u00e9 ho pensato che i fan di mia madre si sarebbero arrabbiati con me per aver detto qualcosa contro una persona che si era battuta per i diritti delle donne e che aveva portato molti di loro a percepire in modo diverso se stessi e la propria vita. Io non volevo ferire nessuno di coloro che aveva aiutato, cos\u00ec ho tenuto la bocca chiusa\". Greyland ha anche affermato di non essere l'unica vittima ma una delle persone che hanno testimoniato contro suo padre, Walter H. Breen, per molestie su minori, reato per cui ha ricevuto diverse condanne. Per sua stessa ammissione la Bradley era a conoscenza del comportamento del marito e aveva scelto di non denunciarlo.\nIn risposta a queste accuse, il 2 luglio 2014 Victor Gollancz Ltd, l'editore del Bradley's digital backlist, ha annunciato che doner\u00e0 tutti i proventi dalla vendita di e-book della Bradley all'organizzazione Save the Children. L'autrice Janni Lee Simner che ha continuato a scrivere racconti antologici per la serie di Darkover della Bradley, ha annunciato il 13 giugno 2014, che avrebbe fatto donazione degli anticipi dai suoi due libri dei propri diritti d'autore e su richiesta del marito Larry Hammer, il pagamento per la sua vendita al magazine di Bradley, all'organizzazione \"Rape, Abuse &amp; Incest National Network\".\nOpere.\nSerie.\nCiclo di Darkover.\nAntologie di Darkover.\nAlle prime quattro antologie, edite in italiano, non corrisponde alcuna edizione statunitense e raccolgono il meglio dalle varie edizioni americane.\nSerie del giglio.\nRomanzi accreditati come collaborazioni solo nell'edizione italiana:"}
{"id": "98150", "revid": "767487", "url": "https://it.wikipedia.org/wiki?curid=98150", "title": "Marc Miller", "text": "\u00c8 stato uno dei soci fondatori nel 1973 della Game Designers' Workshop (GDW) ed il creatore originale del gioco di ruolo di fantascienza \"Traveller\".\nMiller entr\u00f2 nel mondo del gioco nel 1967 al college, frequentando un corso di scienze politiche tenuto dall'Universit\u00e0 dell'Illinois lavor\u00f2 su giochi di ruolo e simulazioni politiche. Nel 1972 dopo il congedo dall'esercito cominci\u00f2 a frequentare l'Universit\u00e0 di stato dell'Illinois dove insieme a Frank Chadwick, Rich Banner e Loren Wiseman partecip\u00f2 al progetto \"SimRAD\" (\"Simulation Research Analysis and Design\" \u2014 Progetto ed Analisi di Ricerche Simulate): un progetto dell'universit\u00e0 dedicato a produrre simulazioni didattiche per uso scolastico, ed in quest'ambito produsse fino al 1974 diverse simulazioni (politiche economiche e storiche). Nel 1973 insieme ai suoi tre compagni dell'Universit\u00e0 fond\u00f2 la Game Designers' Workshop.\nNel 1991 lascia la GDW, collabora alla creazione di alcuni videogiochi (\"MegaTraveller II\", \"Twilight: 2000\" e \"Challenge of the Five Realms\" della Paragon/Microprose), lavora come agente assicuratore per quattro anni e collabora con la moglie Darlene alla \"Heartland Publishing Services\" una ditta per la fornitura di servizi di stampa alle case editrici di giochi.\nAlla chiusura della GDW nel 1996 riacquist\u00f2 i diritti di \"Traveller\" e amministr\u00f2 tre nuove edizioni del gioco gestite dalla sua compagnia \"Far Future Enterprises\". "}
{"id": "98151", "revid": "767487", "url": "https://it.wikipedia.org/wiki?curid=98151", "title": "Una 44 Magnum per l'ispettore Callaghan", "text": "Una 44 Magnum per l'ispettore Callaghan (\"Magnum Force\") \u00e8 un film poliziesco statunitense del 1973 diretto da Ted Post.\nIl film \u00e8 il seguito de \"\" e il secondo film della fortunata serie dedicata all'ispettore Harry Callaghan. Il titolo fa riferimento alla pistola Smith &amp; Wesson modello 29 calibro .44 Magnum, ovvero l'arma preferita da Callaghan.\nTrama.\nQuattro agenti, appena usciti dalla scuola di polizia e che prestano servizio come motociclisti della polizia stradale, sono tiratori scelti che hanno deciso di imporre la propria legge contro un sistema giudiziario che perdona troppe volte i criminali, decidendo di farsi giustizia da soli e uccidendoli uno ad uno. Il loro vero nemico \u00e8 il sistema giudiziario, lo stesso che Harry ha giurato di proteggere, nonostante ne riconosca i limiti.\nDopo che uno dei quattro \u00e8 perito in uno scontro a fuoco con alcuni criminali, Harry dovr\u00e0 vedersela con gli altri tre rimasti, che gli offriranno invano di passare dalla loro parte. Tornando a casa, l'ispettore trova una bomba nella cassetta della posta, ma riesce a disinnescarla. Il suo collega, invece, l'ispettore Smith, cade nel mortale tranello. Harry contatta il tenente Neil Briggs, suo superiore diretto, che si reca a casa di Callaghan per esaminare la bomba. Harry e il tenente si dirigono verso l'ufficio, ma Briggs disarma Harry, lo sequestra e gli rivela di essere lui a capo dei poliziotti motociclisti.\nRiuscito a neutralizzare Briggs e uno dei motociclisti, Harry si rifugia al porto dentro una portaerei in disuso, la ex USS Rabaul, mentre gli altri due agenti assassini lo inseguono. Dopo aver neutralizzato anche gli ultimi due poliziotti, Harry si accinge a risalire sull'auto di Briggs quando quest'ultimo riappare, malconcio, puntandogli contro la pistola. Harry, per\u00f2, riesce ad attivare il temporizzatore (timer) della bomba e la lascia cadere sul sedile posteriore dell'auto. Intenzionato a incastrare Harry per gli omicidi, Briggs riparte con l'auto, ma questa esplode dopo poche decine di metri. Harry gli rivolge la stessa frase gi\u00e0 pronunciata pi\u00f9 volte nel corso della pellicola: \u00abOgni uomo dovrebbe conoscere i propri limiti\u00bb.\nProduzione.\nLa sceneggiatura dell'episodio \u00e8 affidata agli sceneggiatori John Milius (noto per \"Apocalypse Now\") e Michael Cimino (il regista de \"Il cacciatore\").\nDistribuzione.\nNegli Stati Uniti il film incass\u00f2 quasi 45 milioni di dollari, facendo meglio del primo film della serie e piazzandosi al sesto posto tra i film con il maggior incasso del 1973."}
{"id": "98152", "revid": "2039709", "url": "https://it.wikipedia.org/wiki?curid=98152", "title": "Brevetto", "text": "Il brevetto, in diritto, \u00e8 un titolo giuridico in forza del quale al titolare viene conferito un diritto esclusivo di sfruttamento dell'invenzione, in un territorio e per un periodo ben determinato, e che consente di impedire ad altri di produrre, vendere o utilizzare l'invenzione senza autorizzazione. \nIl diritto relativo al brevetto per invenzione \u00e8 stato esteso col tempo al campo della cosiddetta propriet\u00e0 intellettuale, unitamente al diritto d'autore e ai marchi. Un'altra forma \u00e8 il brevetto per modello di utilit\u00e0, che protegge i nuovi modelli, consistenti ad esempio in particolari conformazioni o combinazioni di parti pi\u00f9 comode o efficaci rispetto a quanto gi\u00e0 noto. In passato erano sottoposti a brevettazione anche i disegni e modelli ornamentali, ma oggi sono oggetto di registrazione.\nGli Stati in casi specifici possono derogare i diritti di brevetto tramite licenza obbligatoria.\nStoria.\nIl primo brevetto della storia risale all'antica Grecia e pi\u00f9 precisamente nella citt\u00e0 di Sibari, dove le nuove invenzioni erano incoraggiate garantendo un anno dei profitti dovuti ad esse al loro scopritore; il brevetto nasce quindi come soluzione arcaica di un problema tecnico (produrre invenzioni) suscettibile di \"applicazione industriale\". In Italia il primo brevetto risale al 1421 quando l'architetto fiorentino Filippo Brunelleschi ricevette il brevetto per 3 anni per l'invenzione di una chiatta chiamata Badalone con mezzi di sollevamento, che trasportava marmo lungo il fiume Arno per la costruzione del Duomo di Firenze e nel 1449, in Inghilterra, il re Enrico VI d'Inghilterra concesse il primo brevetto inglese, con una licenza di 20 anni, a Giovanni di Utynam per la realizzazione di vetri colorati. La prima legislazione europea sul brevetto \u00e8 contenuta in una parte del Senato veneziano del 19 marzo 1474 (Archivio di Stato di Venezia, Senato terra, registro 7, carta 32):3\nDopo l'Italia anche in Inghilterra, a seguito dello Statuto dei Monopoli del 1623-1624 sotto il regno di Giacomo I d'Inghilterra, i brevetti venivano concessi per i \"progetti di nuova invenzione\", attraverso \"patents\", \u201clettere aperte\u201d in italiano, dal latino \"litterae patentes\". Le lettere aperte venivano concesse dal re, per un periodo di quattordici anni, e davano l'esclusivit\u00e0 a chi le riceveva di importazione e distribuzione di un determinato prodotto. Durante il regno della regina Anna di Gran Bretagna (1702-1714), una legge obbligava chiunque pretendesse l'esclusiva su un prodotto ad allegare insieme alla richiesta una descrizione scritta dell'invenzione.\nSi inizia a parlare di brevetti non solo come prodotti ma anche come processi di produzione nel 1641 in Nord America, quando a Samuel Winslow fu concesso il primo brevetto dal Massachusetts General Tribunal per una nuova tecnica per l'estrazione del sale. Mentre in Francia i brevetti venivano concessi dalla monarchia e da altre istituzioni come la \"Maison du Roi\" fino alla Rivoluzione francese, periodo in cui venne creato il moderno sistema dei brevetti francese. Negli Stati Uniti, durante il cosiddetto periodo coloniale, diversi Stati adottarono i propri sistemi di brevetti. Successivamente nel 1790 il Congresso approv\u00f2 una legge sui brevetti, e il primo brevetto statunitense fu rilasciato ai sensi della presente legge il 31 luglio 1790 a Samuel Hopkins di Vermont per una tecnica di produzione di cloruro di potassio.\nNel 1852 fu istituito in Inghilterra il primo ufficio brevetti. Il 20 marzo 1883 a Parigi fu firmata la Convenzione di Unione di Parigi per la protezione della propriet\u00e0 industriale che stabiliva i paesi che proteggevano la propriet\u00e0 intellettuale e la propriet\u00e0 industriale.\nNel 1994, alla fine dell'incontro avvenuto a Marrakech, venne ufficializzato dal GATT il \u201cThe Agreement on Trade Related Aspects of Intellectual Property Rights\u201d (Accordo sugli aspetti commerciali dei diritti di propriet\u00e0 intellettuale), spesso noto come TRIPS Agreement. Il Trips \u00e8 un trattato internazionale promosso dall'Organizzazione mondiale del commercio, meglio conosciuta come OMC, al fine di fissare lo standard per la tutela della propriet\u00e0 intellettuale. Il trattato stabilisce i requisiti che le leggi dei paesi aderenti devono rispettare per tutelare la propriet\u00e0 intellettuale, nell'ambito del \"copyright\", delle indicazioni geografiche protette (IGP), dell'industrial design, dei brevetti, dei marchi di fabbrica registrati e di numerosi altri ambiti.\nDescrizione.\nIl brevetto assottiglia la separazione tra arte e industria, in quanto \u00e8 proprio il punto di collegamento tra questi due mondi, che apparentemente sembrano lontani. Il brevetto, oltre gli oggetti classici, tutela anche i modelli d'utilit\u00e0, le variet\u00e0 vegetali, i software, le topografie di prodotti e i semiconduttori, la presentazione di informazioni e i metodi commerciali. L'oggetto tutelato deve avere alcune caratteristiche ben precise, perch\u00e9 deve essere nuovo, frutto di un'attivit\u00e0 inventiva, volto all'industrialit\u00e0 e alla liceit\u00e0; inoltre deve possedere una \"sufficiente descrizione\". Per quanto riguarda le invenzioni, il brevetto presenta come eccezioni le scoperte, le teorie scientifiche e i metodi matematici piani, i principi e i metodi per attivit\u00e0 intellettuali, i giochi o le attivit\u00e0 commerciali e i programmi per gli elaboratori; tutto questo perch\u00e9 le invenzioni devono essere di tre tipi: invenzioni di prodotto, di procedimento o di uso nuovo di sostanza nota.\nI diritti di brevetto possono essere ceduti a terzi, nel caso per esempio l'inventore non abbia le capacit\u00e0 industriali per poter sfruttare adeguatamente la sua invenzione. L'esistenza dei brevetti viene giustificata dal fatto che, grazie ai diritti di sfruttamento economico esclusivo, viene stimolata la produzione di nuove invenzioni, che diventeranno poi di pubblico dominio allo scadere del brevetto.\nIn realt\u00e0, al momento della pubblicazione della domanda di brevetto, generalmente 18 mesi dopo il primo deposito, il pubblico viene a conoscenza della particolare invenzione, e del modo di implementarla. La domanda di brevetto, infatti, presenta una descrizione dell'oggetto, il titolo, un riassunto e alcuni disegni dello stesso. La rivendicazione dei diritti sulle invenzioni pu\u00f2 dare luogo a vere e proprie battaglie legali, fra cui storicamente si ricorda il famoso caso negli Stati Uniti sull'invenzione del telefono, che fu attribuita ad Alexander Graham Bell nonostante l'italiano Antonio Meucci avesse presentato precedentemente una domanda di brevetto; si ricorda inoltre quella successiva tra Nicola Tesla e Guglielmo Marconi sulla paternit\u00e0 della radio. Nel caso di controversie legali, la validit\u00e0 di un brevetto viene comunque spesso valutata nuovamente da un giudice o da un perito tecnico nominato dall'autorit\u00e0 giudiziaria. Anche se nella maggior parte dei casi il titolare di un brevetto ottiene anche il monopolio del relativo mercato, questo non avviene sempre: il titolare di un brevetto potrebbe infatti trovarsi comunque nell'impossibilit\u00e0 di vendere il prodotto che incorpora l'invenzione brevettata, per esempio a causa di brevetti precedenti di propriet\u00e0 di terzi. Esistono accordi internazionali in forza dei quali \u00e8 possibile ottenere la concessione di un brevetto in pi\u00f9 stati effettuando un'unica domanda, come ad esempio la \"Convenzione sulla concessione del brevetto europeo\".\nContratti di licenza e concorrenza.\nI detentori di diritti d'autore, brevetti o altre forme di diritti sulla propriet\u00e0 intellettuale possono stabilire licenze per qualcun altro, per permettere la produzione o la copia di opere, invenzioni, progetti. L'accordo riconosce che i termini dei contratti di licenza potrebbero limitare la competizione e impedire il trasferimento della tecnologia. Esso stabilisce che sotto determinate condizioni, i governi hanno il diritto di entrare in azione per prevenire licenze che abusano dei diritti di propriet\u00e0 intellettuale con l'obiettivo di ostacolare la libera concorrenza e competizione all'interno dei mercati. Esso stabilisce anche che i governi devono essere preparati a consultarsi l'uno con l'altro per controllare il rilascio e lo sfruttamento di tali licenze.\nLa brevettazione internazionale.\nConvenzioni e accordi internazionali.\nVerso la fine dell'XIX secolo e nel corso del Novecento cresce la necessit\u00e0 di regolamentare la propriet\u00e0 intellettuale e industriale attraverso convenzioni. La convenzione, o trattato, \u00e8 una delle fonti del diritto internazionale e consiste nell'accordo con il quale due o pi\u00f9 stati o altri soggetti del diritto internazionale costituiscono, modificano o estinguono tra loro rapporti giuridici.\nTra le convenzioni internazionali pi\u00f9 rilevanti si annoverano:\nLa domanda internazionale (PCT).\nIl trattato di cooperazione in materia di brevetti \u00e8 un trattato gestito dalla Organizzazione mondiale per la propriet\u00e0 intellettuale (o \"World Intellectual Property Organization\", WIPO) con lo scopo di offrire una procedura unica per depositare una domanda di brevetto simultaneamente in un grande numero di paesi. L'Italia vi aderisce dal 1985. Ancora oggi non esiste un \"brevetto internazionale\", poich\u00e9 la concessione definitiva \u00e8 prerogativa dei vari Stati aderenti al Trattato.\nLa procedura PCT ha gli stessi effetti di una serie di domande nazionali nei singoli Stati designati. Il PCT non elimina quindi la necessit\u00e0 di proseguire la procedura di rilascio in ogni singolo Stato, ma ne facilita la messa in opera, a mezzo di una domanda unica, ed il proseguimento. Ogni domanda internazionale \u00e8 oggetto di una ricerca internazionale effettuata da un ufficio brevetti incaricato, che la svolge per conto dell'OMPI; nel caso dell'Italia l'ufficio competente \u00e8 l'Ufficio europeo dei brevetti. Il risultato della ricerca \u00e8 pubblicato in un rapporto di ricerca internazionale che riporta la lista dei documenti che sono considerati rilevanti rispetto all'invenzione oggetto della domanda di brevetto. La procedura PCT offre anche la possibilit\u00e0 facoltativa di richiedere un esame internazionale preliminare da parte dell'autorit\u00e0 incaricata, ottenendone un parere sulla brevettabilit\u00e0 dell'oggetto delle rivendicazioni. Tale parere pu\u00f2 dare maggiori informazioni sull'opportunit\u00e0 di continuare la procedura con buone possibilit\u00e0 di successo, ma esso non \u00e8 vincolante per gli uffici nazionali che, indipendentemente, dovranno decidere sul rilascio del brevetto.\nDal 2004 \u00e8 stata introdotta la cosiddetta ISO (International Search Opinion) cio\u00e8 rapporto di ricerca ed opinione sulla brevettabilit\u00e0 della domanda internazionale.\nIl brevetto europeo.\nIstituito con la Convenzione di Monaco sul brevetto europeo del 1973, riprendendo le indicazioni della Convenzione di Strasburgo del 1963. Sebbene si parli di brevetto europeo come se fosse un titolo unitario, in effetti non \u00e8 cos\u00ec: con l'istituzione dell'Ufficio europeo brevetti si \u00e8 uniformata la procedura di valutazione delle domande di brevetto in Europa, ma il titolo, una volta rilasciato, diventa una collezione di brevetti nazionali e conferisce al titolare gli stessi diritti che gli verrebbero conferiti dai vari brevetti nazionali degli Stati designati. Questo vuol dire che entrambi i brevetti, quello nazionale ed europeo, coesistono.\nI brevetti europei sono concessi dopo un'accurata ricerca dello stato della tecnica ed un esame di merito che ne verifica i requisiti di brevettabilit\u00e0. I requisiti principali di brevettabilit\u00e0 nel Diritto brevettuale europeo sono: la novit\u00e0 (secondo l', ove i commi 2 e 3 specificano alcuni casi particolari), l'attivit\u00e0 inventiva ( - non ovviet\u00e0) e l'applicabilit\u00e0 industriale (Art 49 ). Altri requisiti per la brevettabilit\u00e0 sono: Liceit\u00e0 (secondo l') e sufficiente descrizione (). Gli Stati che aderiscono alla Convenzione di Monaco sono i 27 Stati dell'Unione europea, Islanda, Liechtenstein, Norvegia, Principato di Monaco, Svizzera, San Marino, Turchia, Macedonia del Nord, Albania e Serbia, per un totale di 37 stati membri. A questi si aggiungono i seguenti stati non membri, che riconoscono i brevetti europei su richiesta: Bosnia ed Erzegovina e Montenegro.\nIl brevetto comunitario.\nIl brevetto comunitario europeo (C.B.C.) \u00e8 un titolo brevettuale unitario valevole per l'intero territorio della Comunit\u00e0 europea. Questo brevetto \u00e8 stato istituito con la Convenzione di Lussemburgo, sottoscritta il 15 dicembre 1975 (da tutti quelli che allora erano gli stati membri C.E.). Non \u00e8 per\u00f2 mai entrata in vigore, per le resistenze di determinati Paesi (Danimarca ed Irlanda su tutti) manifestate dopo la sottoscrizione. Nel corso degli anni numerosi sono stati tentativi di superare la situazione di stallo, legata soprattutto all'attribuzione esclusiva al giudice comunitario della competenza di decidere sulla nullit\u00e0 del brevetto. Questo problema \u00e8 stato superato il 15 dicembre 1988 con la sottoscrizione di un nuovo testo modificato, ma anche in questo caso la convenzione non \u00e8 stata ratificata a causa di problemi di prestigio nazionale legati alla lingua cui dovrebbe essere redatta la domanda di brevetto. Oggi \u00e8 stata messa in dubbio anche la necessit\u00e0 di un titolo brevettuale unitario, da valutare in relazione ai costi e alla flessibilit\u00e0 del gi\u00e0 collaudato Brevetto europeo.\nL'obiettivo della creazione di un Brevetto Comunitario consentirebbe agli inventori di ottenere un brevetto unico giuridicamente valido su tutto il territorio dell'Unione europea. Da molte parti si sostiene che tale brevetto produrrebbe notevoli benefici come la riduzione dei costi di brevetto e la protezione delle invenzioni a livello europeo grazie ad una procedura unica ed armonizzata, partendo dal presupposto che.se esistesse un brevetto comunitario regolamentato a livello europeo, si potrebbero trasformare i risultati della ricerca e gli sviluppi scientifico tecnologici in successi industriali ed economici, permettendo all'Europa di essere maggiormente competitiva sulla scala globale, al pari di Stati Uniti e Giappone.europa.eu, D'altra parte, il sistema, come progettato, sarebbe accessibile anche ai Paesi extra comunitari, che godrebbero degli stessi diritti. Per questo motivo, il numero di brevetti provenienti da giurisdizioni extra-UE verosimilmente aumenterebbe, aumentando i vincoli per l'industria europea. Inoltre, l'assenza di traduzione prevista dal regime del brevetto unitario avvantaggerebbe Paesi extra-UE con inglese o francese come lingua ufficiale (Stati Uniti d'America, Canada, Australia, Sudafrica) rispetto a Paesi europei la cui lingua ufficiale fosse diversa da inglese, francese e tedesco (la maggior parte). Sempre l'assenza di traduzioni porterebbe al paradosso che un'azienda di un Paese dove le tre lingue di lavoro non fossero lingua ufficiale, si troverebbe a dover spendere per una corretta traduzione del testo nella propria lingua per essere in grado di rispettare il diritto di un terzo che da tale diritto avrebbe privilegi. \u00c8, dunque, dubbio che il brevetto comunitario possa portare benefici all'industria europea.\nNel mondo.\nVa osservato che le modalit\u00e0 per la concessione dei brevetti varia nei diversi Stati del mondo. Gli uffici brevetti nazionali di diversi paesi, come ad esempio quelli di Germania, Regno Unito, Stati Uniti, Giappone, Cina, Corea, cos\u00ec come anche l'Ufficio europeo dei brevetti e, ultimamente, anche l'Ufficio italiano brevetti e marchi, effettuano una ricerca di anteriorit\u00e0 ed un esame di novit\u00e0 per accertare, in via preventiva, che l'invenzione abbia i requisiti di brevettabilit\u00e0 richiesti, principalmente \"novit\u00e0\", \"attivit\u00e0 inventiva\" e \"sufficiente descrizione\". In altri paesi, invece, l'esame \u00e8 prevalentemente di tipo formale, e in alcuni casi viene richiesto che la prova della brevettabilit\u00e0 venga data dal titolare del brevetto (procedura di San Marino).\nItalia.\nL'istituto \u00e8 regolamentato, oltre da trattati e convenzioni internazionali, dal codice della propriet\u00e0 industriale."}
{"id": "98156", "revid": "287204", "url": "https://it.wikipedia.org/wiki?curid=98156", "title": "Confederazione europea dei sindacati", "text": "La confederazione europea dei sindacati (acronimo \"CES\", in inglese \"European Trade Union Confederation\" (\"ETUC\"), \u00e8 una organizzazione creata nel 1973 quale principale interlocutore delle istituzioni dell'Unione Europea in materia di rappresentanza dei lavoratori a livello dell'Unione.\nLa CES \u00e8 riconosciuta dall'Unione europea, dal Consiglio d'Europa e dall'Associazione europea di libero scambio come l'unica organizzazione sindacale rappresentativa sul piano intersettoriale a livello europeo, e coordina le attivit\u00e0 dei CSIR (Consigli sindacali interregionali), che organizzano la cooperazione sindacale attraverso i confini nazionali dell'UE.\nL'attuale segretario generale a capo dell'organizzazione \u00e8 il sindacalista italiano Luca Visentini, che \u00e8 stato eletto ad ottobre 2015 al congresso di Parigi. Allo stesso congresso \u00e8 stato anche eletto l'attuale presidente, Rudy De Leeuw, Presidente del sindacato FGTB/ABVV (Belgio). \nAttualmente ne fanno parte della CES 89 Confederazioni sindacali nazionali provenienti da 39 Paesi europei, e 10 Federazioni industriali europee, per un totale di circa 45 milioni di tesserati.\nAttivit\u00e0 e funzioni.\nLe organizzazioni sindacali affiliate alla CES mantengono le proprie procedure decisionali. I delegati delle associazioni affiliate decidono politiche e attivit\u00e0 della CES a livello europeo in modo democratico; la CES, da parte sua, non ha facolt\u00e0 di imporre una linea specifica alle confederazioni nazionali. La CES dispone di una propria struttura democratica.\nRiveste inoltre un ruolo di primo piano nella determinazione di leggi importanti per i lavoratori europei. Il trattato UE attribuisce alle parti sociali il diritto di formulare proposte legislative proprie, attraverso accordi intersettoriali sulle principali questioni di politica sociale. Le parti sociali hanno gi\u00e0 negoziato tre accordi a livello europeo, cui \u00e8 stata data applicazione, in seguito, tramite importanti direttive europee che fissano diritti essenziali per i lavoratori:\nDal 2002, la CES ha ulteriormente ampliato il suo ruolo a livello dell'UE in materia di relazioni industriali, promuovendo lo sviluppo di un dialogo sociale autonomo fra rappresentanti dei lavoratori e dei datori di lavoro. Le parti sociali hanno concluso accordi \u201cautonomi\u201d su:\nInsieme con le altre parti sociali europee, la CES collabora con tutte le istanze comunitarie: presidenza, consiglio, commissione e Parlamento. Il suo diritto di rappresentare gli interessi dei lavoratori europei nella formulazione delle politiche sociali, macroeconomiche e dell'occupazione nell'UE \u00e8 esplicitato nel trattato UE. Essa: \nIn occasione delle riunioni biennali del Dialogo macroeconomico (MED), istituite nel 1998, le parti sociali discutono di politica economica con il Consiglio \u201cAffari economici e finanziari\u201d dell'UE (Consiglio ECOFIN), la Banca centrale europea (BCE) e la Commissione. La CES prosegue la propria campagna per un'Europa sociale attraverso azioni dirette come le Euromanifestazioni (ad esempio contro la Direttiva Bolkestein sui servizi) e altre campagne. In questo modo, la CES assume un importante ruolo guida sulle questioni sociali e dell'occupazione di grande rilevanza per tutti i cittadini europei."}
{"id": "98157", "revid": "400518", "url": "https://it.wikipedia.org/wiki?curid=98157", "title": "Modello dei Giovi Saltellanti", "text": ""}
{"id": "98158", "revid": "1842072", "url": "https://it.wikipedia.org/wiki?curid=98158", "title": "Konqi", "text": "Konqi (anche Konqi Konqueror, oppure Konqui), \u00e8 un piccolo drago adottato come mascotte del progetto KDE dalla versione 3.x, che ha sostituito la Kandalf.\nIl nome deriva dal browser del progetto KDE Konqueror, nome attribuito dal creatore Stefan Spatz. Nella pagina \"clipart\" del sito di KDE sono presenti immagini e un video di Konqi. Spesso nei forum di discussione o nelle mailing list quando si parla di Konqi ci si riferisce al browser e file manager Konqueror per semplicit\u00e0."}
{"id": "98159", "revid": "767487", "url": "https://it.wikipedia.org/wiki?curid=98159", "title": "Suite per liuto in Sol minore", "text": ""}
{"id": "98160", "revid": "600229", "url": "https://it.wikipedia.org/wiki?curid=98160", "title": "Suite per liuto in Mi minore", "text": ""}
{"id": "98162", "revid": "600229", "url": "https://it.wikipedia.org/wiki?curid=98162", "title": "Suite per liuto in Do minore", "text": ""}
{"id": "98163", "revid": "600229", "url": "https://it.wikipedia.org/wiki?curid=98163", "title": "Partita per liuto o clavicembalo in Mi bemolle maggiore", "text": ""}
{"id": "98168", "revid": "793215", "url": "https://it.wikipedia.org/wiki?curid=98168", "title": "Eric Breuer", "text": "Ha studiato archeologia e storia alle universit\u00e0 di Monaco di Baviera, Vienna, di Friburgo e di Basilea. Ha scoperto il centro urbano (vicus) romano di Eriskirch (lago di Costanza); ha condotto altre ricerche sull'archeologia altomedievale, sull'archeologia delle province romane, sull'archeologia \u00e0vara e sulla storia del Mediterraneo. Il suo interesse principale era la cronologia relativa all'epoca romana e altomedievale."}
{"id": "98169", "revid": "125955585", "url": "https://it.wikipedia.org/wiki?curid=98169", "title": "Coesore", "text": "Il coesore (in inglese \"coherer\") \u00e8 un dispositivo inventato dall'italiano Temistocle Calzecchi Onesti, che, consentendo di rivelare il passaggio di una radiofrequenza, permetteva altres\u00ec l'individuazione di onde elettromagnetiche. \nDescrizione.\nIn quanto rivelatore di radiofrequenze, era pertanto utile come discriminatore della sola presenza (o dell'assenza) di un segnale radio. Con lo sviluppo delle trasmissioni radio e dei sistemi di modulazione, la rivelazione dei segnali da una frequenza portante venne affidata a un diodo raddrizzatore, inizialmente a cristallo, poi a valvola termoionica e infine a semiconduttore.\nUna polvere metallica, inserita tra i due cilindri, costituisce l'elemento rivelatore. Questa polvere metallica, formata quindi da granuli metallici \"disorientati\", cio\u00e8 posti in posizione caotica e casuale, in assenza del segnale a radio frequenza presentava un'alta resistenza elettrica. Con il segnale radio la polvere si disponeva in collegamento tra i due cilindri, i granuli si orientavano tutti secondo le linee di forza del campo magnetico generato dal passaggio della infinitesima corrente elettrica e la resistenza del dispositivo diminuiva considerevolmente. Ma la polvere rimaneva polarizzata. Per ovviare all'inconveniente il dispositivo fu completato con un sistema elettromeccanico che colpiva leggermente il contenitore per disorientare nuovamente i granuli della polvere metallica. Il coesore fu quindi utile per poter rivelare i segnali Morse che per la loro relativa lentezza permettevano i tempi morti di ridisorientamento dei cristalli metallici.\nGuglielmo Marconi in una conferenza tenuta il 2 marzo 1899 a Londra in una riunione della \"Institution of the Electrical Engineers\" ha dato atto del ruolo fondamentale del coesore di Calzecchi Onesti per lo sviluppo della radiotelegrafia.\nDefinizione alternativa.\nLa descrizione del \"coherer\" non sembra facilmente comprensibile ai non addetti ai lavori; andrebbe forse preferita questa, anche se molto semplificata:\n\"Il coherer, ideato da T. Calzecchi-Onesti, nel 1884, altro non \u00e8 che un tubetto di vetro all'interno del quale \u00e8 stata inserita della limatura metallica estremamente fine, solitamente formata da nichelio e ferro interposta fra due elettrodi (\"tappi metallici\" che chiudono anche il tubetto di vetro). La resistenza di questa limatura fra gli elettrodi, in condizioni normali \u00e8 molto elevata, quindi la conducibilit\u00e0 elettrica risulta praticamente nulla; questa resistenza si abbassa bruscamente quando il coherer \u00e8 investito da un'onda elettromagnetica, quindi nel circuito si ha un notevole aumento o una completa conducibilit\u00e0 della corrente che rivela il segnale, e che Marconi utilizz\u00f2 per fare suonare il campanello del suo primo radio ricevitore nel 1894\""}
{"id": "98170", "revid": "486946", "url": "https://it.wikipedia.org/wiki?curid=98170", "title": "Digital Divide", "text": ""}
{"id": "98172", "revid": "1718925", "url": "https://it.wikipedia.org/wiki?curid=98172", "title": "Numidia", "text": "Numidia \u00e8 la denominazione, nell'antichit\u00e0, di quella parte del Nordafrica compresa tra la Mauretania (all'incirca l'attuale Marocco) e i territori controllati da Cartagine (la zona dell'attuale Tunisia). Corrispondeva quindi, grosso modo, alla parte nord-orientale dell'attuale Algeria (anche se spesso nella storia i suoi confini mutarono anche di molto). Essa ospit\u00f2 diversi regni berberi e divenne in seguito una provincia dell'Impero romano.\nTerritorio e popolazione.\nIl termine Numidia and\u00f2 precisandosi nella sua determinazione geografica in et\u00e0 romana. Da principio, esso indicava genericamente i territori a occidente di Cartagine: Polibio ed altri storici lo usavano per indicare tutto il territorio fino al fiume \"Molochat\" (oggi Muluia), a circa 150\u00a0km a ovest di Orano.\nEra abitata dai Numidi, nome che probabilmente riproduce un nome locale di popolazione, ma che molti hanno interpretato come equivalente alla parola greca \"Nomades\" indicante \"pastori\" nomadi, e ne hanno dedotto che i Numidi erano in origine popolazioni nomadi dedite alla pastorizia. \u00c8 per\u00f2 un dato di fatto che la maggior parte dei Numidi erano agricoltori sedentari. Addirittura Erodoto, descrivendo le popolazioni del Nordafrica (\"Storie\" IV, 191), opera una netta distinzione tra i \"Libi agricoltori\" (\"arot\u00eares\"), in tutti i territori a ovest della Libia (coincidenti in gran parte con la Numidia), e quelli \"nom\u00e1des\" a est della Tripolitania.\nIl regno indipendente.\nNel III secolo a.C., i Numidi erano divisi in due regni, corrispondenti a due grandi gruppi tribali, i Massili nella Numidia orientale, e i Massesili in quella occidentale. Trovandosi nella sfera di influenza di Cartagine, i Numidi fornivano tradizionalmente al suo esercito una rinomata cavalleria.\nAll'epoca della seconda guerra punica, i Massesili, comandati da Siface, si schierarono con i Cartaginesi, mentre i Massili (il cui territorio era stato occupato da Siface), sotto il comando di Massinissa, si allearono con i Romani. Alla fine della guerra, i Romani, vittoriosi, concessero tutta la Numidia a Massinissa, il cui territorio arriv\u00f2 cos\u00ec ad abbracciare una vasta regione che dalla Mauretania arrivava fino ai confini del territorio cartaginese, e a sudest giungeva fino alla Cirenaica, in modo che la Numidia circondava completamente Cartagine, tranne che per il lato verso il mare (Appiano, \"Punica\", 106).\nAlla morte di Massinissa, nel 148 a.C., Scipione Emiliano volle che il regno fosse condiviso tra i tre figli del re, Micipsa (il maggiore), Gulussa e Mastanabale. Rimasto unico sovrano dopo la morte dei fratelli, Micipsa combatt\u00e9 a fianco dei Romani nella terza guerra punica. Quando mor\u00ec lasci\u00f2 il potere, in condivisione, ai suoi due figli Aderbale e Iempsale, ed al nipote e figlio adottivo Giugurta. Quest'ultimo, intenzionato a ristabilire l'unit\u00e0 del regno, fece assassinare Iempsale, mentre Aderbale si era rifugiato presso i Romani. Questi colsero il pretesto per scatenare le cosiddette guerre giugurtine nel 113 a.C., ricordate da Sallustio nel suo \"Bellum Iugurthinum\": Giugurta venne sconfitto da Mario, portato prigioniero a Roma e messo a morte nel Carcere Mamertino nel 105 a.C. La Numidia occidentale venne incorporata nei possedimenti di Bocco, re di Mauretania, mentre il resto (ad esclusione di Cirene e delle regioni pi\u00f9 orientali) continu\u00f2 ad essere governato da re indigeni, sostanzialmente vassalli di Roma.\nLa Numidia romana.\nQuesta situazione dur\u00f2 fino alla guerra civile tra Giulio Cesare e Pompeo: dopo la sconfitta di quest'ultimo, il re di Numidia Giuba I, che era stato suo alleato, venne sconfitto a Tapso e si diede la morte nel 46 a.C. La maggior parte del suo regno divenne una Provincia romana, col nome di \"Africa Nova\". Al figlio dell'ultimo re, Giuba II, venne assegnato il regno di Mauretania nel 25 a.C., mentre l'antico territorio del regno di Numidia fu spartito tra il nuovo regno di Mauretania e la provincia dell\"'Africa Nova\".\nSotto Settimio Severo (nel 193), la Numidia venne separata dall'Africa Proconsolare, e governata da un procuratore imperiale, sebbene il \"legatus legionis\" della legio III Augusta gi\u00e0 sotto Caligola (38 d.C.) era stato reso indipendente dal governatore dell'Africa. Alla fine, nel quadro della riorganizzazione dell'impero operata da Diocleziano, la Numidia divenne una delle sette province della diocesi d'Africa, col nome di Numidia Cirtensis.\nLa Numidia fu molto romanizzata, e disseminata di citt\u00e0. L'invasione dei Vandali nel 428 diede inizio alla sua lenta decadenza accompagnata da fenomeni di desertificazione. Il regno vandalo dur\u00f2 fino al 534.\nRiconquistata dai generali di Giustiniano, la Numidia rest\u00f2 bizantina fino alla conquista araba, avvenuta tra il 696 e il 708.\nCitt\u00e0 della Numidia.\nLe citt\u00e0 principali della Numidia Romana erano: a nord, Cirta (oggi Costantina), la capitale, con il suo porto di Rusicadae (oggi Skikda); Hippo Regius (\"Ippona\", oggi Annaba), nota come la sede vescovile di sant'Agostino. A sud, nell'interno, delle strade militari conducevano a Theveste (oggi T\u00e9bessa) e Lambaesis (oggi Lamb\u00e8se) dove vi sono ancor oggi numerosi resti romani, collegate rispettivamente con Cirta e Ippona.\n\"Lambaesis\" fu la sede della Legio III \"Augusta\", oltre ad esser il centro strategicamente pi\u00f9 importante, dal momento che controllava i passi del \"Mons Aurasius\" (Aur\u00e8s), un massiccio montuoso che separava la Numidia dai territori abitati dai Getuli, trib\u00f9 nomadi del deserto, e che venne gradualmente occupato per intero dai Romani. Oltre a queste citt\u00e0 ve ne sono almeno una ventina di altre di cui si sa che, in questa o quell'occasione, ricevettero il titolo e lo statuto di colonie romane; e nel V secolo la \"Notitia Dignitatum\" enumera non meno di 123 sedi episcopali che furono rappresentate al concilio di Cartagine nel 479."}
{"id": "98175", "revid": "64525", "url": "https://it.wikipedia.org/wiki?curid=98175", "title": "Valproato", "text": ""}
{"id": "98176", "revid": "998297", "url": "https://it.wikipedia.org/wiki?curid=98176", "title": "Xvid", "text": "Xvid \u00e8 un codec video open source aderente allo standard MPEG-4 (profilo SP e ASP) originariamente basato su OpenDivX. Il progetto Xvid \u00e8 partito nel luglio 2001 come XviD, a seguito della chiusura del progetto OpenDivX da parte di DivXNetworks Inc., societ\u00e0 creatrice del popolare codec DivX.\nStoria.\nNel gennaio 2001, DivXNetworks cre\u00f2 \"OpenDivX\" come parte di un progetto chiamato \"Project Mayo,\" il cui intento era quello di diventare una base per progetti multimediali open source. OpenDivX era un codec MPEG-4 open source basato su una licenza alquanto restrittiva; inoltre, solo i dipendenti del DivX Advanced Research Centre (DARC) avevano la possibilit\u00e0 di accedere in modalit\u00e0 scrittura al server CVS, dove veniva tenuto il codice sorgente. Nello stesso anno, lo sviluppo di OpenDivX termin\u00f2 e il DARC pubblic\u00f2 una versione preliminare del codec closed source DivX 4, basato su OpenDivX. Da quel momento, un gruppo di sviluppatori autonomi, usando l'ultima versione di OpenDivX come punto di partenza, cominciarono a sviluppare il codec Xvid. Il codice originale di OpenDivX \u00e8 ora stato completamente rimpiazzato e Xvid viene distribuito sotto la licenza GPL. L'ultima versione stabile \u00e8 la 1.3.5 (pubblicata l'8 dicembre 2017).\nQualit\u00e0 a confronto.\nA parit\u00e0 di bitrate, Xvid produce un video di qualit\u00e0 leggermente migliore rispetto al concorrente DivX, con un PSNR un po' pi\u00f9 alto.\nInoltre, sia il decoder che l'encoder sono decisamente meno pesanti per la CPU. Questo fatto si traduce in una decodifica del flusso video possibile anche su macchine datate (cosa non possibile su DivX).\nDiffusione.\nLa diffusione di Xvid \u00e8 superiore a quella del codec \"rivale\" DivX, soprattutto grazie al suo successo nel circuito del file sharing.\nLa diffusione di questo codec e la sua aderenza allo standard MPEG-4 ASP hanno fatto s\u00ec che molti produttori di lettori DVD da tavolo aggiungessero supporto anche a questo standard, unitamente al consolidato DivX. Questo tipo di lettori, oggi molto comuni, sono detti in inglese \"\"stand alone\",\" in quanto hanno al loro interno tutto ci\u00f2 che serve per tale funzione e non necessitano di un computer. Sui computer, i sistemi operativi supportati sono Windows, GNU/Linux e Mac OS X; quest'ultimo non ufficialmente.\nCompatibilit\u00e0 con i lettori da tavolo.\nIl codec Xvid aderisce ai sotto-standard \"Simple Profile\" e \"Advanced Simple Profile\" dello standard MPEG-4; il profilo ASP prevede funzionalit\u00e0 avanzate, tra cui vi sono anche \"Global Motion Compensation\" (GMC, una tecnica che ottimizza la compressione in presenza di movimento globale della scena) e \"Quarterpel Motion Compensation\" (QPel). Queste funzionalit\u00e0, tuttavia, non sono quasi mai supportate dai lettori da tavolo, anche quando essi riportano la dicitura \"Compatibilit\u00e0 Xvid\" e quindi, per poter vedere correttamente un video compresso in Xvid su questi lettori, \u00e8 necessario, in fase di codifica, disattivare GMC e QPel; la matrice di quantizzazione deve essere H.263 o MPEG standard (non \"MPEG-Custom\"). I \"max consecutive B-VOPs\" devono essere impostati massimo a \"2\" con la modalit\u00e0 \"packed bitstream\" disattivata; tuttavia, con alcuni lettori da tavolo potrebbe invece essere necessario attivarla. Nella maggior parte dei casi, i lettori da tavolo, soprattutto quelli pi\u00f9 recenti, supportano entrambe le modalit\u00e0. La modalit\u00e0 \"packed\" \u00e8 certamente supportata da tutti i lettori da tavolo in caso di \"max consecutive B-VOPs = 1\". Si noti che il \"packed bitstream\" non fa parte dello standard MPEG-4 e del flusso video vero e proprio, ma \u00e8 soltanto un modo alternativo di memorizzare i fotogrammi B (B-VOPs) nel contenitore AVI, originariamente con lo scopo di far supportare questo tipo di fotogrammi (bidirezionali) ai programmi di video editing basati sulla tecnologia VFW (Video for Windows); con appositi software \u00e8 comunque sempre possibile rimuoverlo o inserirlo velocemente a seconda delle necessit\u00e0, in fase post-codifica e senza dover ricodificare il video. "}
{"id": "98177", "revid": "78273", "url": "https://it.wikipedia.org/wiki?curid=98177", "title": "Rivoluzione Ungherese (1956)", "text": ""}
{"id": "98183", "revid": "113487190", "url": "https://it.wikipedia.org/wiki?curid=98183", "title": "Zakes Mda", "text": "Dopo aver studiato e lavorato in Sudafrica, Lesotho e nel Regno Unito, attualmente insegna nel dipartimento di inglese della Ohio University ad Athens.\nIl suo romanzo pi\u00f9 celebre, \"Ways of Dying\" \u00e8 ambientato durante gli anni di transizione che hanno caratterizzato la trasformazione del Sudafrica in una nazione democratica. Narra la storia di \"Toloki\", un uomo che, trovatosi senza lavoro, si inventa la peculiare professione di \"Porta-lutto professionista\". Si muove cos\u00ec attraverso il violento scenario urbano di una non specificata citt\u00e0 sudafricana, ritrovando un vecchio amore tra le lotte intestine e le baraccopoli delle comunit\u00e0 nere."}
{"id": "98186", "revid": "124750919", "url": "https://it.wikipedia.org/wiki?curid=98186", "title": "Yves Bonnefoy", "text": "Biografia.\nYves Bonnefoy nacque a Tours al 67 di rue Galpin-Thiou. Il padre, Marius Elie Bonnefoy, era nato nel 1888 a Bouillac (Aveyron) ed era operaio montatore nelle officine ferroviarie; la madre, H\u00e9l\u00e8ne Maury, era nata nel 1889 a Ambeyrac ed era stata prima infermiera e poi divenne insegnante.\nAvevano gi\u00e0 una figlia Suzanne, nata nel 1914.\nYves Bonnefoy visse a Parigi dal 1943. Sposato dal 1968 con Lucy Vines, pittrice, gener\u00f2 con lei nel 1972 una figlia, Mathilde, montatrice cinematografica.\nDopo gli studi di filosofia, prima alla Sorbona e poi con Gaston Bachelard, fiancheggi\u00f2 per un breve periodo il surrealismo, da cui si distanzi\u00f2 ben presto per avvicinarsi all'esistenzialismo. Fu autore di un'importante opera sia poetica sia teorica: per Bonnefoy \u00e8 compito del poeta ritrovare la nativa vicinanza delle parole e delle cose (tipica dell'infanzia), cancellata dalle necessit\u00e0 della concettualizzazione intellettuale e della vita quotidiana attiva. Questo tema centrale \u00e8 espresso dall'autore in numerosi scritti teorici, ma anche nella poesia, che si prefigura dunque come costante riflessione sul suo farsi.\nSvolse un'intensa attivit\u00e0 di traduttore, in particolare di Shakespeare e Keats. Nel 1981 fu nominato docente alla cattedra di Studi comparati della funzione poetica al \"Coll\u00e8ge de France\".\nRiconoscimenti.\nHa ricevuto in tutto il mondo numerosi premi, tra i quali il gran premio della poesia dell'Acad\u00e9mie fran\u00e7aise (1981),\nil premio Balzan (1995),\nil Premio mondiale Cino Del Duca (1995),\nil Premio Grinzane Cavour (1997), il Premio Franz Kafka (2007)\ne il gran premio di poesia Pierrette Micheloud (2011).\nHa ricevuto lauree honoris causa da moltissime universit\u00e0 in tutto il mondo, tra le quali l'Universit\u00e0 di Neuch\u00e2tel, l'American College di Parigi, l'universit\u00e0 di Chicago, il Trinity College di Dublino, le universit\u00e0 di Edimburgo, Roma Tre, Oxford, Siena e Napoli L'Orientale.\nNel 1984 il ministro Jack Lang l'ha nominato Commendatore dell'Ordine delle Arti e delle Lettere."}
{"id": "98188", "revid": "31886", "url": "https://it.wikipedia.org/wiki?curid=98188", "title": "Classe laterale", "text": "La classe laterale \u00e8 un concetto matematico, utile nella teoria dei gruppi. Tramite questa nozione si definiscono i concetti di sottogruppo normale e di gruppo quoziente.\nDefinizione.\nSia formula_1 un gruppo e sia formula_2 un suo sottogruppo e formula_3. La classe laterale destra (o pi\u00f9 semplicemente il laterale destro) di formula_2 in formula_5 rappresentato da formula_6 \u00e8 l'insieme:\nSimmetricamente si definisce la classe laterale sinistra (o laterale sinistro) di formula_2 in formula_5 rappresentato da formula_6 come l'insieme:\nDescrizione tramite classi di equivalenza.\n\u00c8 possibile descrivere ogni classe laterale destra come una classe d'equivalenza rispetto alla relazione d'equivalenza formula_12 definita in formula_5 ponendo per formula_14:\nLa classe di equivalenza contenente l'elemento formula_16 \u00e8 proprio formula_17: infatti formula_18, dove formula_19 \u00e8 l'elemento neutro di formula_5: quindi formula_21 perch\u00e9 formula_2 \u00e8 un sottogruppo.\nAnche ogni classe laterale sinistra pu\u00f2 essere definita con una relazione di equivalenza analoga:\nPropriet\u00e0.\nSi verifica che in ogni gruppo le classi laterali sinistre sono tante quante le classi laterali destre: tale numero, sia esso finito o infinito, \u00e8 detto \"indice\" del sottogruppo formula_2 nel gruppo formula_5, e si indica talvolta con formula_26. Inoltre due qualsiasi classi laterali possono essere facilmente messe in corrispondenza biunivoca: da ci\u00f2 deriva che esse hanno tutte la stessa cardinalit\u00e0.\nIn particolare, se formula_5 \u00e8 finito e ha formula_28 elementi, e una classe laterale ha formula_29 elementi, si ha formula_30: quindi l'indice del sottogruppo formula_2 e la cardinalit\u00e0 di una sua classe laterale sono divisori della cardinalit\u00e0 di G. In particolare questo \u00e8 vero per il sottogruppo formula_2, comunque esso venga scelto, perch\u00e9 esso corrisponde alla classe laterale formula_33, con formula_19 elemento neutro di formula_5.\nIn generale le classi laterali sinistre e le classi laterali destre di un sottogruppo di un gruppo costituiscono due collezioni diverse; in altre parole le due equivalenze indotte sono diverse. Un sottogruppo formula_36 di G che definisce un'unica partizione, cio\u00e8 tale che formula_37, si dice sottogruppo normale di G; esso consente la definizione di un gruppo quoziente i cui elementi sono le classi laterali sinistre o, indifferentemente, quelle destre."}
{"id": "98190", "revid": "125952745", "url": "https://it.wikipedia.org/wiki?curid=98190", "title": "Lilli Gruber", "text": "Attiva come giornalista televisiva dai primi anni ottanta, ha lavorato per la TGR, il TG2 e il TG1, conducendo le principali edizioni delle testate, ricoprendo anche il ruolo di inviata, seguendo per la Rai avvenimenti importanti come il crollo del muro di Berlino e la guerra in Iraq. Nel corso della lunga carriera ha scritto diversi saggi e romanzi, pubblicati per Rai Eri e per Rizzoli.\nDal 2004 al 2008 \u00e8 stata parlamentare europea, eletta dalla Lista Uniti nell'Ulivo, dimettendosi anzitempo per assumere nel settembre 2008 la conduzione della trasmissione \"Otto e mezzo\", tutt'ora in onda su LA7.\nBiografia.\nFiglia di Alfred Gruber, imprenditore di lingua tedesca proprietario di un'impresa di macchine edili (la \"Tiger\"), dopo la separazione dei genitori cresce a Egna, coi due fratelli maggiori, frequentando il liceo linguistico all'interno dell'istituto delle suore Marcelline a Bolzano e diplomandosi con il massimo dei voti. Frequenta a Venezia la facolt\u00e0 di lingue e letterature straniere, laureandosi con lode. In seguito, svolge il praticantato giornalistico a \"Telebolzano\" e scrive per i quotidiani \"L'Adige\" e \"Alto Adige\", quindi approda in Rai, dapprima a Sender Bozen, il canale di lingua tedesca, poi, nei primi anni ottanta, alla redazione di Bolzano della TGR del Trentino-Alto Adige.\nSotto la guida di Antonio Ghirelli, nel 1986 passa al TG2 conducendo l'edizione di mezza sera del telegiornale e facendosi notare per lo stile aggressivo e per la postura di tre quarti, atipica per un mezzobusto, solitamente inquadrato sempre frontalmente. Avendo chiesto di fare l'inviata dall'estero, nel 1989 ha raccontato per la Rai i giorni che hanno portato al crollo del muro di Berlino, raccontando la sua esperienza sul campo nel suo primo libro \"Quei giorni a Berlino\", pubblicato da Rai Eri e scritto insieme a Paolo Borella.\nDal 1990 \u00e8 passata al TG1, inizialmente occupandosi di politica estera, per poi condurre l'edizione principale delle 20, senza per\u00f2 trascurare l'attivit\u00e0 di inviata, andando spesso in territori coinvolti da conflitti, come le guerre jugoslave, la guerra in Iraq (anche da questa esperienza ha tratto diversi saggi, pubblicati dalla Rizzoli) e gli attentati dell'11 settembre 2001. Nel 1994 ha esordito come conduttrice presentando il programma giornalistico \"Al voto, al voto!\", proposta dalla Rai in occasione della campagna elettorale per le elezioni politiche di quell'anno. Nel 1997 ha ricevuto il \"Premio Alghero Donna\". Ha collaborato inoltre con i quotidiani \"La Stampa\" e \"Corriere della Sera\".\nSempre negli anni Novanta \u00e8 stata attiva anche all'estero, conducendo nel 1996 il settimanale \"Focus TV\", in onda sulla tedesca ProSieben, e nel 1998 un talk show per SWF. Per conto della CBS ha realizzato una intervista-ritratto all'attrice Sophia Loren.\nDopo aver denunciato la carenza di libert\u00e0 d'informazione in Italia sotto il governo Berlusconi, nel 2004 ha lasciato la Rai per candidarsi con la coalizione Uniti nell'Ulivo alle elezioni per il Parlamento europeo. Capolista nelle circoscrizioni nord-est e centro, risulta prima degli eletti in entrambe, raccogliendo complessivamente oltre 1 milione e 100\u00a0000 voti. La fase finale della campagna elettorale della Gruber \u00e8 seguita da Caterina Borelli, che realizzer\u00e0 il documentario \"Lilli e il cavaliere - 10 giorni per battere Berlusconi\".\nSi iscrisse al gruppo parlamentare del Partito Socialista Europeo ed \u00e8 stata presidente della Delegazione per le relazioni con gli Stati del Golfo; membro della Conferenza dei presidenti di delegazione; della Commissione per le libert\u00e0 civili, la giustizia e gli affari interni; della Delegazione per le relazioni con l'Iran. Nel 2007, dopo un iniziale rifiuto a entrare nel \"Comitato promotore 14 ottobre\" del Partito Democratico, divenne membro della Commissione per l'Etica, nominata dall'Assemblea Costituente Nazionale.\nNel settembre 2008 annunci\u00f2 la conclusione dell'esperienza politica dimettendosi da eurodeputata, sei mesi prima della fine della legislatura, rinunciando al diritto alla pensione. Da allora \u00e8 tornata all'attivit\u00e0 giornalistica, conducendo dal 2008 la trasmissione \"Otto e mezzo\" su LA7.\nNel frattempo, ha proseguito anche l'attivit\u00e0 come scrittrice pubblicando una trilogia di romanzi sulla storia della sua famiglia e dell'Alto Adige, ambientati tra il XIX e il XX secolo: ', ' e \"\". Nel 2016 \u00e8 uscito il suo saggio \"Prigionieri dell'Islam\".\nSi \u00e8 sposata a Montagna col giornalista francese Jacques Charmelot.\nDal 2012 (ad eccezione del 2014) partecipa annualmente alle riunioni del Gruppo Bilderberg in qualit\u00e0 di \"Editor-in-Chief and Anchor \u201cOtto e mezzo\u201d, La7 TV\".\nParla italiano, tedesco, inglese e francese."}
{"id": "98193", "revid": "110157", "url": "https://it.wikipedia.org/wiki?curid=98193", "title": "Associazione con i Fatebenefratelli per i malati lontani", "text": "L'Associazione con i Fatebenefratelli per i malati lontani (AFMAL) \u00e8 un'organizzazione non governativa senza scopo di lucro. Essa nacque il 30 ottobre del 1979 ed ottenne l'abilitazione al servizio di volontariato dal Ministero degli affari esteri italiano con il decreto del 19/7/1987, poi riconfermato il 14/9/1988. Dal 1995 ha ottenuto anche il riconoscimento dell'Unione europea. Le attivit\u00e0 dell'Afmal sono supportate dall'Ordine ospedaliero di San Giovanni di Dio, che in Italia \u00e8 noto col nome di Fatebenefratelli, fondato nel XVI secolo da San Giovanni di Dio.\nL'Afmal si occupa di promuovere l'assistenza sanitaria nei paesi in via di sviluppo, anche in casi di emergenza, e tutte le attivit\u00e0 che siano in grado di migliorare lo stato complessivo degli abitanti locali. Tramite l'azione del volontariato, inoltre, punta a creare una coscienza di pace e di solidariet\u00e0 che permetta di comprendere ed abbattere tutto ci\u00f2 che \u00e8 responsabile del sottosviluppo delle popolazioni.\nAl fine di ottenere questi risultati l'associazione si occupa di stabilire un rapporto di collaborazione con gli abitanti del posto per individuare le problematiche pi\u00f9 importanti che vengono poi affrontate tramite progetti specifici. Si cerca inoltre di valorizzare l'attivit\u00e0 della popolazione residente tramite la formazione di gruppi che siano in grado di portare avanti il progetto in maniera autonoma e l'introduzione di tecnologie informatiche di supporto.\nL'Afmal si occupa di selezionare e formare personale volontario a contratto che verr\u00e0 poi utilizzato per l'espletamento dei progetti in corso. L'associazione, inoltre, gestisce un programma di adozione a distanza nelle Filippine per l'aiuto a bambini disabili. Promuove, infine, campagne di sensibilizzazione verso i problemi derivanti dal sottosviluppo e dalla fame e dall'emarginazione, produce materiale informativo ed organizza anche conferenze e seminari in merito.\nCollegamenti esterni.\nAssociazione con i Fatebenefratelli per i malati lontani"}
{"id": "98197", "revid": "834", "url": "https://it.wikipedia.org/wiki?curid=98197", "title": "Uro", "text": ""}
{"id": "98200", "revid": "1632387", "url": "https://it.wikipedia.org/wiki?curid=98200", "title": "Lorenzo Milani", "text": "La sua figura di prete \u00e8 legata all'esperienza didattica rivolta ai bambini poveri nella disagiata e isolata scuola di Barbiana, nella canonica della chiesa di Sant'Andrea. I suoi scritti innescarono aspre polemiche, coinvolgendo la Chiesa cattolica, gli intellettuali e politici dell'epoca; Milani fu un sostenitore dell'obiezione di coscienza opposta al servizio militare maschile (all'epoca obbligatorio in Italia); per tale motivo fu processato - e poi assolto - per apologia di reato.\nIl suo libro \"Esperienze Pastorali\", inizialmente dotato dell\"imprimatur\" ecclesiastico, fu oggetto di un decreto del Sant'Uffizio del 1958 contenente la proibizione di stampa e di diffusione e solo nel 2014, dopo 56 anni, la ristampa del libro non ha pi\u00f9 avuto proibizione da parte della Chiesa.\nBiografia.\nLorenzo nacque da Albano Milani (Milani Comparetti) e da Alice Weiss, ebrea triestina. Era il secondogenito, preceduto da Adriano e seguito da Elena. Il padre, un chimico con la passione per la letteratura che si dedicava alla gestione dei suoi possedimenti di Montespertoli (Firenze), comprendenti la villa nella frazione Gigliola e il castello di Montegufoni, era figlio di Luigi Adriano Milani, archeologo e numismatico che aveva sposato Laura Comparetti, figlia del filologo Domenico e della pedagogista Elena Raffalovich. Da queste illustri parentele i Milani avevano ereditato libri, opere d'arte e reperti archeologici.\nLa madre proveniva da una famiglia di ebrei boemi che si erano trasferiti a Trieste per lavoro. Anch'ella poteva vantare un notevole bagaglio culturale: allieva di James Joyce, era cugina di Edoardo Weiss, che la introdusse agli studi di Sigmund Freud. I genitori, che si dichiaravano entrambi agnostici e anticlericali, intesserono rapporti di amicizia con altre famiglie della cultura fiorentina come gli Olschki, i Valori, i Pavolini, i Castelnuovo Tedesco, i Ranchetti Cappelli, gli Spadolini. I tre figli, dunque, vissero in un clima estremamente vivace dal punto di vista intellettuale.\nNel 1930, a causa della crisi economica, la famiglia si spost\u00f2 a Milano. Trattandosi di una famiglia comprendente ebrei, il progressivo aggravarsi negli anni successivi dell'antisemitismo e l'ascesa del nazismo in Germania indussero i genitori a contrarre cautelativamente matrimonio con rito cattolico e a battezzare i loro figli.\nRagazzo vivace e intelligente, Lorenzo Milani frequent\u00f2 con scarso profitto il Liceo Ginnasio Giovanni Berchet di Milano, diplomandosi nel maggio del 1941. Appena diplomato, rifiut\u00f2 di iscriversi all'universit\u00e0 - cosa che i genitori avrebbero desiderato - e manifest\u00f2 l'intenzione di dedicarsi all'attivit\u00e0 di pittore.\nA fine maggio 1941 inizi\u00f2 a frequentare lo studio del pittore tedesco Hans-Joachim Staude a Firenze. Staude si riveler\u00e0 figura fondamentale non solo per la crescita artistica di Lorenzo, ma anche per il suo cammino verso la conversione. Secondo una fra i suoi biografi, Neera Fallaci, le regole artistiche apprese dal maestro - \"in un soggetto cercare sempre l'essenziale, vedere sempre i dettagli come parte di un tutto\" - saranno da Lorenzo applicate alla vita, cos\u00ec come pi\u00f9 tardi dir\u00e0 lui stesso al suo maestro.\nA settembre 1941 Lorenzo Milani si iscrisse al corso di pittura all'Accademia di Brera a Milano. Qui ebbe come insegnanti Achille Funi ed Eva Tea. Quest'ultima ebbe un ruolo importante nel suscitare nel giovane Lorenzo l'interesse per l'arte sacra e la liturgia. Parlava inglese, francese, tedesco, spagnolo, latino ed ebraico.\nIn quel periodo Lorenzo \"aveva una infatuazione per una bella ragazza dai capelli rossi conosciuta a Brera. Si chiamava Tiziana. Lorenzo mi mostr\u00f2 dei ritratti che le aveva fatto\", ricorda l'amico Saverio Tutino.\nTiziana Fantini, compagna di corso di Lorenzo, era gi\u00e0 impegnata sentimentalmente, ma i due trascorrevano insieme molto tempo condividendo la passione per l'arte e un atteggiamento di opposizione al regime fascista. Secondo Valentina Alberici, Tiziana sar\u00e0 testimone privilegiata del cambiamento interiore di Lorenzo: \u00abIo mi far\u00f2 prete\u00bb, le confider\u00e0 nel 1942 in una chiesa. Mentre Lorenzo frequenter\u00e0 solo il primo anno di Accademia, Tiziana Fantini concluder\u00e0 il corso di studi e diventer\u00e0 pittrice prima a Milano, poi a Trieste.\nUn'altra \"liaison\" di una certa intensit\u00e0 riguard\u00f2 Carla Sborgi, zia di Pietro Ichino (i cui genitori sostennero molte delle iniziative di Don Milani), definita da Neera Fallaci \"quasi fidanzata\". Michele Ranchetti, amico sia della donna che di Don Milani, testimoni\u00f2 della \"ferita\" che le cagion\u00f2 l'abbandono da parte di Lorenzo quando questi entr\u00f2 in seminario; il rapporto non si interruppe, anzi nella sua agonia il religioso la chiam\u00f2 al suo capezzale e la present\u00f2 ai ragazzi di Barbiana.\nIl crescente interesse di Lorenzo per la liturgia \u00e8 testimoniato dal fatto che, nell'estate del 1942, durante una vacanza a Gigliola, decise di affrescare una cappella; durante i lavori lesse un vecchio messale e si appassion\u00f2, come scrisse diciottenne all'amico Oreste Del Buono che era stato suo compagno al Liceo Berchet di Milano: \u00ab\"Ho letto la Messa. Ma sai che \u00e8 pi\u00f9 interessante dei \"Sei personaggi in cerca d'autore\"?\"\u00bb. Successivamente, al ritorno a Milano, si interess\u00f2 ancora di liturgia.\nNel 1943, anche a causa della guerra, Lorenzo lasci\u00f2 Milano e si trasfer\u00ec di nuovo con la famiglia a Firenze.\nConversione.\nNel 1934 aveva preso la prima comunione a Montespertoli, nella pieve di San Pietro in Mercato; nel 1943 si convert\u00ec al Cattolicesimo e il 13 giugno ricevette la cresima dal cardinale Elia Dalla Costa. La svolta ci fu grazie al colloquio con don Raffaele Bensi, che in seguito fu il suo padre spirituale e che cos\u00ec la descrisse:\nLe circostanze della sua conversione sono sempre rimaste piuttosto confuse e oscure, anche per la riservatezza dello stesso Milani sull'argomento. Tuttavia dalle testimonianze di Hans-Joachim Staude e di Tiziana Fantini sembra evidente che Lorenzo fosse in uno stato di \"ricerca spirituale\" da vario tempo.\nNeera Fallaci riporta tuttavia un passo dello stesso Don Milani:\nIl 9 novembre 1943 entr\u00f2 nel seminario di Cestello in Oltrarno. Il periodo del seminario fu per lui piuttosto duro, poich\u00e9 cominci\u00f2 fin dall'inizio a scontrarsi con la mentalit\u00e0 della Chiesa e della curia: non riusciva a comprendere le ragioni di certe regole, prudenze, manierismi che ai suoi occhi erano lontanissimi dall'immediatezza e sincerit\u00e0 del Vangelo. Fu ordinato sacerdote nel duomo di Firenze il 13 luglio 1947 dal cardinale Elia Dalla Costa. Il suo primo, e breve, incarico fu a Montespertoli come vicario in aiuto del parroco locale.\nIl periodo a San Donato di Calenzano.\nVenne inviato come coadiutore a San Donato di Calenzano, vicino a Firenze, dove lavor\u00f2 per una scuola popolare di operai e strinse amicizia con altri sacerdoti come Danilo Cubattoli, Bruno Borghi e Renzo Rossi.\nGli fu amico e collaboratore il calenzanese Agostino Ammannati, che insegnava lettere nel liceo classico Cicognini a Prato.\nNegli anni a Calenzano scrisse \"Esperienze pastorali\", che ebbe una forte eco per i suoi contenuti.\nLa scuola di Barbiana.\nNel dicembre del 1954, a causa di screzi con la Curia di Firenze che lo riteneva troppo franco e poco felpato nei toni e troppo vicino agli emarginati, venne mandato a Barbiana, minuscola e sperduta frazione di montagna nel comune di Vicchio, in Mugello, dove entr\u00f2 in contatto con una realt\u00e0 di povert\u00e0 ed emarginazione ben lontana rispetto a quella in cui aveva vissuto gli anni della sua giovinezza. Inizi\u00f2 in quelle circostanze il primo tentativo di scuola a tempo pieno, espressamente rivolto a coloro che, per mancanza di mezzi, sarebbero stati quasi inevitabilmente destinati a rimanere vittime di una situazione di subordinazione sociale e culturale. In quelle circostanze, inizi\u00f2 a sperimentare il metodo della scrittura collettiva.\nGli ideali della scuola di Barbiana erano quelli di costituire un'istituzione inclusiva, democratica, con il fine non di selezionare ma piuttosto di far arrivare, tramite un insegnamento personalizzato, tutti gli alunni a un livello minimo d'istruzione garantendo l'eguaglianza con la rimozione di quelle differenze che derivano da censo e condizione sociale.\nLa sua scuola era alloggiata in un paio di stanze della canonica annessa alla piccola chiesa di Barbiana, un paese con un nucleo di poche case intorno alla chiesa e molti casolari sparsi sulle pendici del Monte Giovi: con il bel tempo si faceva scuola all'aperto sotto il pergolato. La scuola di Barbiana era un vero e proprio collettivo dove si lavorava tutti insieme e la regola principale era che chi sapeva di pi\u00f9 aiutava e sosteneva chi sapeva di meno, 365 giorni all'anno.\nLa scuola suscit\u00f2 immediatamente molte critiche e ad essa furono rivolti attacchi, sia dal mondo della chiesa sia da quello laico.\nLe risposte a queste critiche vennero date con \u201c\"Lettera a una professoressa\"\u201d, (maggio 1967), in cui i ragazzi della scuola (insieme a don Milani) denunciavano il sistema scolastico e il metodo didattico che favoriva l'istruzione delle classi pi\u00f9 ricche (simboleggiate da \"Pierino del dottore\", il figlio del dottore, che sa gi\u00e0 leggere quando arriva alle elementari), mentre permaneva la piaga dell'analfabetismo in gran parte del paese. La \"Lettera a una professoressa\" fu scritta negli anni della malattia di don Milani. Pubblicato un mese prima della sua morte \u00e8 diventata uno dei testi di riferimento del movimento studentesco del '68. Altre esperienze di scuole popolari sono nate nel corso degli anni basandosi sull'esperienza di don Lorenzo e sulla \"Lettera a una professoressa\".\nFu don Milani ad adottare il motto inglese \"I care\", letteralmente \"mi importa, mi interessa, ho a cuore\" (in dichiarata contrapposizione al \"Me ne frego\" fascista), che sar\u00e0 in seguito fatto proprio da numerose organizzazioni religiose e politiche. Questa frase scritta su un cartello all'ingresso riassumeva le finalit\u00e0 educative di una scuola orientata alla presa di coscienza civile e sociale.\nDon Milani abol\u00ec ogni forma di punizione corporale (canna per bacchettare, sale sulle ginocchia, ecc.) all'epoca ammesse per legge nella scuola pubblica, sostituendole con la perdita della benevolenza o del sorriso del maestro. Sebbene l'attivit\u00e0 sportiva rivestisse un'importanza molto limitata nel modello educativo di don Milani, egli imit\u00f2 l'esempio del pedagogista rinascimentale Vittorino da Feltre che appunto sosteneva la necessit\u00e0 che l'esercizio mentale si alternasse alle pratiche ginniche\nLa sua concezione pedagogica \u00e8 detta del \"professore-amico\" in contrapposizione al modello prevalente di un docente distaccato e autoritario che trovava legittimazione nel primato dell'autorit\u00e0 della cultura come era riconosciuto dalle stesse famiglie degli studenti: erano rari gli episodi di cause in tribunale e contestazioni dei voti o del comportamento dei docenti, le famiglie tendevano a dare ragione al maestro piuttosto che ai figli.\nCritiche alla pedagogia di Barbiana.\n\u00ab\"La colpa dell'insegnante, agli occhi dei ragazzi di Barbiana, \u00e8 di essere la ligia e ben retribuita esecutrice di un complotto scientemente ordito dal Sistema. Un complotto che, come si ripete tante volte nella lettera, mira a ingannare i poveri e i contadini... \u00c8 l'idea che ci sia uno Stato, una scuola, una societ\u00e0, in una parola, un Sistema di cui si parla in terza persona, il cui preciso fine \u00e8 quello di fregare, appunto, un noi in cui s'includono tutti coloro che, almeno pro tempore, lottano per il disvelamento del grande inganno (e perci\u00f2 sono esenti da qualsiasi colpa)\" ... [Ma] \"... nell'arco di pochi anni ricchi e poveri saranno indistinguibili, e finiranno per scambiarsi le parti ... Potenti diverranno gl'incensatori dell'altarino di don Milani, mentre gli odiati laureati, lungi dall'accaparrarsi laticlavi e ministeri...faranno la coda per un posto da lavapiatti... A restare al suo posto sar\u00e0 solo la professoressa, composta donna d'ordine che ieri bocciava troppo e oggi nemmeno pu\u00f2, anche volendo: ieri come oggi, sotto la gragnuola d'insulti di chi la vuole responsabile di tutti gli analfabetismi, capro espiatorio di ogni delitto\".\u00bb\n\u00c8 stato osservato come la scuola italiana attuale sia in fondo quella auspicata da don Milani: \u00ab\"...abbiamo emarginato sempre pi\u00f9 la grammatica e la lettura (dei classici, in primis)... s'invita la professoressa a non fare Foscolo o l'Iliade tradotta dal Monti perch\u00e9 la difficolt\u00e0 di quei testi umilia i \"poveri\"...\"\u00bb. Lo studio di Vanessa Roghi, dedicato alla \"Lettera a una professoressa\" di don Milani, ha in realt\u00e0 dimostrato l'infondatezza della lettura di Paola Mastrocola.\nSi scrive nella \"Lettera\": \u00ab\"Bisognerebbe intendersi su cosa sia lingua corretta. Le lingue le creano i poveri (...) I ricchi le cristallizzano per poter sfottere chi non parla come loro (...). Tutti i cittadini sono eguali senza distinzione di lingua, l'ha detto la Costituzione. Ma voi avete pi\u00f9 in onore la grammatica che la Costituzione\"\u00bb\nConcludeva la \"Lettera\": \u00ab\"A pedagogia vi chiederemo solo di Gianni. A italiano di raccontarci come avete fatto a scrivere questa bella lettera. A latino qualche parola antica che dice il vostro nonno. A geografia la vita dei contadini inglesi. A storia i motivi per cui i montanari scendono al piano. A scienze ci parlerete di sarmenti e ci direte il nome dell'albero che fa le ciliegie\"\u00bb.\nE in realt\u00e0 la scuola attuale raccomanda pi\u00f9 del \"sapere\" il \"saper fare\" ma \u00ab\"Non dovremmo quindi stupirci se ora i nostri ragazzi non sono capaci di scrivere, non sanno dov'\u00e8 il Caucaso, non studiano pi\u00f9 latino e hanno un lessico ristrettissimo. Ma ... il colpevole non \u00e8 don Milani, siamo noi, \u00e8 la pervicacia sconsiderata con cui per cinquant'anni abbiamo continuato quella sua strada, forse giustissima allora, ma oggi?\"\u00bb\nAl tempo il problema era quello di offrire la scuola anche ai figli dei contadini ma ora la scuola \u00e8 veramente aperta a tutti:\nLa morte.\nDon Milani mor\u00ec il 26 giugno del 1967, a 44 anni, a causa di un linfoma di Hodgkin; negli ultimi mesi della malattia volle stare vicino ai suoi ragazzi perch\u00e9, come sosteneva, \"imparassero che cosa sia la morte\". Tuttavia, nei suoi ultimi giorni di vita fu riportato a Firenze, per morire in casa di sua madre.\nFu poi tumulato nel piccolo cimitero poco lontano dalla sua chiesa-scuola di Barbiana, seppellito in abito talare e, su sua espressa richiesta, con gli scarponi da montagna ai piedi.\nLa morte chiuse anche il processo di appello, allora ancora in corso, senza dunque consentire che pervenisse a sentenza.\nGli scritti.\nPer i suoi scritti (ad esempio \"L'obbedienza non \u00e8 pi\u00f9 una virt\u00f9\"), e per affermazioni come \u00abIo reclamo il diritto di dire che anche i poveri possono e debbono combattere i ricchi\u00bb venne incluso nel novero dei cosiddetti \"cattocomunisti\", definizione spesso denigratoria, attribuita allora a un prete scomodo, che al contrario si era sempre opposto con i suoi scritti e con le sue parole a qualsiasi tipo di dittatura e di totalitarismo, incluse le derive comuniste pi\u00f9 note come ne fa testimonianza la \"Lettera a Pipetta\":\nIn seguito alla pubblicazione di un documento in cui i cappellani militari della Toscana dichiarano di considerare \"un insulto alla patria e ai suoi caduti la cosiddetta \"obiezione di coscienza\" che, estranea al comandamento cristiano dell'amore, \u00e8 espressione di vilt\u00e0\", Lorenzo Milani diffonde un suo scritto in difesa dell'obiezione di coscienza alle Forze Armate (pubblicato dal settimanale \"Rinascita\" il 6 marzo 1965). Denunciato da \"un gruppo di ex combattenti\" viene processato per apologia di reato e assolto in primo grado il 15 febbraio 1966. Muore prima della sentenza di appello del 28 ottobre 1967 che dichiara il reato estinto per morte del reo.\nOltre a \"Esperienze pastorali\", che fu ritirato pochi mesi dopo la pubblicazione, scrisse nel campo dell'educazione i testi frutto dell'esperienza di Barbiana: \"L'obbedienza non \u00e8 pi\u00f9 una virt\u00f9\" (a cura di Carlo Galeotti, contiene documenti sul processo a Don Milani, 1965) e \"Lettera a una professoressa\" (1967), che sono stati scritti collettivamente insieme a tutti i ragazzi che frequentavano la scuola seguendo il \"metodo\" di don Milani:\nLe carte originali di Don Milani sono custodite presso la Fondazione Giovanni XXIII (gi\u00e0 Istituto per le scienze religiose) di Bologna, presso la Fondazione don Lorenzo Milani di Firenze e presso l'istituzione culturale \"Centro documentazione don Lorenzo Milani e Scuola di Barbiana\", a Vicchio.. L'indice cronologico degli scritti di don Milani si pu\u00f2 trovare: J.L. Corzo e F. Ruozzi, Cronotassi degli scritti di don Milani, Cristianesimo nella Storia 33 (2012) 143-202.\nL'analisi di Montanelli.\nIndro Montanelli scrisse nel dicembre 1958, sul \"Corriere della Sera\", delle appena pubblicate \"Esperienze pastorali\" di Don Milani, e ne trasse lo spunto per osservazioni che riguardano direttamente anche il loro autore, allora parroco di San Donato. Con ampi stralci del testo del religioso, il giornalista riferisce di esserne stato incuriosito dalla diffusione dell'argomento \u00abin certi circoli\u00bb e dall'essergli stato presentato il testo come \u00abil nuovo Vangelo di quei giovani radicali della sinistra democristiana che fanno capo a La Pira\u00bb.\nLa prima critica, sviluppata sulla \"Lettera dall'oltretomba ai missionari cinesi\", \u00e8 che il libro \u00ab\u00e8 stato scritto, e anche stampato, con tale spregio di tutto ci\u00f2 che pu\u00f2 costituire richiamo per il lettore, da disarmare qualunque diffidenza sulle sue intenzioni\u00bb. Non si sarebbe sorpreso, dice Montanelli, se avesse scoperto che Don Milani davvero credeva che un giorno saranno i religiosi cinesi a ricristianizzare l'Europa, come nella finzione letteraria: \u00ab\u00e8 un di quei preti, si vede benissimo, per i quali ogni giorno \u00e8 venerd\u00ec e che dormono abbracciati con l'Apocalisse. Comunque, \u00e8 certo che non fa nulla per procurarsi clienti fra noi profani e per attirarsene la simpatia\u00bb. I commenti di Don Milani, prosegue la recensione, sarebbero \u00abispirati pi\u00f9 dal timor di Dio che dal rispetto per gli uomini. \u00c8 chiaro, anche troppo, che di costoro a don Milani interessa solo l'anima e la sua salvezza.\u00bb\nMontanelli cos\u00ec sintetizza \u00aball'ingrosso\u00bb il pensiero di Don Milani: \u00abla Chiesa ha smarrito il gregge, ed \u00e8 perci\u00f2 che questo non trova pi\u00f9 la strada di Dio. La Chiesa si occupa di rituale, si occupa di politica, fa della beneficenza materiale, scende a qualunque compromesso con chiunque ha i mezzi per pagarselo e si contenta di puntellare certe abitudini [...]. Ma ha dimenticato che Dio ha eletto il suo domicilio fra i poveri, che sono gli unici ad averne fame e sete\u00bb. Ci\u00f2 effonderebbe quindi un certo \u00abpuzzo d'eresia\u00bb, accompagnato da \u00abalmeno qualche dozzina di \"deviazioni\" gianseniste\u00bb; e il giornalista aggiunge che Don Milani \u00abdice senza dubbio molte cose assurde: quelle che gli hanno valso appunto la condanna del Sant'Uffizio\u00bb.\nOltre all'articolo, Montanelli scrisse anche una lettera privata al religioso, resa pubblica molto tempo dopo, che principia con \u00abavrei voluto dire di pi\u00f9 e meglio. Ma il mio giornale ha delle esigenze\u00bb, che Montanelli poteva solo in parte forzare e che in parte, afferma, aveva forzato. \u00abIo sono con met\u00e0 di me stesso (la migliore, temo) dalla sua parte. E con l'altra, col Sant'Uffizio\u00bb.\nL'analisi di Pasolini.\nNell'ottobre del 1967, alla Casa della Cultura di Milano, si tenne un dibattito fra gli studenti di Don Milani e Pier Paolo Pasolini sulla figura del prete, da non molto deceduto. L'intervento del poeta era incentrato sulla sua analisi di \"Lettera a una professoressa\" (e fu pubblicato nel gennaio successivo dal periodico \"Momento\").\nDopo un'iniziale stroncatura dello stile linguistico (\u00abero infastidito dalla eccessiva facilit\u00e0 delle parole, da un certo \"neo-pascolianesimo\"\u00bb), Pasolini passava ben presto a toni pi\u00f9 entusiastici (\u00abmi son trovato immerso in uno dei pi\u00f9 bei libri che io abbia letto in questi ultimi anni: un libro straordinario, anche per ragioni letterarie\u00bb) e una volta fatto riferimento ai coevi scritti di Giovanni XXIII e di Paolo VI, apr\u00ec a ulteriori confronti con culture d'Oltreoceano: \u00abCi\u00f2 che in questo libro mi ha entusiasmato \u00e8 che \u00e8 l'unico caso in Italia, che almeno mi sia capitato sotto gli occhi, in cui ci si trovi a un punto di calore, a un livello, che nel mondo si ha, per esempio, nella nuova sinistra americana, e specificamente newyorchese, o, dall'altra parte dell'orbe terracqueo, nella rivoluzione culturale cinese: la stessa forza ideale, assoluta, totale, senza compromessi; ed \u00e8 questo che nel paese del qualunquismo mi ha riempito di gioia\u00bb. Tuttavia questo accostamento non \u00e8 - nella visione pasoliniana - un'identit\u00e0 e una coincidenza, residuano differenze e distinzioni; anzi, il rischio di qualunquismo riappare nel \u00absempre ricondurre il lettore a dei momenti, fatti, situazioni, atti, che siano rigorosamente concreti e pratici; e questo \u00e8 un certo riduttivismo tipico di quella famosa moralit\u00e0 contadina, diventata poi piccolo-borghese nella fase paleo-industriale, che in Italia d\u00e0 come prodotto il qualunquismo, parola spaventosa da dire a voi, ma che spero prendiate con intelligenza, con la coscienza completamente aperta\u00bb.\nUna delle critiche che Pasolini porgeva \u00e8 infatti che il \u00abcontenuto ideale violentissimo, addirittura, in certi momenti, meravigliosamente terroristico, dei ragazzi di Barbiana, si immerge per\u00f2, prende forma, dentro uno schema, che \u00e8 lo stesso schema della moralit\u00e0 contadina diventata piccolo-borghese della professoressa\u00bb, e i ragazzi peraltro non si son domandati \u00abin che cosa consista la cultura della professoressa a cui essi si rivolgono\u00bb, una cultura piccolo-borghese che nasce dal mondo contadino. Occorreva dunque, per il poeta, \u00abrendervi conto che il mondo contadino da cui provenite \u00e8 circoscritto, parziale, particolaristico, e voi dovete superarlo in tutti i suoi fenomeni\u00bb.\nLa polemica del venticinquennale.\nNel 1992, a 25 anni dalla morte di Don Milani, si dipan\u00f2 sui giornali dell'epoca, principalmente La Repubblica, un'accesa polemica sulla figura del presbitero, resa infuocata da un intervento di Sebastiano Vassalli che gi\u00e0 dal titolo (\"Don Milani, che mascalzone\") prometteva di provocare dibattito; e mantenne.\nVassalli, scrittore del Gruppo 63, defin\u00ec la scuola di Barbiana, presa a simbolo dai contestatori sessantottini, come \u00abuna sorta di pre-scuola (o di dopo-scuola) parrocchiale, dove un prete di buona volont\u00e0 aiutava come poteva i figli dei contadini a conseguire un titolo di studio, e se non ci riusciva, incolpava i ricchi...\u00bb; precis\u00f2 infatti che \u00abci\u00f2 che spinse don Milani a prendere carta e penna e a scrivere il pamphlet contro la professoressa fu l'insuccesso di tre suoi allievi di Barbiana, presentatisi come privatisti ad un esame in un istituto magistrale di Firenze: dove l'ignara professoressa li bocci\u00f2.\u00bb Si sarebbe trattato quindi di una \u00ab\"vendetta\" per quelle bocciature\u00bb che lo stesso Don Milani avrebbe \"confessato\" per tale a pagina 139 della Lettera: \"La seconda vendetta \u00e8 questa lettera\". Il risultato, secondo Vassalli, sarebbe stato un \"uragano\" piovuto non su tutti gli insegnanti italiani, ma sui migliori, sui pi\u00f9 lodevoli, danneggiando proprio gli studenti poveri, che non potevano migrare verso la scuola privata. Scrisse Vassalli: \u00abAttribuire [...] tutte le cifre e tutti i mali della scuola dell'epoca all'odio delle classi privilegiate verso i poveri, alla perfidia degli insegnanti della scuola di Stato [...] fu un atto di calcolata falsificazione della realt\u00e0 e di violenta demagogia che l'eccitazione sociale e politica dei tempi non basta a giustificare. Di pi\u00f9: fu una mascalzonata, per cui migliaia di insegnanti seri e preparati, che avevano quest'unico torto, di voler continuare a fare il loro lavoro nonostante la paga misera, le attrezzature insufficienti, gli edifici scolastici cadenti, i doppi e i tripli turni nelle grandi citt\u00e0, si trovarono da un giorno all'altro segnati al dito e braccati dall'ira delle folle: erano loro, la causa di tutti i mali e di tutti i dissesti della scuola italiana! Loro che si ostinavano a insegnare l'algebra e l'Eneide, e che non capivano che, per eliminare la differenza di classe, bastava promuovere tutti, indiscriminatamente!\u00bb\nFra le reazioni a questo scritto, vi fu quella di Tullio De Mauro, il quale segnalava che in \"Esperienze pastorali\" \u00abc'era gi\u00e0, concettualmente, l'essenziale di scritti successivi: l\u00e0, tra i documenti pazientemente raccolti e annotati, c'era la stupefacente scoperta che lo Stato italiano, dalla legge Casati del 1859 in poi, poco o nulla aveva fatto per accompagnare, alle proclamazioni sull'obbligo scolastico, una reale politica di sviluppo dell'istruzione elementare\u00bb; e se ai dati del censimento del 1951 due terzi degli italiani non avevano la licenza elementare, e solo alcuni se n'erano allarmati, \u00abDon Milani, i suoi alunni, gli altri molti che collaborarono, denunziarono con una forza e un'efficacia che gli Amici del Mondo, che il grande Partito comunista non avevano saputo avere, il male antico della scuola di base italiana: che ancora quattro anni dopo la Lettera portava a terminare la scuola dell'obbligo meno del cinquanta per cento dei ragazzi\u00bb. Convenne con Vassalli, De Mauro, \u00abquando rimprovera ai giovani universitari del '68 l'uso della Lettera. L'avessero letta, avrebbero scoperto che anche loro stavano nel mazzetto esiguo dei \"disgraziati privilegiati\". La lotta alla selezione di classe nella scuola non andava combattuta in Italia nelle universit\u00e0, ma dove venivano e vengono falciati ragazzi e ragazze degli strati pi\u00f9 poveri, anche culturalmente, del paese: nelle elementari, in prima media, al primo anno delle medie superiori.\u00bb\nVassalli replic\u00f2 di aver voluto \u00absoltanto rivisitare un mito degli anni Sessanta, con il senno degli anni Novanta\u00bb, ma rivendic\u00f2 che \u00abS\u00ec, fu un simbolo del Sessantotto Don Milani invece [...] indipendentemente dalla sua volont\u00e0 e da quella di chi lo conosceva, e lo fu come autore di un solo libro, quella Lettera a una professoressa, che, a torto o a ragione, venne poi usato negli anni successivi come manifesto dell'antiscuola.\u00bb; aggiunse che quella che si poteva trarre dalla lettura della Lettera era \u00abconcezione autoritaria ed autocratica del ruolo dell'insegnante; una concezione del tutto coerente con i modelli allora in auge nei paesi del socialismo reale, e con la sua visione classista della societ\u00e0.\u00bb Ribadendo che sul presbitero si era costruito un mito, not\u00f2 che \u00abNacque il \"donmilanismo\": che, forse, era lontano dalle intenzioni di don Milani, ma che fa parte integrante del suo mito e non pu\u00f2 essere trattato separatamente, come se appartenesse a un'altra persona...\u00bb. Secondo Vassalli, Don Milani intese tradurre lo scontro fra borghesia e proletariato nello scontro fra docenti e studenti e, non potendo sconfiggere un sistema di potere legislativo dei democristiani e potere esecutivo dei burocrati che scrivono i programmi scolastici, \u00absi scelse come bersaglio di comodo gli insegnanti\u00bb che di nessuno di quei poteri fanno parte.\nPolemiche e controversie.\nAccuse di pedofilia.\nLa prima accusa di pedofilia \u00e8 in un'opera dello storico dell'educazione Antonio Santoni Rugiu, che citava passi del medesimo Don Milani non riportando i punti in cui don Lorenzo respingeva le accuse di essere un \u00ab\"finocchio eretico e demagogo\"\u00bb.\nL'eco di quelle accuse \u00e8 ritornata nel 2017, dopo la pubblicazione del romanzo \"Bruciare tutto\", di Walter Siti, in cui viene trattato il tema della pedofilia. L'autore, in un'intervista al quotidiano \"la Repubblica\", riferendosi al personaggio di don Leo, protagonista del libro, ha dichiarato di essersi ispirato a don Lorenzo Milani a cui \u00e8 riferita la dedica in epigrafe: \u00ab\"All'ombra ferita e forte di don Milani\"\u00bb. L'autore, di fronte alle polemiche nate per aver accostato don Milani alla pedofilia, ha sostenuto che la sua convinzione \u00e8 nata da una frase estrapolata da una lettera del 10 novembre 1959 spedita da don Milani all'amico Giorgio Pecorini, giornalista de \"L'Europeo\":\nParlano invece di \u00abricostruzioni becere\u00bb studiosi delle opere di don Milani, dalle quali risulta evidente, come lui stesso scriveva, il suo stile espressivo paradossale, peraltro piuttosto confuso:\nAlberto Melloni, direttore dell'opera omnia del priore di Barbiana, ha affermato: \u00ab\"Non riesco a credere che don Milani, che ha fatto una vita sacerdotale di un'innocenza assoluta e sofferente, possa essere accostato a questo. Sono le accuse dei suoi persecutori. Don Milani, che era di un'acutezza intellettuale straordinaria, sapeva bene che nel rapporto educativo c'\u00e8 un equilibrio di amore e potere e sapeva governarlo\"\u00bb\nLo stesso Siti, da cui ha avuto origine la riproposizione dei sospetti di pedofilia di don Milani, ha infine dichiarato:\nLa lettura di papa Francesco.\nDella missione sacerdotale di don Milani, papa Francesco ha cos\u00ec delineato l'impegno educativo:\nGraphic novel.\nAlla figura del celebre sacerdote di Barbiana \u00e8 stata dedicata anche una biografia a fumetti: \"Don Milani. Bestie, uomini e Dio\", scritto da Gabriele Ba, disegnato da Riccardo Pagliarini e a cura di Carlo Ridolfi. L'opera tutta in bianco e nero ripercorre, con un tratto molto realistico, le tappe pi\u00f9 salienti della vita di don Lorenzo Milani dalla sua formazione, la decisione di intraprendere la strada del seminario, le incomprensioni con la curia ecclesiastica fino ad arrivare all'esperienza di Barbiana. Il fumetto, seguendo le opere pi\u00f9 famose di Don Milani, quali: \"Esperienze pastorali\", \"L'obbedienza non \u00e8 pi\u00f9 una virt\u00f9\" e \"Lettera ad una professoressa\", racconta tutto il suo impegno verso le persone pi\u00f9 umili della societ\u00e0 e la sua attenzione verso gli studenti pi\u00f9 poveri e disagiati, respinti e considerati inadatti al tradizionale e selettivo percorso scolastico, che per\u00f2 rischia di \u201cdistruggere la cultura\u201d o di \u201cdiventare un ospedale che cura i sani e respinge i malati\u201d."}
{"id": "98204", "revid": "47767", "url": "https://it.wikipedia.org/wiki?curid=98204", "title": "Ioannis Phrangoudis", "text": ""}
{"id": "98205", "revid": "57342", "url": "https://it.wikipedia.org/wiki?curid=98205", "title": "I\u014dann\u012bs Fragkoud\u012bs", "text": "Biografia.\nEra un ufficiale di carriera nell'artiglieria, e ricopr\u00ec il massimo incarico quando divenne aiuto-campo del re Giorgio I. Accompagn\u00f2 il sovrano al liberato porto di Salonicco nel 1912, citt\u00e0 da poco conquistata grazie alle Guerre Balcaniche, ma proprio in questo viaggio il re fu assassinato (1913).\nNativo di Cipro, partecip\u00f2 alle Olimpiadi nella squadra GS Olympia di Limassol, tuttavia era di origini greche e apparteneva all'esercito greco per cui va considerato come rappresentante di questa nazione pi\u00f9 che cipriota.\nPartecip\u00f2 alle gare di tiro a segno nei giochi del 1896. Vinse tre medaglie, una d'oro nella rivoltella libera, una d'argento nella piastola libera e una di bronzo nella carabina libera. Prese parte anche alla gara della rivoltella militare, nella quale arriv\u00f2 quarto."}
{"id": "98207", "revid": "47767", "url": "https://it.wikipedia.org/wiki?curid=98207", "title": "Joannis Phrangoudis", "text": ""}
{"id": "98208", "revid": "47767", "url": "https://it.wikipedia.org/wiki?curid=98208", "title": "Ioannis Fragoudis", "text": ""}
{"id": "98209", "revid": "287204", "url": "https://it.wikipedia.org/wiki?curid=98209", "title": "Leonardo Agostini", "text": "Biografia.\nOriginario della Toscana, dopo essere stato incaricato per un periodo di raccogliere opere per la collezione di Palazzo Barberini, fu nominato da Papa Alessandro VII commissario per le antichit\u00e0 di Roma e del Lazio (1655). Diresse importanti scavi in Campo Vaccino, nel Foro di Traiano e nelle Terme di Olimpiade a San Lorenzo in Panisperna, dove scopr\u00ec l\"'Era Barberini\".\nPubblic\u00f2 una nuova edizione del libro di Filippo Paruta \"La Sicilia illustrata con medaglie\" e vi aggiunse oltre 400 esemplari. L'edizione, completata da Agostini, usc\u00ec a Roma nel 1649, e fu ristampata a Lione da Marc Mayer nel 1697. Tradotta in latino, fu inserita da Johann Georg Graeve nel \"Thesaurus antiquitatum Siciliae\" (Leida 1723, VI-VIII).\nIn collaborazione con Giovanni Pietro Bellori (1615-1696) pubblic\u00f2 \"Gemme Antiche figurate\", estesa opera sulla glittica antica in due volumi (Roma, 1657 e 1669). Le due parti sono state ristampate insieme a Roma, in due volumi in-4\u00b0, nel 1686. Nel 1702 Domenico de Rossi ne diede un'edizione aumentata, che fu stampata anch'essa a Roma in due volumi in-4\u00b0, e nel 1707 ne comparve nella stessa citt\u00e0 una quarta in 4 vol. in 4\u00b0 grande, pubblicata con infinite addizioni da Paolo Alessandro Maffei, sotto questo titolo: \"Gemme antiche figurate, date in luce da Domenico de Rossi, colle Sposizioni di Paolo Alessandro Maffei, etc.\" L'opera di Agostini fu tradotta in latino da Jakob Gronovius e ristampata ad Amsterdam nel 1685 e a Franeker nel 1694."}
{"id": "98210", "revid": "47767", "url": "https://it.wikipedia.org/wiki?curid=98210", "title": "Yiannis Fragoudis", "text": ""}
{"id": "98212", "revid": "767487", "url": "https://it.wikipedia.org/wiki?curid=98212", "title": "Charlot caporeparto", "text": "Charlot caporeparto (\"The Floorwalker\"), conosciuto anche con i titoli Charlot commesso e La scala mobile, \u00e8 un film interpretato, diretto e prodotto da Charlie Chaplin; fu proiettato la prima volta il 15 maggio 1916.\nPrimo film girato con la nuova casa di produzione Mutual Film Corporation.\nScaduto il precedente contratto con la Essanay, Chaplin, durante il viaggio in treno per recarsi a New York per trattare con le compagnie in lizza per l'ingaggio, ha modo, per la prima volta, di rendersi effettivamente conto del livello raggiunto dalla sua popolarit\u00e0 dai bagni di folla cui dovr\u00e0 sottoporsi in ogni stazione in cui il treno far\u00e0 tappa.\nDefinito il contratto e conclusi i lavori di costruzione dei nuovi studios della Lone Star Studio a Los Angeles (che altro non erano che un appezzamento di terreno recintato e tappezzato con lenzuola di lino bianco per meglio diffondere la luce solare, unico sistema d'illuminazione adottato dall'industria del cinema dell'epoca, e qualche bungalow adibito a camerino e sala di montaggio), Chaplin chiama a s\u00e9 i fedeli collaboratori delle precedenti esperienze alla Essanay, tra tutti l'amata Edna a cui si aggiungeranno Albert Austin, che sar\u00e0 fedele spalla in tutte le successive produzioni Mutual, ed Eric Campbell, la cui mole costituisce la perfetta contrapposizione, nel ruolo del cattivo, al mingherlino Charlot.\nTrama.\nIl film ambientato in un grande magazzino (tutto ricostruito in studio, naturalmente) \u00e8 imperniato sulla presenza centrale di una scala mobile, che sar\u00e0 causa ed effetto delle gag intorno a lei sviluppate.\nStrigliato da un accigliato caporeparto insoddisfatto della produttivit\u00e0, un commesso vigila che i clienti trovino soddisfazione e che non si allarghino troppo nelle prove dei prodotti, uno in particolare, con la scusa di provare il prodotto prima dell'acquisto ha l'impudenza di radersi il mento sul posto e cospargersi di profumo senza concludere alcun acquisto, d'altra parte l'aspetto dismesso di Charlot non pu\u00f2 lasciare dubbi sulle sue effettive intenzioni. Seguito a vista dal commesso e da un detective del negozio nei suoi spostamenti tra un'esposizione e l'altra e sotto stress causa la pressione che sente su di s\u00e9, inizia a destabilizzare l'ordine del magazzino. Nel frattempo gli altri clienti si impossessano indebitamente di tutti i beni in esposizione.\nLa guerra tra Charlot e il grande magazzino \u00e8 dichiarata, inizia l'inseguimento da parte del detective intenzionato a ridurlo all'inoffensivit\u00e0: la scala mobile diventa strumento formidabile di scappatoia e di disturbo, percorsa in discesa quando questa sale o salita quando scende, a ruzzoloni e capitomboli.\nAl piano superiore, negli uffici dell'amministrazione, al direttore viene recapitata una lettera della banca che smaschera le illecite appropriazioni, ai danni del negozio, sue e del socio a delinquere, il caporeparto della prima sequenza. Vistisi scoperti progettano la fuga e per addolcirla svuotano del contenuto la cassaforte del magazzino, ma il caporeparto non ci sta a dividere la torta e con un colpo a tradimento stordisce il direttore e arraffato il denaro e stipato in una valigetta si appresta alla fuga, quando nell'ufficio irrompe Charlot, a sua volta in fuga dagli inseguitori. Sconcerto dei due che si scoprono fisicamente identici, per distinguersi mimano l'effetto specchio, ripetendo specularmene i gesti, alla fine il caporeparto prospetta lo scambio dei ruoli per meglio realizzare il proprio piano di fuga. Charlot indossati gli abiti del caporeparto ne assume il ruolo e, dapprima timidamente e poi con cinica soddisfazione di rivalsa, impartisce le direttive al commesso che prima lo voleva cacciare. Intanto il vero caporeparto si imbatte nel detective che, credendolo Charlot, lo immobilizza. La borsa che celava il malloppo viene affidata al nuovo presunto caporeparto che finir\u00e0 per farla esaminare ad un cliente interessato all'acquisto dell'articolo per la disperazione del rinsavito direttore che, scambiando Charlot per l'infedele complice, inizia a malmenarlo, discretamente, per non attirare troppo l'attenzione della bellissima detective (Charlotte Mineau) che gi\u00e0 ha notato il comportamento sospetto.\nMa la pesantezza dei colpi menati consigliano a Charlot la fuga, risalendo e scendendo la scala mobile, a ritroso e in senso contrario alla marcia, inseguito dal corpulento direttore, alternandosi di volta in volta nel ruolo di preda e cacciatore. L'intervento definitivo dei detective ristabilir\u00e0 le responsabilit\u00e0 del dirigente infedele e dello squattrinato cliente."}
{"id": "98213", "revid": "7087", "url": "https://it.wikipedia.org/wiki?curid=98213", "title": "Charlot commesso", "text": ""}
{"id": "98214", "revid": "1658", "url": "https://it.wikipedia.org/wiki?curid=98214", "title": "Michele Angiolillo Lombardi", "text": ""}
{"id": "98216", "revid": "114365957", "url": "https://it.wikipedia.org/wiki?curid=98216", "title": "Partita per violino n. 3 (Bach)", "text": "BWV 1006 \u00e8 la sigla che indica una partita in mi maggiore per violino solo di Johann Sebastian Bach. Fu composta nel 1720.\nSi compone di un preludio, una \"loure\", una gavotta \"en rond\u00f2\", un doppio minuetto, una \"bourr\u00e9e\" e una \"gigue\".\nTrascritta in forma di \"suite\", fu catalogata come BWV 1006a.\nTale \"suite\" pu\u00f2 essere oggi eseguita sia per liuto che per chitarra. L'utilizzo di questi strumenti, anzich\u00e9 del clavicembalo, \u00e8 giustificato dall'estensione del brano su registri bassi, tipici della letteratura per chitarra e liuto.\nPreludio.\nSi presenta con una scrittura ad arpeggio e per la maggior parte del brano vi sono due voci che si alternano in modo regolare, dove una costruisce la melodia e l'altra, formando un pedale, costruisce l'accompagnamento e l'armonia adattandola ai vari periodi musicali, cambiando la nota-pedale (in certi passi le voci diventano tre). La musica venne in seguito riutilizzata dallo stesso Bach per la cantata \"Wir danken dir, Gott, wir danken dir\" BWV 29.\nLoure.\nIl \"Loure\" ha un tempo lento di 6/4, e ha un andamento imitativo in pi\u00f9 voci. Il brano, in mi maggiore, modula in si alla fine della prima parte, mentre nella seconda, passando per la tonalit\u00e0 di fa# minore, torna nella tonalit\u00e0 d'impianto. Il tema iniziale, esposto nella prima battuta, viene ripreso in seguito una quinta sotto. L'andamento ritmico \u00e8 lineare, interrotto alla met\u00e0 da un passaggio in terzine. \u00c8 un brano armonicamente articolato, con modulazioni frequenti e accordi di settima diminuita. Com'\u00e8 consuetudine nei brani di una partita, sono presenti ritornelli alla met\u00e0 e alla fine.\nGavotta en rond\u00f2.\nQuesto movimento coniuga la forma di danza con quella molto usata del rond\u00f2, pratica diffusa nel XVIII secolo.\nIl tema, di 8 battute, viene esposto all'inizio e immediatamente ripetuto. Seguono poi episodi alla fine dei quali si ripete volta per volta il ritornello. La forma \u00e8 AABACaADAEA.\nMinuetto I/II.\nI due minuetti, rispettivamente di 34 e 32 battute, hanno il tempo di 3/4. Essi si sviluppano nella tonalit\u00e0 di mi maggiore, modulando a quella di si alla met\u00e0 e tornando in seguito alla tonalit\u00e0 d'impianto. La scrittura \u00e8 polifonica, ma ci sono lunghi passaggi a una sola voce.\nAlcuni esecutori si comportano come se di fronte avessero, invece di un doppio minuetto, un minuetto ed un trio, per cui, dopo aver eseguito coi ritornelli entrambi i minuetti, ripetono il primo senza i ritornelli.\nBourr\u00e9e.\nLa Bourr\u00e8e, sesta danza all\u2019interno della Partita III per violino solo (BWV 1006), si compone di 38 battute, inclusive di quelle contenenti i movimenti in levare (anacrusi) che rappresentano gli incipit nonch\u00e9 quelle (incomplete) che costituiscono la chiusura delle due sezioni ritornellate. La stesura, nell\u2019estensione di due ottave (Si IV corda \u2013 Si I corda), prevede ampio impiego di legature, dalle due alle otto crome all\u2019interno di una singola arcata, distribuite su passaggi diatonici ascendenti e discendenti. La dinamica assai circostanziata (raro nelle edizioni \u201cBach-Gesellschaft) \u00e8 forse uno degli elementi pi\u00f9 interessanti di questo brano. Nel particolare poi vi sono, sia nella prima che nella seconda sezione, esempi di alternanza di una stessa frase forte e piano (effetto eco)."}
{"id": "98218", "revid": "439868", "url": "https://it.wikipedia.org/wiki?curid=98218", "title": "Jona", "text": "Jona (toponimo tedesco) \u00e8 una frazione di 17\u00a0799 abitanti del comune svizzero di Rapperswil-Jona, nel Canton San Gallo (distretto di See-Gaster), sul lago di Zurigo.\nStoria.\nFino al 31 dicembre 2006 \u00e8 stato un comune autonomo che si estendeva per 20,43\u00a0km\u00b2; il 1\u00ba gennaio 2007 \u00e8 stato accorpato all'altro comune soppresso di Rapperswil per formare il nuovo comune di Rapperswil-Jona."}
{"id": "98220", "revid": "111373", "url": "https://it.wikipedia.org/wiki?curid=98220", "title": "Altendorf (Svizzera)", "text": "Altendorf (toponimo tedesco) \u00e8 un comune svizzero di 6\u00a0704 abitanti del Canton Svitto, nel distretto di March; si affaccia sul lago di Zurigo.\nInfrastrutture e trasporti.\nAltendorf \u00e8 servito dall'omonima stazione sulla ferrovia Zurigo-Ziegelbr\u00fccke."}
{"id": "98224", "revid": "287204", "url": "https://it.wikipedia.org/wiki?curid=98224", "title": "Gossau", "text": ""}
{"id": "98226", "revid": "287204", "url": "https://it.wikipedia.org/wiki?curid=98226", "title": "Wald", "text": ""}
{"id": "98227", "revid": "287204", "url": "https://it.wikipedia.org/wiki?curid=98227", "title": "Jethro Tull", "text": ""}
{"id": "98230", "revid": "32658", "url": "https://it.wikipedia.org/wiki?curid=98230", "title": "Anduja", "text": ""}
{"id": "98233", "revid": "287204", "url": "https://it.wikipedia.org/wiki?curid=98233", "title": "James P. Hogan", "text": "Biografia.\nNato in Gran Bretagna da padre irlandese e madre tedesca, ha studiato presso il Royal Aircraft Establishment di Farnborough (Hampshire), specializzandosi in ingegneria elettronica. Si \u00e8 sposato quattro volte e ha avuto sei figli.\nTrasferitosi per lavoro negli Stati Uniti, ha pubblicato il primo racconto nel 1977 ed ha iniziato a scrivere professionalmente due anni dopo. Si \u00e8 trasferito in Irlanda alla fine degli anni ottanta, ma viveva ancora per parte dell'anno in Florida.\nHogan appartiene alla fantascienza hard: sebbene le sue conoscenze scientifiche siano limitate, nelle sue opere meno recenti dava il senso di come lavorassero gli scienziati impegnati in nuove scoperte, pur senza entrare nei dettagli.\nLa sua visione filosofica su come si dovrebbe operare in campo scientifico emerge in molti dei suoi racconti: le teorie scientifiche dovrebbero essere formulate sulla base di ricerche sul campo e se una teoria non rispecchia i fatti \u00e8 questa che dovrebbe essere abbandonata e non i fatti sottovalutati. Il ciclo dei giganti (\"Giants\") ne mostra un esempio evidente. Il racconto inizia con il rinvenimento sulla Luna di uno scheletro umano risalente a 50.000 anni fa e la scoperta porta ad una serie di indagini: man mano che nuovi dati vengono scoperti le teorie elaborate su come il corpo dell'astronauta fosse arrivato sul nostro satellite in un'epoca cos\u00ec antica vengono elaborate, abbandonate e sostituite. La serie mostra la forza e la debolezza del primo Hogan, poich\u00e9 la soluzione del mistero sarebbe in realt\u00e0 impossibile su basi astrofisiche corrette.\nTemi.\nSimpatia per teorie marginali.\nNelle sue opere pi\u00f9 recenti Hogan si rivolge a teorie pseudoscientifiche o marginali (la versione di Immanuel Velikovsky del catastrofismo, la teoria di un disegno intelligente nell'evoluzione delle specie darwiniana, l'ipotesi che la diffusione dell'AIDS si debba a cause farmacologiche piuttosto che al virus dell'HIV). \nSebbene queste teorie sembrino contraddire la sua visione precedente della razionalit\u00e0 scientifica, Hogan afferma che sono invece coerenti con la visione secondo cui una teoria scientifica non va accettata solo per la sua larga diffusione.\nHogan ha inoltre affermato che la Shoah non \u00e8 avvenuta nel modo ricostruito dagli storici, affermando che trova le opere di Arthur Butz e Mark Weber \"pi\u00f9 erudite, scientifiche e convincenti di quelle della storia scritta sulla base di quello che affermano i vincitori.\"\nVisione antiautoritaria.\nLa narrativa di Hogan riflette inoltre una visione antiautoritaria in campo sociale. Molti dei suoi racconti hanno tematiche anarchiche o libertarie, spesso promuovendo l'idea che alcuni progressi tecnologici rendano certe convenzioni sociali obsolete. Questa mescolanza di speculazioni sociali e scientifiche \u00e8 chiaramente presente nel racconto \"Voyage from Yesteryear\" (fortemente influenzata dal celebre racconto di Eric Frank Russel \"And Then There Were None\"), in cui si descrive il contatto tra una societ\u00e0 altamente tecnologica e anarchica su un pianeta del sistema di Alpha Centauri e una nave proveniente dalla Terra, governata da una dittatura. Nella storia sono compresi molti elementi della disobbedienza civile.\nOpere.\nRaccolte di opere sia narrative che saggistiche sono:\nI primi tre romanzi della serie \"Giants\" sono apparsi in un unico volume nel 1982 (con il titolo \"The Minervan Experiment\") e nel 1991 (con il titolo \"The Giants Novels\").\nDal romanzo \"The Two Faces of Tomorrow\" \u00e8 stata tratta nel 1993 una serie manga dello stesso titolo, disegnata da Yukinobu Hoshino e tradotta negli Stati Uniti nel 1997."}
{"id": "98239", "revid": "254059", "url": "https://it.wikipedia.org/wiki?curid=98239", "title": "Distretto di Hinwil", "text": "Il distretto di Hinwil \u00e8 un distretto del Canton Zurigo, in Svizzera. Confina con i distretti di Meilen a sud-ovest, di Uster a ovest e di Pf\u00e4ffikon a nord, con il Canton Turgovia (distretto di M\u00fcnchwilen) a nord-est e con il Canton San Gallo (distretti di Toggenburg a est e di See-Gaster a sud). Il capoluogo \u00e8 Hinwil.\nComuni.\nAmministrativamente \u00e8 diviso in 11 comuni:"}
{"id": "98240", "revid": "1632387", "url": "https://it.wikipedia.org/wiki?curid=98240", "title": "Aliseo", "text": "Gli alisei sono venti, regolari in direzione e costanti in intensit\u00e0, appartenenti alla Cella di Hadley cio\u00e8 alla cella di circolazione atmosferica posta nella fascia intertropicale e che \u00e8 una delle tre macrocelle di circolazione di cui si compone la circolazione atmosferica. Fanno parte della famiglia dei venti \"sinottici\" (venti legati alla situazione meteo di vaste aree geografiche).\nCaratteristiche.\nSpirano nell'emisfero boreale da nord-est verso sud-ovest e nell'emisfero australe da sud-est verso nord-ovest. Sono causati dal gradiente barico orizzontale, cio\u00e8 dalla regolare alternanza delle fasce di alta pressione (ovvero quelle tropicali) e quelle di bassa pressione (zone equatoriali) e vengono deviati verso ovest dalla forza di Coriolis, ovvero per effetto della rotazione terrestre e della scarsa viscosit\u00e0 atmosferica. Lo stesso meccanismo, per compensazione, attiva venti di direzione contraria che soffiano in quota (\"controalisei\").\nGli alisei sono stati importantissimi nella navigazione oceanica a vela, come prova il fatto che le circumnavigazioni del Globo venivano normalmente effettuate andando verso ovest. Conosciuti da lungo tempo, furono sfruttati anche da Cristoforo Colombo, per i suoi viaggi verso le Indie, che portarono alla scoperta dell'America.\nGli alisei sono importantissimi anche per la pesca, infatti quando spirano da terra (cio\u00e8 sulle coste occidentali dei continenti) spingono le masse oceaniche superficiali verso ovest, le quali vengono rimpiazzate da acque profonde pi\u00f9 ricche di nutrienti alla base della catena alimentare marina. Questo fenomeno \u00e8 noto come upwelling e crea zone molto ricche di pesce; le aree dove queste correnti di upwelling (corrente delle Canarie, corrente del Benguela, corrente della California, corrente del Peru) si originano dagli alisei sono molto vaste e ampiamente utilizzate per la pesca commerciale.\nGli alisei influenzano molto i climi dei tropici, le zone (coste tropicali occidentali) dove spirano gli alisei di terra sono molto aride (es. deserto del Namib) perch\u00e9 contengono aria secca, viceversa nelle zone dove spirano gli alisei di mare (coste tropicali orientali) si hanno climi umidi perch\u00e9 sono ricchi di vapore acqueo.\nNella moderna lingua inglese sono chiamati \"trade winds\", cio\u00e8 venti del commercio, tuttavia l'origine della parola \u00e8 molto diversa. Deriva dalla forma antica \"tread\" che significava \"sentiero\", riferendosi appunto al fatto che questi venti soffiano sempre secondo una direzione ben precisa, quasi a tracciare un sentiero o percorso nel mare che era facile da seguire per le imbarcazioni a vela del tempo."}
{"id": "98242", "revid": "247222", "url": "https://it.wikipedia.org/wiki?curid=98242", "title": "Roy Paci", "text": "Biografia.\nNato ad Augusta, in provincia di Siracusa, nel 1969, Roy Paci comincia a suonare il pianoforte fin da piccolo e approda alla tromba all'et\u00e0 di 10 anni, quando si unisce alla banda del suo paese. A 13 anni comincia a suonare con alcuni gruppi di jazz tradizionale siciliano, iniziando a esibirsi in alcuni locali d'Italia. Nel 1990 si trasferisce in Sud America dove suona con la Big Band degli Stato Argentina, con gruppi di cumbia dell'Uruguay e m\u00fasica popular brasileira, esibendosi al fianco di Selma Reis. A Montevideo, la capitale dell'Uruguay, forma il \"T-Rio Blanco\" con Jorge Accaraz e Angel Varela. Successivamente, fa tappa in Senegal, dove suona con il gruppo di Papa Matelot Sabow, facendo musica makossa.\nRientrato in Italia, fa il suo ingresso nella scena pop alternativa suonando per qualche anno con la formazione ska dei Persiana Jones. Nello stesso anno con altri musicisti siciliani fonda i Qbeta e incontra uno dei gruppi italiani pi\u00f9 importanti dell'epoca, i Mau Mau. In quel periodo conosce anche Fabio Barovero, con cui fonda la Banda Ionica, gruppo che raccoglie le marce funebri pi\u00f9 popolari del Sud Italia. Il loro secondo album, \"Matri Mia\", uscito nel 2001 e realizzato in collaborazione di artisti quali Vinicio Capossela, Arthur H e Mauro Ermanno Giovanardi dei La Crus, entra nella top ten dei migliori dischi di world music europea. Nel 1998, con i membri della band romana Gronge, Paci costituisce il suo primo gruppo jazzcore, gli Zu. Il quartetto pubblica due dischi e va in tour in tutta l'Europa. Sempre nello stesso anno Paci fonda la Roy Paci &amp; Aretuska, progetto in cui il trombettista si circonda di giovani talenti siciliani.\nNel 2001 esce il primo album della band, \"Baciamo le mani\", che \u00e8 caratterizzato da sonorit\u00e0 ska, rocksteady, soul, funk e melodie mediterranee, e vede la collaborazione di artisti come \"Bunna\" degli Africa Unite, Meg dei 99 Posse e \"Dani\", detto \"El Mono Loco\" (cio\u00e8 \"La Scimmia Pazza\" in spagnolo), del gruppo Macaco. Sempre nello stesso anno Paci incontra Manu Chao, con il quale registra l'album \"\" e che accompagner\u00e0 in numerose date del tour mondiale di \"Radio Bemba\". Successivamente collabora di nuovo con i \"Macaco\", guidati sempre da Dani, con i quali Paci incide \"Rumbo Submarino\".\nNel 2003 viene pubblicato \"Tuttapposto\", che spazia fra ritmi rocksteady, calypso, swing e melodie caraibiche, canzoni nuove e riarrangiamenti di classici della tradizione siciliana. L'album vede la partecipazione di Tony Scott, Cristina Zavalloni, Grazia Negro, Chicco Montefiori. Nello stesso anno Paci riceve il Premio Carosone. Nel 2004 fonda il gruppo CorLeone, con lo scopo di riscoprire l'entroterra siciliano attraverso la musica jazz: il risultato \u00e8 \"Wei-Wu-Wei\", primo lavoro al quale partecipa anche Mike Patton. L'anno successivo esce \"Parola d'onore\", registrato con la band \"Aretuska\", che mostra le influenze musicali dell'artista; l'album vede la partecipazione di Diego Cugia e Seeed.\nNel 2006 prendono vita i progetti \"TEZ (Il Terrone, l'Ebreo e Lo Zingaro)\" e Ananga Ranga. Il primo progetto, formato da Paci, Frank London e Boban Markovic con la sua Orkestar, unisce sonorit\u00e0 tipiche della tradizione siciliana con elementi musicali dalle influenze kletzmer (la musica degli ebrei Yiddish) e balcaniche. Il secondo, invece, mette in musica improvvisata e sperimentata e animazioni visive un classico della letteratura erotica matrimoniale indiana.\nNel frattempo Roy Paci &amp; Aretuska continuano a esibirsi in Italia, Spagna (Sevilla Festival), Ungheria (Sziget Festival) e Belgio (Fiesta Mundial). Nel giugno 2007, dopo tre album, la band finisce \"SuoNoGlobal\", un disco in cui Paci raccoglie le sue esperienze negli anni come trombettista, collaboratore e arrangiatore. In questo album sono presenti alcune tracce di rilievo come \"Toda joia toda beleza\", duetto con Manu Chao; \"\u00c8 meglio la vecchiaia\", con Erriquez della Bandabard\u00f2; \"Giramundo\", con \"Pau\" dei Negrita; \"Tango Mambo Jambo\", con i Cor Veleno; \"Siente amm\u00e8\", con Raiz e \"Mezzogiorno di fuoco\", che vede la partecipazione di Caparezza e dei Sud Sound System. L'obiettivo dell'album \u00e8 quello di confondere e mischiare suoni, idiomi, differenti mondi e musicalit\u00e0: il suono, infatti, non ha nazione n\u00e9 religione, ed il titolo \u00e8 un gioco di parole su \"NO Global\". Il successo del singolo \"Toda joia toda beleza\" permette al gruppo di acquisire notoriet\u00e0, partecipando successivamente come ospite al Festivalbar di quello stesso anno, all'Arena di Verona.\nNel novembre 2008 esce \"BESTiario siciliano\", per celebrare il decimo anniversario del progetto Roy Paci &amp; Aretuska, che consiste in una raccolta di tutti i pi\u00f9 grandi successi della band pi\u00f9 tre brani inediti: \"Defendemos la Alegr\u00eca\", sigla finale della trasmissione televisiva \"Zelig\" nell'edizione 2008; \"Cambier\u00f2\", scritto dalla coppia Paci-Pacifico; e \"Slum Shock\", realizzato ispirandosi all'esperienza live di Mumbai, in India, del dicembre dell'anno precedente.\nParallelamente, Paci continua a dedicarsi a progetti come Mondo Cane Orchestra, gruppo che omaggia alla canzone italiana degli anni cinquanta e sessanta e che ripropone i grandi successi di quel tempo riarrangiati per voce, complesso, piccolo coro e orchestra, e che vede la collaborazione di Mike Patton. Ricopre inoltre il ruolo di direttore artistico per eventi come il M.E.I. di Faenza e la rassegna M.A.O. (Magnolia Avant-garde Organization) che ospita al \"Circolo Magnolia\" di Milano le migliori proposte della scena alternativa sperimentale italiana.\nNel corso della sua carriera, lunga pi\u00f9 di 25 anni, Paci ha collaborato con artisti italiani come Vinicio Capossela, Mau Mau, Negrita, Piero Pel\u00f9, Samuele Bersani, Luca Barbarossa, Teresa De Sio, Bluebeaters, Linea 77, Giorgio Conte, Nicola Arigliano, Cesare Basile, 99 Posse, Subsonica, Marlene Kuntz, Frankie hi-nrg mc, Carlo Actis Dato e Daniele Silvestri, e stranieri quali Gogol Bordello, Macaco, Manu Chao, Mike Patton, Eric Mingus, Sean Bergin, Ned Rothenberg, Amy Denio, Walter Weibous, Flying Luttembachers, Han Bennink, John Edwards, New York Ska Jazz Ensemble, Zap Mama, Trilok Gurtu e Tony Levin.\nA maggio del 2010 esce \"Latinista\" (Etnagigante Ingegni/Universal), anticipato dal singolo \"Bonjour Bahia\". L'album \u00e8 un nuovo capitolo del progetto Roy Paci &amp; Aretuska che, dopo 10 anni di attivit\u00e0 live, conferma la maturit\u00e0 artistica del frontman cantante e trombettista, ampliando il suo immaginario musicale e creativo. L'album \u00e8 stato preprodotto in Brasile, a \"Morro de S\u00e3o Paulo\", e registrato a Lecce, negli studi di Paci. I brani dell'album sono stati scritti dallo stesso Roy Paci, con la collaborazione di alcuni artisti tra i quali Jovanotti (\"Bonjour Bahia\") e Caparezza (\"NoStress\"). Pure Eugene H\u00fctz dei \"Gogol Bordello\" \u00e8 artista ospite nel brano \"Il segreto\". Con la pubblicazione dell'album inizia il \"Latinista Mundo Tour 2010\", che si conclude con una trasferta statunitense nei locali storici di New York City e Los Angeles.\nNel 2011 nasce l'\"Orchestra del Fuoco\", che si esibisce per la prima volta il 16 gennaio 2012 a Novoli, paese in provincia di Lecce, in occasione della festa del santo patrono, sant'Antonio Abate, che prevede l\u2019accensione della Focara: l\u00ec vi \u00e8, infatti, il fal\u00f2 pi\u00f9 alto del Mediterraneo. L\u2019orchestra \u00e8 composta da un ensemble di trenta musicisti italiani e internazionali: il progetto vede inoltre la partecipazione di Daniele Silvestri, Moni Ovadia e Shantel. Il 4 febbraio 2013 esce \"Blaccah\u00e9nze\", il nuovo album del progetto \"CorLeone\". L'album \u00e8 caratterizzato dall'uso di tecniche d\u2019improvvisazione non necessariamente jazzistiche. Il titolo \u00e8 prelevato da una parola dialettale di un paesino abruzzese \u2013 Montorio al Vomano, in provincia di Teramo \u2013 che significa \"casino\", \"bordello\".\nIl progetto Roy Paci &amp; Aretuska continua perci\u00f2 a calcare i palchi italiani ed europei, alternando l\u2019attivit\u00e0 live all\u2019uscita di due nuovi singoli: \"Fino alla fine del mondo\" (Etnagigante \u2013 2012), con la partecipazione di Clementino: il brano \u00e8 un conto alla rovescia fino al 21 dicembre, la data che secondo il calendario dei Maya segnerebbe la fine del mondo, di cui Paci ironizza la cupa previsione; e \"Italians Do It Better\" (Etnagigante \u2013 2014), che vede come ospiti Saturnino e Dr. Ring Ding: esso \u00e8 una riflessione sul periodo di crisi che il Paese sta attraversando e sugli aspetti positivi dell'Italia che, nonostante tutto, non andrebbero mai dimenticati. La band continua a portare sul palco, oltre ai brani pi\u00f9 recenti, il repertorio storico rivisitato: il sound viene poi rinnovato e impreziosito grazie all\u2019introduzione della musica elettronica.\nIl 17 gennaio 2017 esce \"Fight For Freedom \u2013 Tribute to Muhammad Ali\" (Etnagigante): l'album, dedicato al famoso pugile e che vede la collaborazione di Remo Anzovino, \u00e8 formato da dodici brani ed \u00e8 stato composto per la colonna sonora del documentario \"Da Clay ad Ali, la metamorfosi\" di Emanuela Audisio. Nel settembre dello stesso anno esce \"Valelapena\" (Etnagigante/Artist First), anticipato in radio dai singoli \"Tira\" e \"Revolution\". Generato nei \"Posada Negro Studios\" di Lecce, esso \u00e8 un album rinnovato nei suoni e che vede un Roy Paci pi\u00f9 maturo. \"Valelapena\" \u00e8 inoltre un album nato dalla collaborazione con molti dei musicisti Aretuska, tra i quali John Lui e Moreno \u201cEmen\u00e9l\u201d Turi, e che vede anche la partecipazione di Daniele Silvestri, Ivan Nicolas e Davide Rossi.\nNel 2018 partecipa al Festival di Sanremo di quell'anno con il brano \"Adesso\", interpretato in coppia con Diodato. Nello stesso anno collabora con i Colle der Fomento, per l'uscita del loro album, incidendo quindi insieme a loro il singolo intitolato \"Polvere\". Successivamente Paci pubblica il singolo \"Salvagente\", in duetto con Willie Peyote.\nNel 2021 \u00e8 artista ospite di Folcast nel singolo \"Senti Che Musica\", prodotto da Tommaso Colliva.\nTeatro.\nRoy Paci ha lavorato anche per la scena teatrale alternativa italiana, mettendo in piedi lo spettacolo \"Poesia e Andalusia\". \"Scambi pressoch\u00e9 telepatici\", scritto da Ivano Fossati e successivamente uscito come audiobook, \u00e8 invece un progetto che fonde teatro e musica sperimentale.\nTelevisione.\nOltre ad aver partecipato a numerosi show televisivi, Roy Paci \u00e8 stato ospite fisso del programma di LA7 \"Markette\" di Piero Chiambretti, ma \u00e8 soprattutto grazie alla sua presenza fissa insieme ai suoi Aretuska su Canale 5 a \"Zelig\" che \u00e8 diventato familiare al pubblico. Anche la sigla del programma \u00e8 stata affidata a due singoli di Paci: \"Viva La Vida\" nel 2006 e \"Toda joia toda beleza\" nel 2007. Nel 2008 \"Defendemos la Alegria\", oltre che il motto di \"Zelig\", diventa anche la sigla del programma, ad opera sua e della sua band.\nDal 29 settembre 2011 partecipa come giudice al talent show di Rai 2 \"Star Academy\".\nNella Quarta serata del Festival di Sanremo 2019 partecipa con i Negrita e Enrico Ruggeri nella loro canzone, nella puntata che \u00e8 dedicata ai duetti.\nCinema.\nI brani dell'artista sono stati usati spesso come colonne sonore per il cinema. Una delle pi\u00f9 popolari \u00e8 probabilmente la cover di \"B\u00e9same mucho\" incisa per il film \"Il paradiso all'improvviso\" di Leonardo Pieraccioni. Due brani del disco \"Passione\" della Banda Ionica entrano a far parte delle musiche del film \"La ragazza sul ponte\" di Patrice Leconte, mentre \"Toda joia toda beleza\" viene scelta come colonna sonora del film di Natale di Christian De Sica \"Natale in crociera\". Nel 2005, grazie alle musiche composte per il film \"La febbre\" di Alessandro D'Alatri, Roy Paci vince il prestigioso Nastro d'argento e riceve una nomination come \"miglior musicista\" per il David di Donatello. Nello stesso anno Roy interpreta un cameo nel film \"La vera leggenda di Tony Vilar\" di Beppe Gagliardi, presentato alla Festa del Cinema di Roma. Nel 2008 \"Se chiudi gli occhi\", opera prima della regista siracusana Lisa Romano di cui Paci cura la colonna sonora, vince il \"Grand Prix Cin\u00e8ma Italian\" al Festival di Annecy.\nOltre che come autore di colonne sonore, Paci ha prestato il proprio volto al cinema partecipando come protagonista al cortometraggio del giovane regista nisseno Luca Vullo, in uscita nell'autunno 2010."}
{"id": "98243", "revid": "125181487", "url": "https://it.wikipedia.org/wiki?curid=98243", "title": "Fallimento (ordinamento italiano)", "text": "Il fallimento, nell'ordinamento giuridico italiano, \u00e8 una procedura concorsuale liquidatoria, finalizzata alla soddisfazione dei creditori mediante la liquidazione del patrimonio dell'imprenditore, a cui si pu\u00f2 ricorrere in presenza di determinati requisiti.\nEssa coinvolge l'imprenditore commerciale con l'intero patrimonio e i suoi creditori. Tale procedura \u00e8 diretta all'accertamento dello stato di insolvenza dell'imprenditore, all'accertamento dei crediti vantati nei suoi confronti e alla loro successiva liquidazione secondo il criterio della \"par condicio creditorum\", tenendo conto delle cause legittime di prelazione. \u00c8 regolata dal Regio Decreto 16 marzo 1942, n. 267 ma la disciplina \u00e8 stata pi\u00f9 volte modificata nel corso del tempo. Alternativamente, il superamento della crisi dell'impresa \u00e8 possibile esperendo un concordato preventivo, oppure tentando una ristrutturazione aziendale o la richiesta di amministrazione straordinaria, per consentire il salvataggio dell'impresa attraverso accordi tra l'imprenditore e i creditori.\nStoria.\nSecondo le riforme legislative messe in cantiere fra le due guerre mondiali, la disciplina del fallimento avrebbe dovuto trovare posto in un nuovo codice di commercio, come era avvenuto per il codice di commercio italiano del 1882. Per la redazione del testo, nel settembre 1939 il Ministro di Grazia e Giustizia Dino Grandi del governo Mussolini I aveva spinto su un comitato ministeriale per la redazione dei testi definitivi del codice civile, affidando ad Alberto Asquini la presidenza di un apposito sottocomitato e di una sottocommissione parlamentare. Nel 1940 si decise di dar corso all'unificazione del diritto privato, ma soprattutto fu varato il codice di procedura civile italiano che fu soprannominato Grandi-Calamandrei, visto il fondamentale apporto del giurista Calamandrei alla sua concezione e redazione. Di conseguenza, il progetto di codice di commercio fu abbandonato, ma il materiale gi\u00e0 pronto fu tuttavia in parte riversato nel codice civile italiano in fase in allestimento. La parte relativa alle procedure concorsuali conflu\u00ec invece in un provvedimento legislativo a s\u00e9 stante: ovvero nel Regio Decreto 16 marzo 1942, n. 267. Il testo originario di questo Regio Decreto fu redatto da alcuni componenti del comitato per il codice di commercio: i professori Alberto Asquini, Salvatore Satta, Alfredo de Marsico (quest'ultimo per la parte sanzionatoria) e dai magistrati Gaetano Miraulo e Giacomo Russo. Fra i principali autori del provvedimento, Asquini era al tempo impegnato in prima persona anche nella stesura della disciplina dell'impresa e delle societ\u00e0, mentre Satta in successive affermazioni espresse una valutazione fortemente critica sulla fattura complessiva della legge in questione.\nCon la riforma operata dal decreto legislativo 9 gennaio 2006, n. 5, emanato sulla base della legge 14 maggio 2005, n. 80, sono mutate la disciplina e le finalit\u00e0 concernenti il fallimento; se infatti l'originaria formulazione della legge fallimentare disegnava il fallimento come una procedura concorsuale liquidatoria e sanzionatoria, tesa ad espellere l'imprenditore insolvente dal mercato e a liquidarne il patrimonio, ma il fallimento pu\u00f2 anche consentire la conservazione dell'attivit\u00e0 di impresa, attraverso il trasferimento d'azienda o l'affitto della medesima. Con la riforma sono diminuiti i poteri dell'autorit\u00e0 giudiziaria italiana: il giudice delegato ha funzioni di controllo e di vigilanza e il curatore \u00e8 diventato il centro di tutte le attivit\u00e0 delle procedure concorsuali (sotto la vigilanza e l'indirizzo del comitato dei creditori): Mentre secondo alcuni il ruolo dell'autorit\u00e0 giudiziaria si sarebbe accresciuto, in realt\u00e0 la riforma non prevede pi\u00f9 che essa diriga l'attivit\u00e0 di liquidazione, ma poich\u00e9 il comitato dei creditori fatica ora anche a formarsi, rientra in gioco il giudice delegato in funzione sostitutiva.\nUlteriori interventi normativi in tema oggetto della voce e, parzialmente, di crisi bancarie derivano dal:\nAlternative e presupposti.\nI presupposti necessari affinch\u00e9 un soggetto possa essere dichiarato fallito sono di duplice natura: soggettivi ed oggettivi.\nI presupposti soggettivi.\nL'art. 1 della legge fallimentare prevede che \"\"sono soggetti alle disposizioni sul fallimento e sul concordato preventivo gli imprenditori che esercitano un'attivit\u00e0 commerciale, esclusi gli enti pubblici\".\nGli imprenditori commerciali risultano fallibili se si \u00e8 superata anche una sola delle seguenti soglie:\nLa sussistenza di tali requisiti (tranne l'ultimo, che deriva dagli atti di causa) deve essere chiaramente provata dall'imprenditore in crisi nell'udienza in cui \u00e8 convocato. In pratica, la prova avviene attraverso l\u2019analisi della rappresentazione contabile delle societ\u00e0, ma la giurisprudenza ritiene ammissibili in via di integrazione, cumulo e sostituzione anche strumenti probatori alternativi (es. qualunque altro documento, anche formato da terzi, suscettibile di fornire la rappresentazione storica dei fatti). \nTuttavia, con riguardo al requisito inerente i debiti, poich\u00e9 l'apertura della procedura avviene ad istanza di parte (istanza di fallimento), le parti istanti possono in ogni caso concedere tempo al loro debitore per provvedere al versamento di acconti, con congruo rinvio dell'udienza per verificare l'avvenuto adempimento degli impegni di pagamento. \nNel terzo comma si precisa che \"le lettere a), b) e c) del secondo comma possono essere aggiornate ogni tre anni, con decreto del Ministro della giustizia, sulla base della media delle variazioni degli indici ISTAT dei prezzi al consumo per le famiglie di operai e impiegati intervenute nel periodo di riferimento\"\". Nella prassi tuttavia non \u00e8 sempre facile verificare la sussistenza dei presupposti per evitare il fallimento, magari per l'inaffidabilit\u00e0 delle scritture contabili presentate dal fallendo; la prassi dei Tribunali \u00e8 di solito per dichiarare comunque il fallimento in casi di dubbio, mentre un presupposto sufficiente per dichiarare il fallimento \u00e8 anche la fuga dell'imprenditore, ritenuta provata se l'imprenditore non si presenta alla convocazione avanti al Giudice. Nella prassi sono frequenti dichiarazioni di fallimento di piccoli imprenditori su istanza di dipendenti per mancato pagamento di \"indennit\u00e0 di fine rapporto\". Il legislatore ha cos\u00ec ridefinito l'ambito di applicazione della disciplina del fallimento, abbandonando la nozione di \"piccolo imprenditore\", desumibile dal codice civile e togliendo valore a qualsiasi differenza tra piccolo imprenditore individuale e piccola impresa societaria, escludendo dal fallimento anche le societ\u00e0 commerciali di piccole dimensioni, non solo tramite le esclusioni prima elencate, ma anche imponendo un contributo alle spese di giustizia elevato per poter presentare l'istanza di fallimento. In caso di fallimento fallisce l'impresa, ma non l'azienda (che anzi pu\u00f2 essere rivenduta), anche se di fatto il fallimento viene imputato a chi l'impresa la gestiva, cio\u00e8 l'imprenditore o l'amministratore che gestiva l'impresa nel caso di societ\u00e0 persona giuridica. Per tale nozione \u00e8 determinante l'articolo 2221 del codice civile (\"\"gli imprenditori che esercitano un'attivit\u00e0 commerciale esclusi gli enti pubblici e i piccoli imprenditori, sono soggetti, in caso di insolvenza alle procedure del fallimento e del concordato preventivo, salvo le disposizioni delle leggi speciali\"\u201d) e gli articoli 1 e 5 della legge fallimentare (\"\"l'imprenditore che si trova nello stato di insolvenza \u00e8 dichiarato fallito\"); ovviamente l'imprenditore in tale ambito pu\u00f2 essere sia una persona fisica che una societ\u00e0 di capitali o di persone.\nVisto che dalla legge fallimentare non \u00e8 possibile ricavare una definizione di imprenditore commerciale, la giurisprudenza \u00e8 concorde nel ritenere che tale nozione vada correlata agli articoli 2082 del codice civile (\"\u00e8 imprenditore chi esercita professionalmente un'attivit\u00e0 economica organizzata al fine della produzione o dello scambio di beni e servizi\") e 2195 del codice civile (\"sono soggetti all'obbligo dell'iscrizione nel registro delle imprese gli imprenditori che esercitano:\"\nDa tali norme si giunge a poter escludere dal fallimento gli imprenditori che non esercitano attivit\u00e0 commerciale (es. imprenditori agricoli, anche se nel frattempo sono tenuti all'iscrizione al registro delle imprese della Camera di commercio) e gli enti pubblici; le societ\u00e0 commerciali sono considerate soggette al fallimento in ogni caso, tranne i casi che abbiano per oggetto ed esercitino effettivamente esclusivamente attivit\u00e0 agricole o professionali (societ\u00e0 tra professionisti), con la relativa iscrizione agli albi professionali od all'albo degli imprenditori agricoli; tuttavia anche le societ\u00e0 (dopo l'ultima riforma) possono essere considerate \"piccoli imprenditori\", se rispettano i relativi requisiti prima esposti. La legge fallimentare regola anche ipotesi particolari, in cui si assoggetta a fallimento l'imprenditore che abbia cessato l'attivit\u00e0 d'impresa o l'imprenditore defunto. Per il fallimento dell'imprenditore che ha cessato l'attivit\u00e0 d'impresa l'articolo 10 delle legge fallimentare dispone che \"\"gli imprenditori individuali e collettivi possono essere dichiarati falliti entro un anno dalla cancellazione dal registro delle imprese, se l'insolvenza si \u00e8 manifestata anteriormente alla medesima o entro un anno successivo\", dando la possibilit\u00e0 \"in caso di impresa individuale o di cancellazione di ufficio degli imprenditori collettivi di dimostrare il momento dell'effettiva cessazione dell'attivit\u00e0 da cui decorre il termine del primo comma\". Grazie a tale disposizione, modificata dalla riforma del 2006, vista anche la dichiarazione di incostituzionalit\u00e0 della precedente versione dell'art.10 (sentenza della Corte Costituzionale n.319 del 21 luglio 2000), \u00e8 data la possibilit\u00e0 di dimostrare il momento dell'effettiva cessazione dell'attivit\u00e0.\nCirca il problema che riguarda il fallimento dell'imprenditore defunto, secondo l'articolo 11 delle legge fallimentare, \"l'imprenditore pu\u00f2 essere dichiarato fallito quando ricorrono le condizioni stabilite nell'articolo precedente. L'erede pu\u00f2 chiedere il fallimento del defunto, purch\u00e9 l'eredit\u00e0 non sia gi\u00e0 confusa con il suo patrimonio\u2026: con la dichiarazione di fallimento cessano di diritto gli effetti della separazione dei beni ottenuta dai creditori del defunto a norma del codice civile\"\". L'accettazione del patrimonio del defunto per l'erede pu\u00f2 avere conseguenze:\nPresupposto oggettivo: stato di insolvenza.\nPresupposto oggettivo per la dichiarazione di fallimento \u00e8 lo stato di insolvenza: secondo l'art. 5 della legge fallimentare \"\"l'imprenditore che si trova in stato di insolvenza \u00e8 dichiarato fallito\". Una nozione di insolvenza \u00e8 stata fornita dalla Corte di cassazione individuandola in \"uno stato di impotenza funzionale non transitoria, quindi non passeggera, a soddisfare le obbligazioni contratte dall'imprenditore\"\". Lo stato di insolvenza \u00e8 stato introdotto con la riforma della legge fallimentare del 1942. Anteriormente a quella riforma, la condizione oggettiva era la semplice \"cessazione dei pagamenti\" da parte del \"commerciante\". La nozione di \"cessazione di pagamenti\" era peraltro causa di incertezza posto che da un lato anche un semplice inadempimento poteva portare al fallimento, anche con un quadro aziendale di ripresa concreta, e viceversa poteva accadere che il commerciante, pur adempiendo alle proprie obbligazioni, lo facesse con mezzi fraudolenti, evitando cos\u00ec il fallimento.\nL'art. 5 della legge fallimentare 1942 dispone che \"\"L'imprenditore che si trova in stato d'insolvenza \u00e8 dichiarato fallito. Lo stato d'insolvenza si manifesta con inadempimenti od altri fatti esteriori, i quali dimostrino che il debitore non \u00e8 pi\u00f9 in grado di soddisfare regolarmente le proprie obbligazioni\".\" Lo stato d'insolvenza corrisponde quindi all'incapacit\u00e0 patrimoniale irreversibile dell'imprenditore commerciale che non riesce a far fronte regolarmente alle proprie obbligazioni, con mezzi ordinari e alle scadenze dovute, nei confronti dei creditori o di terzi.\nL'insolvenza, inoltre, per poter portare ad una dichiarazione di fallimento, deve non solo sussistere, ma anche manifestarsi all'esterno tramite inadempimenti o anche fatti esteriori, i quali dimostrino che l'imprenditore commerciale non \u00e8 pi\u00f9 in grado di adempiere regolarmente alle proprie obbligazioni.\nL'accertamento dello stato d'insolvenza di cui all'art. 5 della legge fallimentare impone pertanto l'accertamento di quattro distinti elementi:\nLo stato di insolvenza per essere rilevante ai fini del fallimento deve essere manifesto. Ma tale identificazione non coincide con il momento genetico della stessa. Infatti tale stato \u00e8 un processo che non si esaurisce in un unico momento, ma \u00e8 un susseguirsi di situazioni che durano nel tempo, spesso impercettibili dall'esterno dell'impresa sino all'atto della loro esteriorizzazione. Il legislatore non considera il fenomeno dell'insolvenza fino a quando non venga ritenuto pericoloso, lasciando l'imprenditore fino a quel momento libero di gestire le sue difficolt\u00e0. Spesso l'imprenditore \u00e8 restio a prendere atto della situazione di insolvenza e quindi a renderla manifesta. Tale comportamento pu\u00f2 provocare conseguenze negative sulla tempestivit\u00e0 della diagnosi dello stato di insolvenza e quindi sulla dichiarazione di fallimento. Il legislatore ha pertanto ritenuto di prevedere sanzioni penali per l'imprenditore che aggravi il proprio dissesto astenendosi dal richiedere il proprio fallimento (art. 217 della legge fallimentare) o che pur conoscendo lo stato d'insolvenza continua a fare ricorso al credito (art. 218 della legge fallimentare).\nLo stato di insolvenza consiste in una situazione oggettiva d'impotenza patrimoniale non temporanea: l'imprenditore non \u00e8 pi\u00f9 in grado di far fronte regolarmente ai proprio impegni economici con mezzi usuali di pagamento. Non \u00e8 necessaria, ai fini della dichiarazione di insolvenza, una pluralit\u00e0 di mancati pagamenti, ma pu\u00f2 anche essere sufficiente un solo inadempimento, quando sia idoneo a dimostrare l'esistenza di uno stato di dissesto patrimoniale con l'oggettiva incapacit\u00e0 dell'imprenditore di soddisfare regolarmente e con mezzi normali gli obblighi assunti. Quanto all'elemento della regolarit\u00e0, ci si riferisce alla puntualit\u00e0 degli adempimenti e all'utilizzo di mezzi di pagamento usuali nel mondo commerciale. L'insolvenza pu\u00f2 manifestarsi anche con \"altri fatti esteriori\", cio\u00e8 con qualsiasi manifestazione che riveli lo stato di impossibilit\u00e0 oggettiva e strutturale dell'imprenditore di adempiere alle proprie obbligazioni. Quindi possiamo descrivere lo stato di insolvenza non come una volont\u00e0 dell'imprenditore di non adempiere, ma uno stato di incapacit\u00e0 irreversibile di far fronte ai proprio impegni verso creditori e terzi. Gli altri fatti che descrivono lo stato di crisi dell'imprenditore sono elencati nell'art. 7 della legge fallimentare del 1942 (fuga, irreperibilit\u00e0 o latitanza dell'imprenditore, chiusura dei locali dell'impresa, trafugamento, sostituzione o diminuzione fraudolenta dell'attivo da parte dell'imprenditore). Possono essere considerati sintomatici dell'insolvenza: il suicidio dell'imprenditore; l'alienazione in blocco dei beni di propriet\u00e0 dell'imprenditore.\nGli organi.\nTribunale fallimentare.\nIl tribunale fallimentare \u00e8 l'organo principale investito dell'intera procedura fallimentare. Nomina, revoca e sostituisce gli altri organi della procedura, quando non \u00e8 prevista la competenza del giudice delegato. Il tribunale del luogo ove l'imprenditore ha la sede principale dell'impresa dichiara il fallimento ed \u00e8 quindi competente a {compiere} tutte le azioni che ne derivano. Tutti i suoi provvedimenti sono pronunciati per decreto. Se nell'anno precedente alla domanda di fallimento \u00e8 avvenuto il trasferimento della sede dell'impresa, ci\u00f2 non ha rilevanza ai fini della competenza. La Corte di cassazione pu\u00f2 decidere sull'eventuale incompetenza del tribunale e quindi disporre la trasmissione degli atti dal tribunale incompetente a quello dichiarato competente.\nIn particolare il tribunale fallimentare:\nSalvo non sia disposto diversamente, tutti questi provvedimenti vengono adottati con decreto, una volta inoppugnabile, oggi impugnabili con reclamo in Corte d'appello entro il termine di dieci giorni dalla notifica o ricevuta notizia.\nGiudice delegato.\nDall'entrata in vigore del decreto legislativo n.5 del 9 gennaio 2006, il \"giudice delegato\" (G.D.) perde il suo carattere di centralit\u00e0 nella procedura fallimentare, passando dal compito di dirigere le operazioni, a \"vigilare e controllare sulla regolarit\u00e0 della procedura\".\nI suoi compiti sono:\nTutti i provvedimenti sono pronunciati con decreto motivato. Contro i decreti del giudice delegato, entro dieci giorni dalla notifica dell'atto \u00e8 proponibile reclamo al tribunale fallimentare, reclamo che pu\u00f2 essere proposto dal curatore, dal comitato dei creditori o da chiunque ne abbia interesse. Il reclamo non \u00e8 proponibile decorsi novanta giorni dal deposito dell'atto presso la cancelleria del tribunale. Il reclamo non sospende l'esecuzione del provvedimento.\nCuratore fallimentare.\nIl curatore fallimentare \u00e8 una figura prevista dalla legge fallimentare italiana che ha il compito di provvedere all'amministrazione del patrimonio fallimentare e compie tutte le operazioni della procedura fallimentare sotto la vigilanza del giudice delegato e del comitato dei creditori.\nComitato dei creditori.\nIl \"comitato dei creditori\" \u00e8 nominato dal giudice delegato entro trenta giorni dalla sentenza di fallimento, sulla base delle risultanze documentali, sentiti il curatore e i creditori stessi. \u00c8 opportuno precisare che il comitato non \u00e8 organo che non possa venire meno nella procedura fallimentare. In caso di insufficienza dei creditori o nell'ipotesi in cui non si rendano disponibili le sue funzioni sono assunte dal giudice delegato. \u00c8 composto da tre o cinque membri, con un presidente nominato entro dieci giorni a maggioranza dai creditori. I membri sono scelti tra i creditori che hanno dato la loro disponibilit\u00e0 o sono stati segnalati da altri creditori, in modo da rappresentare quantit\u00e0 e qualit\u00e0 dei crediti in maniera equilibrata. \u00c8 prevista la possibilit\u00e0 di delega a chi presenta i requisiti per essere nominato curatore. Vigila sull'operato del curatore e ne propone la revoca, autorizza gli atti (straordinaria amministrazione, programma di liquidazione, esercizio provvisorio, affitto d'azienda, diritto di prelazione, atti di vendita precedenti l'approvazione del programma di liquidazione), esprime pareri e le sue decisioni sono prese a maggioranza dei votanti entro quindici giorni dalla richiesta al presidente. Il voto pu\u00f2 essere espresso anche tramite fax o con altro mezzo telematico. I membri possono svolgere ispezioni sulle scritture contabili e sui documenti della procedura.\nLa procedura.\nLa richiesta.\nL'art. 6 della legge fallimentare del 1942 dispone che \"Il fallimento \u00e8 dichiarato su ricorso del debitore, di uno o pi\u00f9 creditori o su richiesta del pubblico ministero\".\nLa dichiarazione di fallimento pu\u00f2 pertanto essere richiesta:\nLa variet\u00e0 dei legittimati a chiedere fallimento dimostra la notevole diversit\u00e0 degli interessi tutelati; mentre i creditori e debitori sono parti private, il pubblico ministero costituisce un organo con caratteristiche proprie e ben delineate rispetto agli altri soggetti dell'iniziativa.\nPer quello che riguarda l'imprenditore l'art. 14 della legge fallimentare del 1942 recita \"L'imprenditore che chieda il proprio fallimento deve depositare presso la cancelleria del tribunale le scritture contabili e fiscali obbligatorie concernenti i tre esercizi precedenti, ovvero l'intera esistenza dell'impresa se questa ha avuto una minore durata. Deve inoltre depositare uno stato particolareggiato ed estimativo delle sue attivit\u00e0, l'elenco nominativo dei creditori e l'indicazione dei rispettivi crediti, l'indicazione dei ricavati lordi per ciascuno degli ultimi tre anni, l'elenco nominativo di coloro che vantano diritti reali e personali su cose in suo possesso e indicazione delle cose stesse e del titolo da cui sorge il diritto.\" La richiesta di fallimento da parte dell'imprenditore si pu\u00f2 considerare una facolt\u00e0 dello stesso, appunto per evitare una serie di azioni esecutive individuali. La domanda di fallimento per l'imprenditore per\u00f2 diventa un obbligo quando l'astensione dalla richiesta produrrebbe un aggravamento dello stato di insolvenza. Infatti l'art. 217 n. 4 della legge fallimentare prevede fra i fatti di bancarotta semplice, imputabili all'imprenditore fallito, con ricorso da depositarsi nella cancelleria del tribunale competente, quello dell'aggravamento del dissesto.\nAltri soggetti legittimati a richiedere la dichiarazione di fallimento sono i creditori dell'imprenditore. Pu\u00f2 chiedere il fallimento qualsiasi creditore, chirografario o privilegiato, anche se il proprio credito non \u00e8 ancora esigibile o \u00e8 sottoposto a condizione risolutiva o sospensiva. Nella prassi i tribunali fallimentari chiedono come requisito ulteriore l'aver precedentemente ottenuto un titolo esecutivo (titolo non richiesto espressamente da alcuna disposizione della legge fallimentare).\nInfine il fallimento pu\u00f2 essere promosso dal Pubblico ministero secondo le disposizioni dell'art 7 della legge fallimentare 1942 cio\u00e8 \"quando l'insolvenza risulta nel corso di un procedimento penale, ovvero dalla fuga, dell'irreperibilit\u00e0 o dalla latitanza dell'imprenditore, dalla chiusura dei locali dell'impresa, dal trafugamento, dalla sostituzione o dalla diminuzione fraudolenta dell'attivo da parte dell'imprenditore; quando l'insolvenza risulta dalla segnalazione proveniente dal giudice che l'abbia rilevata nel corso di un giudizio civile.\u201d. Il fatto che risulta controbilanciata dall'affidamento al pubblico ministero del potere/ di dar corso alla segnalazione del giudice dello stato d'insolvenza accertato in corso di giudizio. \nAlcune delle previsioni indicate in tale articolo 7, come i casi di diminuzione fraudolenta dell'attivo, possono essere considerate fatti costitutivi di bancarotta; altre, come i casi di irreperibilit\u00e0 e latitanza, possono essere considerate dei meri indizi.\nIstruttoria prefallimentare.\nDal 2006 l'articolo 15 L.Fall. delinea una dettagliata regolamentazione del fallimento, introducendo il principio dell'audizione obbligatoria del debitore, che nella precedente norma era prevista solo come facoltativa. In tal modo il legislatore assicura un accertamento a cognizione piena nel contraddittorio tra le parti. Il legislatore ha imposto la partecipazione del debitore, sin dalla fase prefallimentare, dandogli la possibilit\u00e0 di difendersi, alla luce delle gravi ripercussioni che implica il fallimento, non solo sotto un aspetto economico-commerciale, ma anche nei suoi rapporti sociali, di reputazione e nella sua capacit\u00e0 di agire.\nIl legislatore ha previsto che il procedimento per la dichiarazione di fallimento debba svolgersi davanti al tribunale in composizione collegiale \"con le modalit\u00e0 dei procedimenti in camera di consiglio\" (articolo 15 comma 1 della legge fallimentare); il procedimento pu\u00f2 essere affidato anche ad un giudice relatore, nominato dal presidente del tribunale.\nLa fase dell'istruttoria prefallimentare ha il compito di accertare che sussistano i presupposti necessari per la fallibilit\u00e0; a tale accertamento dovr\u00e0 seguire tempestiva comunicazione al debitore, tramite la notificazione del decreto di convocazione per lo svolgimento di un'udienza. Tra la notificazione del decreto e l'udienza deve intercorrere un termine dilatorio di almeno 15 giorni, che pu\u00f2 essere abbreviato dal tribunale qualora ricorrono particolari motivi d'urgenza. La convocazione dovr\u00e0 essere effettuata, anche qualora dagli atti si evinca che non sussistano i requisiti per il fallimento. Trattandosi, come gi\u00e0 anticipato, di un processo a cognizione piena, il giudice dovr\u00e0 accertare le presenza di entrambe le parti, altrimenti dovr\u00e0 dichiarare la contumacia. Qualora il debitore non si fosse presentato, per cause non imputabili a s\u00e9 stesso, sar\u00e0 compito del giudice ordinare la rinnovazione della notificazione, cio\u00e8 una nuova convocazione del debitore. Il debitore, quindi, una volta convocato, potr\u00e0 depositare le proprie memorie difensive, contenenti eventuali domande di o eventuali eccezioni processuali non rilevate d'ufficio.\nInfine nell'ultimo comma dell'articolo 15 si dispone che \"se l'ammontare dei debiti scaduti e non pagati risultanti dall'atto dell'istruttoria prefallimentare \u00e8 complessivamente inferiore ad euro 30.000\u201d non si d\u00e0 luogo alla dichiarazione di fallimento. Tale importo \u00e8 periodicamente aggiornato ogni tre anni con decreto del Ministero della giustizia sulla base dei valori ISTAT. L'art 9 della legge fallimentare del 1942 prevede che \"Il fallimento \u00e8 dichiarato dal tribunale del luogo dove l'imprenditore ha la sede principale dell'impresa.\"\nCompetente a dichiarare il fallimento \u00e8 quindi il tribunale nel cui circondario si trova la sede principale dell'impresa dell'imprenditore commerciale in stato d'insolvenza. \u00c8 esclusa la competenza a pronunciarsi sul fallimento di qualsiasi altro giudice. Il fallimento deve essere unico, dato che riguarda necessariamente l'intero patrimonio dell'imprenditore; \u00e8 pronunciato e si svolge in un solo luogo e davanti a un solo tribunale. Nel caso di pi\u00f9 imprese facenti capo ad un unico imprenditore \u00e8 competente per il fallimento il tribunale del luogo in cui si trova la sede principale dell'impresa o la sede principale della maggior impresa. Se non sia possibile individuare la sede principale di imprenditori che non hanno sedi stabili, si applica il principio della prevenzione. Per sede dell'impresa s'intende al luogo dove sono collocati il centro degli affari, la direzione e amministrazione attinenti all'attivit\u00e0. La sede principale e l'azienda, o stabilimento, possono anche non coincidere. Nel caso in cui la sede dichiarata non corrisponda a quella reale, avendo la pubblicit\u00e0 efficacia meramente dichiarativa, competente sar\u00e0 il tribunale del luogo della sede effettiva.\nL'art 9 comma 2 della legge fallimentare stabilisce che il trasferimento delle sede intervenuto nell'anno antecedente all'esercizio dell'iniziativa per la dichiarazione di fallimento non influisce ai fini della competenza. Prescrive inoltre che l'imprenditore che ha la sede principale all'estero pu\u00f2 essere dichiarato fallito nella Repubblica Italiana abbia in Italia una sede secondaria. Nei casi in cui dopo l'iniziativa per la dichiarazione di fallimento l'imprenditore abbia spostato la sede all'estero, rimane competente la giurisdizione italiana.\nArt 9-bis legge fallimentare 1942 stabilisce che \"Il provvedimento che dichiara l'incompetenza \u00e8 trasmesso in copia al tribunale dichiarato incompetente, il quale dispone con decreto l'immediata trasmissione degli atti a quello competente. Allo stesso modo provvede il tribunale che dichiara la propria incompetenza.\" Quando si verifica che il tribunale adito risulti incompetente, la procedura \u00e8 trasferita d'ufficio al tribunale competente, Il tribunale dichiarato competente, entro venti giorni dal ricevimento degli atti, se non chiede il regolamento di competenza ai sensi dell'art. 45 del codice di procedura civile, dispone la prosecuzione della procedura fallimentare, nominando il nuovo giudice delegato e il relativo curatore. Nel caso di conflitto positivo di competenza, l'art 9-ter della legge fallimentare prevede che \"Quando il fallimento \u00e8 stato dichiarato da pi\u00f9 tribunali, il procedimento prosegue avanti al tribunale competente che si \u00e8 pronunciato per primo\". L'oggetto del procedimento, davanti al tribunale, \u00e8 l'accertamento dei presupposti oggettivi e soggettivi per la dichiarazione di fallimento.\nL'art. 15 della legge fallimentare stabilisce che \"Il procedimento per la dichiarazione di fallimento si svolge dinanzi al tribunale in composizione collegiale con le modalit\u00e0 dei procedimenti in camera di consiglio.\" Il procedimento camerale \u00e8 un procedimento speciale a cognizione piena, che da un lato rende pi\u00f9 spedito e concentrato il procedimento, e dall'altro rispetta le garanzie costituzionali prescritte dall'art. 111 costituzione (principio del contraddittorio) e il diritto alla prova. Il tribunale pu\u00f2 delegare l'istruttoria a un giudice relatore che poi riferir\u00e0 al collegio; non \u00e8 ovviamente delegabile la pronuncia del provvedimento finale che deve essere assunta necessariamente dal collegio.\nIl debitore, il creditore o il pubblico ministero devono partecipare all'udienza. \u00c8 pertanto previsto che delle parti siano convocate notificando alle stesse il ricorso introduttivo ed il decreto di fissazione dell'udienza almeno quindici giorni prima della stessa. Tale convocazione \u00e8 effettuata con notifica. In ogni caso il tribunale richiede all'imprenditore di depositare, ove non lo abbia gi\u00e0 fatto, i bilanci relativi agli ultimi 3 anni di esercizio e la situazione economico-finanziaria\u2013patrimoniale. Inoltre il tribunale pu\u00f2 emettere provvedimenti cautelari o conservativi ad istanza di parte, a tutela del patrimonio dell'impresa per la durata dell'istruttoria fallimentare.\nLa sentenza dichiarativa.\nSe i presupposti oggettivi e soggettivi sono stati provati, il tribunale fallimentare dichiara il fallimento con sentenza (art. 16 della legge fallimentare). L'art. 17 della stessa legge prevede che \"Entro il giorno successivo al deposito in cancelleria, la sentenza che dichiara il fallimento \u00e8 notificata, su richiesta del cancelliere, ai sensi dell'articolo 137 del codice di procedura civile al pubblico ministero, al debitore, eventualmente presso il domicilio eletto nel corso del procedimento previsto dall'articolo 15, ed \u00e8 comunicata per estratto, ai sensi dell'articolo 136 del codice di procedura civile, al curatore ed al richiedente il fallimento. L'estratto deve contenere il nome del debitore, il nome del curatore, il dispositivo e la data del deposito della sentenza \u201c.\nContro la sentenza dichiarativa di fallimento pu\u00f2 essere proposto reclamo da chi vuole contestare la sussistenza, al momento in cui \u00e8 stato dichiarato fallimento, dei suoi presupposti soggettivi o oggettivi. Il reclamo si introduce con ricorso da depositare presso la corte d'appello, da parte del debitore o di ogni altro interessato. Se all'esito del giudizio di reclamo, risulta che il fallimento sia stato dichiarato in presenza di tutti i suoi presupposti, la corte rigetter\u00e0 il reclamo con decreto motivato da notificare al reclamante, il quale potr\u00e0 proporre ricorso per cassazione nei trenta giorni successivi. Se invece mancano i presupposti del fallimento il reclamo \u00e8 accolto e la corte revoca la sentenza dichiarativa di fallimento. La sentenza dichiarativa di fallimento contiene anche la nomina del giudice delegato e del curatore, l'ordine al fallito di depositare tutte le scritture contabili e fiscali obbligatorie, l'elenco dei creditori, la fissazione dei termini relativi al procedimento di accertamento dello stato passivo, la conferma, modifica o revoca dei provvedimenti cautelari o conservativi. La sentenza \u00e8 notificata d'ufficio alle parti istanti. Inoltre \u00e8 resa pubblica mediante la pubblicazione nel registro delle imprese. Essa \u00e8 immediatamente esecutiva fra le parti del processo dalla data di deposito in cancelleria. Mentre per i terzi gli effetti si producono solo dopo l'iscrizione nel registro delle imprese, tutelando cos\u00ec coloro che in buona fede contraggono rapporti con l'imprenditore fallito. Il giudice, che respinge il ricorso per la dichiarazione di fallimento, provvede con decreto motivato, comunicato a cura del cancelliere alle parti.\nComposizione ed accertamento del passivo.\nPer la ripartizione dell'attivo \u00e8 necessario accertare prima il passivo, ovvero verificare quali e quanti sono i creditori del fallito e quali di questi siano garantiti da privilegi. Ci\u00f2 \u00e8 importante poich\u00e9 in riferimento alla dichiarazione di fallimento, l'art. 51 della legge fallimentare, dispone il divieto per i singoli creditori \"di proporre azioni individuali esecutive o cautelari\". Bisogna precisare che in seguito alla riforma il ricorso di insinuazione al passivo pu\u00f2 contenere non solo la somma del credito vantato, ma anche \"la descrizione del bene di cui si chiede la restituzione o la rivendicazione\" che si trovi in possesso del fallito. Al ricorso devono essere allegati \"i documenti dimostrativi del diritto del creditore ovvero del diritto del terzo che chiede la restituzione o rivendica il bene.\".\nIl curatore una volta esaminate tutte le scritture del fallito procede alla comunicazione ai creditori invitandoli a partecipare alla procedura, depositando nella cancelleria del tribunale competente la domanda di ammissione almeno trenta giorni prima dell'udienza fissata per l'esame dello stato passivo.\nPer quanto riguarda la disciplina sulla comunicazione l'art. 97 della legge fallimentare dispone che \"la comunicazione \u00e8 data a mezzo raccomandata con avviso di ricevimento, ovvero tramite telefax o posta elettronica quando il creditore abbia indicato tale modalit\u00e0 di comunicazione\". La domanda di ammissione pu\u00f2 essere presentata anche personalmente dal creditore, il quale dovr\u00e0 indicare, a pena di inammissibilit\u00e0, oltre alle ragioni di fatto e di diritto su cui la domanda si fonda, anche la procedura a cui intende insinuarsi e la somma per cui chiede l'ammissione. Il legislatore considera, ai fini del concorso, tutti i crediti scaduti alla data di dichiarazione di fallimento, rendendo cos\u00ec immediatamente omogenea la ripartizione delle somme liquidate dall'attivo. Per i crediti concorsuali la forma tipica di partecipazione \u00e8 quella pecuniaria (credito certo, scaduto e determinato). Unica eccezione \u00e8 prevista per coloro che hanno diritto alla consegna di beni determinati che possono essere soddisfatti in forma specifica.\nAltra categoria sono i crediti condizionati, cio\u00e8 i crediti a cui sia apposta una condizione sospensiva. Detti crediti sono ammessi al passivo con riserva, con la conseguenza che i relativi creditori non potranno partecipare ad eventuali riparti parziali dell'attivo, ma si vedano accantonate le somme a loro spettanti. Nel caso in cui il creditore sia anche debitore del fallito, pu\u00f2 avere applicazione la compensazione: i crediti omogenei, liquidi ed esigibili si estinguano. L'ordine di soddisfazione dei crediti segue una gerarchia ordinata, in ragione della differenza dei titoli di partecipazione. La regola secondo cui i creditori privilegiati si soddisfano con priorit\u00e0 rispetto agli altri creditori \u00e8 imposta dal fatto che detti creditori sono muniti di un titolo rafforzativo del proprio credito (pegno, ipoteca, privilegio speciale o generale immobiliare o mobiliale) ci\u00f2 ovviamente a conclusione che l'atto da cui risulti il privilegio opponibile al fallimento.\nPer quanto riguarda i crediti chirografari, essi saranno soddisfatti in sede di distribuzione dell'attivo, solo dopo il soddisfacimento dei creditori privilegiati. Essi sono ammessi al passivo per la parte di capitale e per gli interessi maturati alla data di dichiarazione di fallimento. Esistono infine i creditori postergati ossia dei creditori che, in ragione del titolo da cui derivano i loro crediti, possono essere soddisfatti solo dopo l'integrale soddisfacimento degli altri creditori. I crediti di massa, in quanto derivanti dall'attivit\u00e0 del curatore nel corso del fallimento (compensi, onorari derivanti da crediti di contratti pendenti o dall'esercizio), proprio in ragione della loro finalizzazione all'interesse della procedura e di tutti i creditori, sono necessariamente soddisfatti prima di ogni altro credito.\nIl curatore provvede a redigere un progetto di stato passivo nel quale deve, rispetto a ciascuna domanda, formulare le proprie conclusioni, motivandole ed eccependo gli eventuali fatti impeditivi, estintivi e modificativi delle pretese fatte valere da ciascun creditore. Il curatore, in via di eccezione, potr\u00e0 far valere anche vizi genetici e funzionali del titolo su cui si fonda la domanda del creditore compresi anche i vizi che comportino l'annullamento, risoluzione o rescissione del titolo.\nIl progetto di stato passivo dovr\u00e0 essere depositato in cancelleria dal curatore quindici giorni prima dell'udienza. Tutti i creditori possono prendere visione. \u00c8 facolt\u00e0 dei creditori presentare osservazioni scritte, documenti integrativi fino al giorno dell'udienza stessa. All'udienza per la verificazione dello stato passivo, il giudice provvede con decreto succintamente motivato su ciascuna domanda. Con riferimento a ciascuna domanda il giudice potr\u00e0 disporre l'accoglimento, con la conseguente ammissione al passivo (con eventuale riserva) o il rigetto che dovr\u00e0 essere motivato, con una motivazione che pu\u00f2 comprendere anche per pregiudizialit\u00e0 del giudizio penale rispetto al presente rapporto. Il giudice delegato, dopo aver completato l'esame di tutte le domande con decreto dichiara esecutivo lo stato passivo; tale provvedimento chiude la fase di accertamento che si svolge davanti al giudice delegato. Il curatore provvede in seguito con la comunicazione a ciascun creditore dell'esito della domanda e per quanto concerne la eventuali questioni pregiudiziali, invia un rapporto alla Procura della Repubblica. Dal ricevimento di detta comunicazione decorrono i termini per la proposizione delle impugnazioni avverso lo stato passivo.\nSecondo l'art. 98, comma 2 della legge fallimentare: \"Con l'opposizione il creditore o il titolare di diritti su beni mobili o immobili contestano che la propria domanda sia stata accolta in parte o sia stata respinta; l'opposizione \u00e8 proposta nei confronti del curatore\u00bb.\nL'opposizione pu\u00f2 essere proposta dal creditore o dal titolare di diritti su beni immobili o mobili, la cui domanda sia stata accolta solo in parte o respinta. Si propone al tribunale fallimentare, nei confronti del curatore. Il comma 3 prevede che \"Con l'impugnazione il curatore, il creditore o il titolare di diritti su beni mobili o immobili contestano che la domanda di un creditore o di altro concorrente sia stata accolta; l'impugnazione \u00e8 rivolta nei confronti del creditore concorrente, la cui domanda \u00e8 stata accolta. Al procedimento partecipa anche il curatore\u00bb. L'impugnazione tende alla modificazione dello stato passivo e in particolare, ad espungere dalla sfera un credito ammesso. Pu\u00f2 essere proposto oltre che da altro creditore ammesso anche dal curatore. La domanda si propone al tribunale fallimentare nei confronti del titolare del credito contestato. Il curatore \u00e8 sempre parte del giudizio.\nMentre per il comma 4: \"Con la revocazione il curatore, il creditore o il titolare di diritti su beni mobili o immobili, decorsi i termini per la proposizione della opposizione o della impugnazione, possono chiedere che il provvedimento di accoglimento o di rigetto vengano revocati se si scopre che essi sono stati determinati da falsit\u00e0, dolo, errore essenziale di fatto o dalla mancata conoscenza di documenti decisivi che non sono stati prodotti tempestivamente per causa non imputabile. La revocazione \u00e8 proposta nei confronti del creditore concorrente, la cui domanda \u00e8 stata accolta, ovvero nei confronti del curatore quando la domanda \u00e8 stata respinta. Nel primo caso, al procedimento partecipa il curatore\u00bb. La revocazione, impugnazione straordinaria, \u00e8 diretta a cautelare un provvedimento che abbia gi\u00e0 acquistato efficacia di giudicato. Con essa il curatore, il creditore e il titolare di diritti su beni immobili e mobili possono chiedere che il provvedimento di accoglimento o di rigetto siano revocati perch\u00e9 si \u00e8 venuti successivamente a conoscenza che \u00e8 stato determinato da falsit\u00e0, dolo, errore essenziale di fatto o mancata conoscenza di documenti decisivi che non sono stati prodotti tempestivamente per causa non imputabile. Il termine di trenta giorni per proporre la revocazione decorre dalla scoperta del vizio.\nTutte le impugnazioni si propongono al tribunale fallimentare che provvede con decreto motivato entro sessanta giorni dalla comparizione delle parti. Contro tale decreto pu\u00f2 essere proposto ricorso in cassazione nel termine di trenta giorni dalla comunicazione del medesimo a cura della cancelleria. La mancata presentazione della domanda di ammissione allo stato passivo non ne preclude la presentazione in un momento successivo. Per esaminare le domande tardive, il giudice delegato provvede alla fissazione di una o pi\u00f9 udienze. Il processo si svolge poi nelle stesse forme previste per le domande tempestive. Si considerano tardive, le domande presentate oltre i termini di trenta giorni dall'udienza fissata per l'esame dello stato passivo, ma non oltre 1 anno dall'esecutoriet\u00e0 dello stato passivo. Decorso tale termine, le domande sono ammissibili solo ove il creditore provi che il ritardo non sia dipeso da causa a lui imputabile.\nComposizione e liquidazione dell'attivo.\nCon la riforma il curatore fallimentare \u00e8 diventato il vero organo motore della procedura; infatti a questi vengono attribuiti i compiti di amministrazione, di liquidazione e di conservazione del patrimonio del debitore; il ruolo del giudice delegato \u00e8 relegato unicamente ad una funzione di controllo sullo svolgimento regolare della procedura fallimentare; \u00e8 mutato profondamente anche il ruolo del comitato dei creditori, che \u00e8 stato limitato ad una valutazione sulle scelte economiche delle operazioni liquidatorie, tramite pareri, autorizzazioni da far pervenire al curatore.\nL'articolo 84 della legge fallimentare nel comma 1 predispone che \"dichiarato il fallimento, il curatore procede, secondo le norme stabilite dal codice di procedura civile, all'apposizione dei sigilli sui beni che si trovano nella sede principale dell'impresa e sugli altri beni del debitore\", se necessario anche con l'ausilio della forza pubblica (comma 2). Qualora \"i beni o le cose si trovano in pi\u00f9 luoghi e non \u00e8 agevole l'immediato completamento delle operazioni, l'apposizione dei sigilli pu\u00f2 essere delegata a uno o pi\u00f9 coadiutori designati dal giudice delegato\" (comma 3).\nUna volta posti i sigilli ed identificati i beni del fallito si procede all'inventario: in questo vanno compresi tutti i beni del fallito e quelli che si presumono tali, compresi i beni che si trovano in possesso di terzi. Per i beni di terzi rinvenuti in un luogo appartenente al fallito, sar\u00e0 compito dei primi provare l'estraneit\u00e0 del bene al patrimonio del fallito. L'inventario viene redatto dal curatore, dopo aver avvisato il fallito e il comitato dei creditori, con l'assistenza del cancelliere, e deve contenere una descrizione analitica dei beni, il loro valore stabilito da uno stimatore (articolo 87 comma 1 della legge fallimentare.). L'inventario deve essere \"redatto in doppio originale e sottoscritto da tutti gli intervenuti. Uno degli originali deve essere depositato nella cancelleria del tribunale\"(articolo 87 comma 3 della legge fallimentare).\nEntro sessanta giorni dalla redazione dell'inventario il curatore \"predispone un programma di liquidazione da sottoporre all'approvazione del comitato dei creditori\" (articolo 104-ter comma 1 della legge fallimentare) e all'approvazione del giudice delegato. Il parere del comitato dei creditori \u00e8 vincolante e, nel caso in cui questi non accettino il programma, sar\u00e0 compito del curatore effettuare le opportune modifiche e sottoporre nuovamente al parere del comitato dei creditori e successivamente ad approvazione del giudice delegato. Quest'ultimo non pu\u00f2 sindacare eventuali decisioni prese dal curatore ed accettate dai creditori, ma si deve limitare ad una valutazione relativa alla conformit\u00e0 alla legge del programma. Nel comma 2 dell'articolo 104-ter della legge fallimentare si stabiliscono le modalit\u00e0 ed i termini per la realizzazione dell'attivo:\nLa vendita dei beni del fallito \u00e8 affidata al curatore secondo le modalit\u00e0 previste dall'articolo 105 della legge fallimentare e sar\u00e0 compito del giudice delegato ordinare con decreto la cancellazione delle iscrizioni e trascrizioni relative ai beni venduti. Il legislatore si \u00e8 preoccupato di tutelare, ove possibile, il complesso aziendale: infatti per la vendita dei singoli beni aziendali pu\u00f2 essere effettuata solo se risulti impossibile e meno vantaggioso vendere l'intero complesso aziendali o dei suoi rami, cercando di tutelare la conservazione dell'impresa. L'articolo 105 della legge fallimentare prevede che \"la liquidazione dei singoli beni... \u00e8 disposta quando risulta prevedibile che la vendita dell'intero complesso aziendale, di suoi rami, di beni o rapporti giuridici individuabili in blocco non consenta una maggiore soddisfazione dei creditori\". In caso di cessione della \"attivit\u00e0 e delle passivit\u00e0 dell'azienda o di alcuni suoi rami, o di rapporti giuridici individuabili in blocco\" \u00e8 esclusa la responsabilit\u00e0 dell'acquirente per i debiti dell'azienda ceduta. Nei fatti, salvi casi particolari di interventi operati da ex dipendenti o creditori per rilevare l'azienda, il pi\u00f9 spesso i beni vengono svenduti dopo anni, quando la loro utilizzabilit\u00e0 \u00e8 ormai compromessa.\nRipartizione dell'attivo.\nUna volta espletate tutte le procedure di accertamento del passivo, si provvede, secondo le norme previste nel capo VII della legge fallimentare, alla ripartizione dell'attivo che consiste nella distribuzione della somma ricavate dalla vendita e delle somme altrimenti pervenute al fallimento. Alla ripartizione dell'attivo possono partecipare solo i creditori ammessi al passivo; eventuale partecipazione di altri creditori deve avvenire previa insinuazione tardiva al passivo.\nPer quanto riguarda l'ordine di distribuzione del ricavato, l'articolo 111 della legge fallimentare fornisce un chiaro quadro: \"Le somme ricavate dalla liquidazione dell'attivo sono erogate nel seguente ordine:\nI crediti assistiti da prelazione \"hanno diritto di prelazione per il capitale, le spese e gli interessi \u2026 sul prezzo ricavato dalla liquidazione del patrimonio mobiliare\u201d (articolo 111-quater comma 1 della legge fallimentare). I crediti garantiti da pegno ed ipoteca e quelli garantiti da privilegio speciale hanno diritto di prelazione sul prezzo ricavato dai beni ove vi era tale diritto e nel caso in cui tali beni si mostrino insufficienti, anche questi creditori concorreranno al soddisfacimento del proprio credito restante parallelamente agli altri creditori.\nSempre rimanendo in tema di ripartizione dell'attivo, l'articolo 112 della legge fallimentare disciplina la partecipazione dei creditori ammessi tardivamente: questi concorreranno solo per le ripartizioni future alla loro ammissione in maniera proporzionale al loro credito salvo potersi rifare sugli altri creditori qualora possano vantare cause di prelazione o se il ritardo per non \u00e8 imputabile a loro. Le ripartizioni secondo l'articolo 110 della legge fallimentare verranno effettuate a cura del curatore ogni quattro mesi \"a partire dalla data del decreto previsto dall'art. 97 della legge fallimentare\" (Comunicazione dell'esito del procedimento di accertamento del passivo) \"o nel diverso termine stabilito dal giudice delegato\" e dovr\u00e0 presentare un prospetto delle somme disponibili ed un progetto per la ripartizione delle stesse. Le somme possono essere ripartite ogni qualvolta vi sono denari sufficienti in modo da diminuire il danno ai creditori. La ripartizione pu\u00f2 avvenire dopo l'approvazione del giudice delegato e \nIl curatore \u00e8 tenuto a rendere il conto al giudice delegato delle operazioni contabili e delle attivit\u00e0 di gestione della procedura tramite un rendiconto (articolo 116 comma 1 della legge fallimentare). \"Il giudice ordina il deposito del conto in cancelleria e fissa l'udienza fino alla quale ogni interessato pu\u00f2 presentare le sue osservazioni o contestazioni\" (articolo 116 comma 2 della legge fallimentare). \u00c8 bene precisare che il curatore nel giudizio di rendiconto pu\u00f2 essere condannato al risarcimento dei danni derivanti dal suo comportamento \"omissivo o commissivo\". Se all'udienza stabilita non sorgono contestazioni o su queste viene raggiunto un accordo, il giudice approva il conto con decreto; altrimenti, fissa l'udienza innanzi al collegio che provvede in camera di consiglio. Questi procedimenti devono essere svolti prima della chiusura del fallimento. Nel riparto finale vengono distribuiti \"anche gli accantonamenti precedentemente fatti\", per\u00f2, nel caso in cui il provvedimento non sia ancora passato in giudicato, la somma \u00e8 depositata nei modi previsti dal giudice delegato per essere pronta ad essere distribuita ai \"creditori cui spetta o fatta oggetto di riparto supplementare fra gli altri creditori\" (articolo 117 comma 2 della legge fallimentare). \"Decorsi cinque anni dal deposito, le somme non riscosse dagli aventi diritto e i relativi interessi, se non richieste da altri creditori, rimasti insoddisfatti, sono versate a cura del depositario all'entrata del bilancio dello Stato\" (articolo 117 comma 4 della legge fallimentare).\nApprovato il conto e liquidato il compenso del curatore, il giudice delegato, sentite le proposte del curatore, ordina il riparto finale (articolo 117 comma 1 della legge fallimentare).\nLa chiusura.\nOltre che per concordato fallimentare, il fallimento si chiude:\nNei casi in cui l'attivo non sia stato sufficiente a soddisfare tutti i creditori, il tribunale, prima di emanare il decreto di chiusura, deve sentire il comitato dei creditori e il fallito. Nei confronti del decreto di chiusura si pu\u00f2 proporre reclamo alla corte d'appello. Contro il decreto della corte d'appello che decide sul reclamo pu\u00f2 essere proposto ricorso per cassazione nel termine di trenta giorni dalla notifica o comunicazione del provvedimento. Il decreto di chiusura acquista efficacia quando siano trascorsi i termini per il reclamo o sia stato definitivamente respinto.\nCon la chiusura cessano gli effetti del fallimento sia per il fallito e sia per i creditori; decadono gli organi preposti a tale procedura e i creditori possono proporre azioni individuali nei confronti dell'ex fallito salvo l'ammissione del fallito al beneficio dell'esdebitazione che consente la dichiarazione di inegisibilit\u00e0 dei debiti residui impagati: quest'ultima \u00e8 esperibile dalle sole persone fisiche, mentre non \u00e8 ammessa per le societ\u00e0.\nLe procedure fallimentari vanno avanti troppo spesso per tempi lunghissimi, nella speranza per il curatore che si scoprano nuovi beni (il compenso del curatore \u00e8 calcolato in percentuale sull'attivo) e nel generale malfunzionamento dell'amministrazione della Giustizia, anche quando, come nel caso del fallimento, la procedura \u00e8 in gran parte delegata ad un libero professionista (curatore fallimentare). In effetti, tra le numerose condanne che l'Italia ha subito dalla Corte europea dei diritti dell'uomo (in sigla CEDU) per inefficienze del proprio sistema giudiziario, ve ne sono alcune anche nel campo delle procedure fallimentari\nEffetti.\nAlla chiusura del fallimento il fallito (a differenza che in passato) viene immediatamente riabilitato e quindi pu\u00f2 tornare ad esercitare un'attivit\u00e0 economica (anche se l'avvenuto inserimento in banche dati private sul merito creditizio glielo render\u00e0 molto difficoltoso). Il tribunale, in caso di accertata collaborazione e di incolpevolezza nella situazione di dissesto, pu\u00f2 altres\u00ec concedergli l'esdebitazione, cio\u00e8 la cancellazione definitiva di tutti i debiti ricompresi nella procedura fallimentare, anche se non saldati o saldati in parte dalla procedura fallimentare, vietandosi cos\u00ec future azioni dei creditori insoddisfatti su beni che pervenissero o fossero acquistati dal fallito dopo la chiusura della procedura fallimentare. Le sezioni prima, seconda, terza e quarta del Capo III del Titolo II della legge fallimentare disciplinano rispettivamente gli effetti del fallimento per il fallito, per i creditori, sugli atti pregiudizievoli ai creditori e sui rapporti giuridici preesistenti.\nNei confronti del fallito.\nL'articolo 42 della legge fallimentare \u00e8 la prima norma concernente gli effetti del fallimento per il fallito: \"La sentenza che dichiara il fallimento, priva dalla sua data il fallito dell'amministrazione e della disponibilit\u00e0 dei suoi beni esistenti alla data di dichiarazione di fallimento\". Come si evince da questa norma il fallimento produce degli effetti sia nel campo personale che sulla sfera economica del fallito; oltre a ci\u00f2, eventuali frutti provenienti da beni del fallito saranno utilizzati dal curatore per il soddisfacimento dei creditori; tutti questi effetti rientrano nel concetto di \u201cspossessamento\u201d e decorrono dalla data della pubblicazione della sentenza dichiarativa di fallimento: il fallito perde cos\u00ec la disponibilit\u00e0 dei propri diritti patrimoniali, che sono in sua vece esercitati dal curatore fallimentare.\nLo spossessamento colpisce pure i beni in possesso del fallito, ma di propriet\u00e0 di terzi: questi per recuperarli potranno richiedere, in sede fallimentare, la rivendicazione, la restituzione o la separazione. Al contrario non vi sar\u00e0 spossessamento per i beni del fallito che sono in possesso di terzi soggetti, salva la collaborazione di questi ultimi. In aggiunta gli effetti si protraggono anche per i beni ricevuti dal fallito durante il fallimento: \"Sono compresi nel fallimento anche i beni che pervengono al fallito durante il fallimento\u2026\" (articolo 42 comma 2 della legge fallimentare). La tutela e l'amministrazione dei beni del fallito \u00e8 affidata al curatore che si sostituir\u00e0 al fallito anche \"nelle controversie...relative a rapporti di diritto patrimoniale\" (articolo 43 della legge fallimentare). Infatti la perdita della disponibilit\u00e0 dei propri beni fa venir meno anche la possibilit\u00e0 di amministrare e decidere della sorte dei beni sul piano processuale. Il fallito non \u00e8 legittimato ad intraprendere nuovi giudizi e il curatore dovr\u00e0 subentrare al fallito nei giudizi pendenti. Il fallito rimane peraltro legittimato nei giudizi relativi a rapporti personali o a beni esclusi dallo spossessamento secondo l'articolo 46 della legge fallimentare.\nIl fallimento priva il fallito della disponibilit\u00e0 dei suoi beni fatta eccezione, come accennato, per i beni previsti dall'articolo 46 della legge fallimentare in quanto considerati indispensabili per il fallito, cio\u00e8 i diritti e i beni necessari al proprio sostentamento e a quello della propria famiglia:\nParallelamente, in caso di necessit\u00e0, il giudice delegato, sentiti il curatore e il comitato dei creditori, pu\u00f2 disporre per il fallito un assegno mensile a titolo di sussidio alimentare, per il sostentamento proprio e della propria famiglia (articolo 47 primo comma della legge fallimentare). Il giudice nell'attribuzione del sussidio, potr\u00e0 tenere conto anche di eventuali spese mediche a cui deve far fronte il fallito qualora queste non sono coperte dal Servizio Sanitario Nazionale. Altro significativo aspetto derivante dal fallimento \u00e8 rappresentato dalla perdita del segreto epistolare, disciplinato dall'articolo 48 della legge fallimentare: \"Il fallito persona fisica \u00e8 tenuto a consegnare al curatore la propria corrispondenza di ogni genere, inclusa quella elettronica, riguardante i rapporti compresi nel fallimento. La corrispondenza diretta al fallito che non sia persona fisica \u00e8 consegnata al curatore.\" Tale articolo \u00e8 stato modificato con la riforma del 2006. Grazie a tale riforma, il curatore non solo pu\u00f2 disporre dei documenti, cartacei ed elettronici, inerenti all'attivit\u00e0 passata del fallito, ma ha l'opportunit\u00e0 di seguire l'evoluzione e il mutamento del patrimonio del fallito e dell'impresa dal giorno della dichiarazione di fallimento in poi. A differenza della norma, antecedente alla riforma, la corrispondenza non viene pi\u00f9 consegnata al curatore che poi a sua volta consegnava le comunicazioni non attinenti alla dichiarazione di fallimento al fallito, ma \u00e8 il fallito che, mantenendo il diritto alla corrispondenza, alla sua ricezione e alla sua disponibilit\u00e0, ha il compito di consegnare al curatore tutto il materiale attinente al fallimento. La riforma del 2006 ha portato ad un alleggerimento anche della posizione del fallito per quanto concerne l'obbligo di dimora: infatti il precedente articolo 49 della legge fallimentare prevedeva per il fallito l'obbligo di dimora e di doversi presentare sempre personalmente davanti al curatore ogni qualvolta fosse convocato, salvo che, per legittimo impedimento, il giudice delegato autorizzasse a comparire per mezzo di mandatario. Con l'attuale riforma sono venuti meno questi obblighi anche perch\u00e9 considerati da parte della dottrina incostituzionali, perch\u00e9 in contrasto con l'articolo 13 e l'articolo 16 della Costituzione. La nuova disciplina fallimentare prevede che il fallito sia tenuto \"a comunicare al curatore ogni cambiamento della propria residenza o del proprio domicilio\" (articolo 49 comma 1 della legge fallimentare); \u00e8 stato eliminato quindi l'obbligo di dimora ed in caso \"di legittimo impedimento o di altro giustificato motivo, il giudice pu\u00f2 autorizzare l'imprenditore o il legale rappresentante della societ\u00e0 o enti soggetti alla procedura di fallimento a comparire per mezzo di mandatario\" (articolo 49 comma 3 della legge fallimentare).\nNei confronti dei creditori.\nGli effetti del fallimento oltre che in capo al fallito si producono anche nei confronti dei creditori; tali effetti sono regolati dalla legge fallimentare nella Sezione II del Capo III, articoli dal 52 al 63. Il primo effetto derivante nei confronti dei creditori dalla dichiarazione di fallimento \u00e8 rappresentato dall'articolo 51 della legge fallimentare che prevede che \"salvo diversa disposizione della legge, dal giorno della dichiarazione di fallimento nessuna azione individuale esecutiva o cautelare, anche per crediti maturati durante il fallimento, pu\u00f2 essere iniziata o proseguita sui beni compresi nel fallimento\u201d. La giurisprudenza \u00e8 unanime nel ritenere l'impossibilita della prosecuzione di azioni di esecuzione per l'espropriazione, mentre sussistono ancora dei dubbi per quanto concerne l'esecuzione forzata concernente beni mobili o obblighi di fare.\nSecondo l'articolo 52 della legge fallimentare, il fallimento \"apre il concorso dei creditori sul patrimonio del fallito\", con la conseguenza che questi per potersi soddisfare devono partecipare alla procedura fallimentare. In tal modo il legislatore garantisce che tutti i creditori vantanti un credito, che partecipano alla procedura fallimentare, vengano soddisfatti in maniera paritaria dal fallimento. Una volta dichiarato il fallimento, secondo l'articolo 55 comma 2 della legge fallimentare, tutti i crediti si considerano esigibili, in quanto si considerano scaduti dalla data si dichiarazione di fallimento. L'articolo 56 della legge fallimentare disciplina la \"compensazione nel fallimento\" disponendo che \"i creditori hanno diritto di compensare coi loro debiti verso il fallito i crediti che essi vantano verso lo stesso, ancorch\u00e9 non scaduti prima della dichiarazione di fallimento\". Grazie a tale disposizione i creditori riescono a sfuggire alla procedura fallimentare che certamente porterebbe loro un credito inferiore di quello vantato.\nSulla base di quanto sopra esposto ne deriva una deroga al principio di parit\u00e0 di trattamento, deroga che ha creato lunghe discussioni in seno alla Corte di Cassazione, considerando la compensazione come un modo di estinzione integrale delle obbligazioni. per un lungo periodo la Corte ha considerato non ammissibile la compensazione per evitare l'elusione della regola della par condicio, arrivando poi ad ammettere la possibilit\u00e0 di compensare a condizione che la causa del credito fosse anteriore alla dichiarazione del fallimento. \u00e8 questa la soluzione maggiormente accolta dalla giurisprudenza. Una parte della dottrina ritiene pi\u00f9 equa un'altra lettura di tale articolo della legge fallimentare, ai sensi della quale va considerata l'irrilevanza del fallimento ai fini della compensazione legale, attribuendo parit\u00e0 di trattamento tra i creditori del fallito. Il legislatore, per evitare frodi nei confronti dei creditori, con il secondo comma dell'art. 56 dispone che \"per i crediti non scaduti la compensazione tuttavia non ha luogo se il creditore ha acquistato il credito per atto tra i vivi dopo la dichiarazione di fallimento o nell'anno anteriore\".\nSugli atti pregiudizievoli ai creditori.\nCon la dichiarazione di fallimento, vista la probabile insufficienza del patrimonio del fallito, la tutela del credito muta da una dimensione individuale ad una collettiva. Secondo l'articolo 2740 del codice civile il debitore risponde con tutti i suoi beni passati e futuri dell'adempimento delle obbligazioni. Il debitore ha il dovere di conservare il proprio patrimonio, necessario per l'adempimento delle future obbligazioni, ma ci\u00f2 non porta il debitore ad una limitazione o ad una mancata disponibilit\u00e0 del patrimonio stesso. Il legislatore per introdurre una maggiore tutela nei confronti dei creditori, ha previsto nell'articolo 2901 del codice civile che \"il creditore pu\u00f2 domandare che siano dichiarati inefficaci nei suoi confronti gli atti di disposizione del patrimonio con i quali il debitore rechi pregiudizio alle sue ragioni\".\nTale norma \u00e8 ripresa dalla legge fallimentare nell'articolo 66 prevedendo una tutela pi\u00f9 dettagliata e particolareggiata; a corollario di quanto sopra esposto, l'articolo 66 della legge fallimentare prevede che \"il curatore pu\u00f2 domandare che siano dichiarati inefficaci gli atti compiuti dal debitore in pregiudizio dei creditori, secondo le norme del codice civile\" (comma 1). \"L'azione si propone dinanzi al tribunale fallimentare, sia in confronto del contraente immediato, sia in confronto dei suoi aventi causa nei casi in cui sia proponibile contro costoro\u201d (comma 2). Grazie a questa norma i beni ormai non facenti pi\u00f9 parte del patrimonio del fallito continuano a costituire una garanzia per i creditori. La norma sulla revocatoria ordinaria e quella sulla revocatoria fallimentare (articolo 67 della legge fallimentare) sono molto simili, ma differiscono per alcuni aspetti: nella revocatoria ordinaria l'onere della prova ricade sulla figura del curatore che \u00e8 tenuto a provare che il credito che vantano i creditori era gi\u00e0 sorto al momento del compimento dell'atto che si presume come pregiudizievole e che tale atto abbia effettivamente pregiudicato le garanzie dei creditori. Se il credito \u00e8 rappresentato da un bene successivamente oggetto di un contratto di vendita stipulato dall'acquirente in buona fede, il curatore non potr\u00e0 chiedere la restituzione del bene all'acquirente, ma potr\u00e0 promuovere un'azione risarcitoria nei confronti dall'alienante pari al valore del bene venduto. Al contrario nella revocatoria fallimentare vi \u00e8 la presunzione della conoscenza dello stato di insolvenza, sia del primo acquirente, sia degli acquirenti successivi e l'onore probatorio cade sulla figura dell'attore.\nSotto un altro profilo bisogna precisare che l'azione revocatoria va esercitata entro cinque anni con la distinzione che questo termine decorre dalla data dall'atto (articolo 2903 del codice civile) per quanto riguarda la revocatoria ordinaria, mentre per la revocatoria fallimentare sono revocabili atti compiuti dal fallito nei 6 mesi o un anno antecedenti alla dichiarazione di fallimento. Dalla revocatoria deve essere distinta l'inefficacia ex legge che il legislatore prevede per gli atti a titolo gratuito e il pagamento di debiti non scaduti compiuti nei 2 anni prima della dichiarazione di fallimento.\nL'azione revocatoria fallimentare \u00e8 disciplinata dall'articolo 67 della legge fallimentare che prevede:\nIl legislatore, oltre a fornirci un elenco di atti soggetti alla revocatoria fallimentare, ci fornisce un ulteriore elenco di atti esclusi dalla revocatoria:\nSui rapporti giuridici preesistenti.\nL'articolo 72 della legge fallimentare disciplina gli effetti del fallimento sui \"rapporti pendenti\": tale norma prevede che qualora un contratto non sia stato eseguito da entrambe le parti o da una parte e \"nei confronti di una di esse\" venga dichiarato il fallimento, l'esecuzione del contratto \"rimane sospesa, fino a quando il curatore dichiara di subentrare nel contratto in luogo del fallito, assumendo tutti i relativi obblighi, ovvero di sciogliersi dal medesimo salvo che, nei contratti ad effetti reali, sia gi\u00e0 avvenuto il trasferimento del diritto\u201d.\nTale norma si applica a tutti i contratti a prestazioni corrispettive non eseguiti da entrambe o da una delle parti. Il contraente ha la possibilit\u00e0 di mettere in mora il curatore tramite l'assegnazione, da parte del giudice, di un termine non superiore a sessanta giorni, spirato il quale il contratto tra le parti si considera sciolto (articolo 72 comma 2 della legge fallimentare). In caso di scioglimento del contratto, il contraente, potr\u00e0 far valere il proprio credito, tramite l'insinuazione al passivo, ma non potr\u00e0 chiedere un eventuale risarcimento del danno (articolo 72 comma 4 della legge fallimentare). Nel caso in cui il contratto sciolto avesse ad oggetto un immobile, il venditore potr\u00e0 far valere il proprio credito tramite l'insinuazione al passivo godendo di un particolare privilegio (articolo 2775-bis del codice civile) sul bene immobile oggetto del contratto.\nL'articolo 72, comma 6 della legge fallimentare ha un carattere di specialit\u00e0, poich\u00e9 deroga gli articoli 1460 e 1461 del codice civile: infatti tali norme prevedono rispettivamente che \"nei contratti con prestazioni corrispettive, ciascuno dei contraenti pu\u00f2 rifiutarsi di adempiere la sua obbligazione, se l'altro non adempie o non offre di adempiere contemporaneamente la propria, salvo che termini diversi per l'adempimento siano stati stabiliti dalle parti o risultino dalla natura del contratto\"(art. 1460) e che \"ciascun contraente pu\u00f2 sospendere l'esecuzione della prestazione da lui dovuta, se le condizioni patrimoniali dell'altro sono divenute tali da porre in evidente pericolo il conseguimento della controprestazione, salvo che sia prestata idonea garanzia\u201d (art. 1461). L'articolo 72, comma 6 della legge fallimentare prevede infatti che sono \"inefficaci le clausole negoziali che fanno dipendere la risoluzione del contratto dal fallimento\".\nCome gi\u00e0 accennato il subingresso nel contratto deve essere disposto dal curatore ogniqualvolta risulti conveniente; la dichiarazione di subingresso deve essere esplicitamente prevista con un atto espresso ed implicher\u00e0 l'acquisto di tutti i diritti derivanti dal contratto e l'assunzione dell'obbligazione da questa derivanti. Per quanto concerne la prosecuzione dei contratti durante l'esercizio provvisorio d'impresa, il legislatore ha emanato una norma ad hoc (articolo 104 della legge fallimentare) nel quale prevede che \"durante l'esercizio provvisorio i contratti pendenti proseguono, salvo che il curatore non intenda sospenderne l'esecuzione o scioglierli\". Tale legge ha sempre carattere generale, ma, al contrario dell'articolo 72 della legge fallimentare che si occupa di rapporti pendenti in caso di fallimento, prevedendo la sospensione della prosecuzione fino alla decisione del curatore, nella disposizione appena citata, \u00e8 prevista l'automatica prosecuzione dei contratti, dando sempre la possibilit\u00e0 al curatore di sospenderli o scioglierli, qualora lo ritenga opportuno. Gli articoli 72bis e seguenti della legge fallimentare, dettano poi disposizioni speciali con riferimento a determinati contratti.\nSuscita particolare interesse la disciplina dei contratti relativi ad immobili da costruire. Infatti con il decreto legislativo 12 settembre 2007, n. 169 si pongono elementi di tutela dell'acquirente dal contratto preliminare fino alla consegna dell'immobile; la legge prevede che l'imprenditore dia una fideiussione a garanzia dei soldi versati all'acquirente; in tal modo in caso di fallimento l'acquirente potr\u00e0 sciogliere il contratto, prima che il curatore comunichi la sua scelta tra l'esecuzione o lo scioglimento, escutendo la fideiussione. \"In ogni caso, la fideiussione non pu\u00f2 essere escussa dopo che il curatore ha comunicato di voler dare esecuzione al contratto\" (articolo 72-bis della legge fallimentare). Altra fattispecie particolare \u00e8 disciplinata dall'articolo 73 della legge fallimentare, il quale si occupa della vendita con riserva di propriet\u00e0 nel caso in cui il compratore fallisca e il prezzo del bene debba essere pagato a termine o a rate; tale norma prevede che il venditore possa chiedere una cauzione a meno che il curatore non decida di pagare subito l'intero importo dovuto scontato degli interessi legali.\nIl legislatore regola anche l'ipotesi della vendita di un bene mobile spedito prima della dichiarazione di fallimento ma non ancora a disposizione del fallito: a tal proposito la legge prevede che il venditore pu\u00f2 rientrare in possesso del bene, addossandosi le eventuali spese e restituendo al fallito gli acconti ricevuti, sempre che \"non preferisca dar corso al contratto facendo valere nel passivo il credito per il prezzo, o il curatore non intenda farsi consegnare la cosa pagandone il prezzo integrale\" (articolo 75 della legge fallimentare). Per quanto riguarda il contratto d'affitto d'azienda il fallimento non \u00e8 una causa di scioglimento dello stesso, ma entrambe le parti possono recedere dal contratto entro sessanta giorni corrispondendo all'altra parte un equo indennizzo che verr\u00e0 determinato dal giudice delegato (articolo 79 della legge fallimentare). Disciplina simile \u00e8 applicata anche al caso di contratto di locazione di immobile: anche in tal caso il fallimento non scioglie il contratto di locazione ma, qualora la durata del contratto ecceda i quattro anni dalla dichiarazione di fallimento, il curatore ha la possibilit\u00e0, entro un anno dalla dichiarazione di fallimento, di recedere dal contratto, salvo il dover corrispondere un indennizzo per l'anticipato recesso che verr\u00e0 sempre determinato dal giudice delegato. Il recesso non ha efficacia immediata, ma inizia a decorrere trascorsi i quattro anni dalla data di dichiarazione di fallimento (articolo 80 della legge fallimentare).\nAltra fattispecie regolata dal codice \u00e8 rappresentata dal contratto d'appalto. Si prevede in particolare che in caso di fallimento di una delle due parti, il contratto si considera sciolto se il curatore non dichiara entro sessanta giorni di voler subentrare nel rapporto dandone comunicazione all'altra parte e fornendo le garanzie necessarie per la prosecuzione dei lavori (articolo 81 della legge fallimentare). Per quello che riguarda le imprese editoriali, l'articolo 135 della Legge sul diritto d'autore prevede che il fallimento non determina la risoluzione del contratto di edizione. Tuttavia il contratto si scioglie se il curatore entro l'anno dal fallimento non riesce ad assicurare la continuit\u00e0 aziendale o riesce a trovare un editore subentrante. L'autore a sua volta pu\u00f2 chiedere lo scioglimento del contratto se reputa l'editore subentrante non adeguato."}
{"id": "98246", "revid": "108717062", "url": "https://it.wikipedia.org/wiki?curid=98246", "title": "Bubikon", "text": "Bubikon (toponimo tedesco) \u00e8 un comune svizzero di 7\u00a0115 abitanti del Canton Zurigo, nel distretto di Hinwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBubikon \u00e8 servito dall'omonima stazione sulla ferrovia Uerikon-Bauma.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "98247", "revid": "113184732", "url": "https://it.wikipedia.org/wiki?curid=98247", "title": "Aubrey Burl", "text": "I suoi libri includono \"Stone Circles of the Britain, Ireland and Brittany\" (\"I cerchi di pietra della Gran Bretagna, Irlanda e Bretagna\"), pubblicato nel 2000 e \"The Stonehenge People\" (\"gli abitanti di Stonehenge\") del 1987. Scrisse inoltre una biografia del Catullo.\nBurl esplor\u00f2 i ruoli astronomici di molti monumenti megalitici ma fu molto prudente a non abbracciare le pi\u00f9 ardite teorie degli archeoastronomi.\nPersonalmente Burl non credeva che Stonehenge fosse stato costruito trasportando a mano le \"pietre blu\" (rocce basaltiche che assumono una colorazione bluastra quando vengono bagnate o appena vengono spezzate) dalle Preseli Hills nel Galles occidentale fino alla pianura di Salisbury. Invece riteneva che tali pietre fossero state lasciate in tale pianura dai ghiacciai e poi gli antichi costruttori le avessero utilizzate senza dover effettuare lunghi spostamenti.\nAltri per\u00f2 sostengono che analizzando la firma chimica delle \"pietre blu\" usate risulta che esse sono solo quelle delle colline Perselli e quindi non possono provenire da altri luoghi. Un altro argomento a discapito della sua teoria \u00e8 che non \u00e8 conosciuto nessun corso abbastanza lungo di un ghiacciaio che all'epoca avrebbe potuto trasportare delle pietre dalle colline alla pianura di Salisbury dove Stonehenge \u00e8 stata costruita."}
{"id": "98250", "revid": "438", "url": "https://it.wikipedia.org/wiki?curid=98250", "title": "James Patrick Hogan", "text": ""}
{"id": "98252", "revid": "297031", "url": "https://it.wikipedia.org/wiki?curid=98252", "title": "Giancarlo Berardi", "text": "Biografia.\nFin da studente mostra la sua passione per il teatro e per la musica, cantando e suonando la chitarra ne \"Gli Scorpioni\", uno dei tanti \"complessini\" tipici degli anni sessanta.\nInizia l'attivit\u00e0 di sceneggiatore di fumetti nei primi anni settanta, in coppia con Ivo Milazzo, suo compagno di classe alle magistrali. Esordiscono con la breve storia autoconclusiva \"Il Cieco\", pubblicata dalla rivista \"Horror\", edita da Gino Sansoni e diretta da Pier Carpi e Alfredo Castelli.\nNel 1970, per la rivista \"Sorry\" dell'editore Ennio Ciscato, Berardi scrive la striscia \"Il Palafita\", disegnata da Milazzo.\nSempre dallo stesso anno collabora con il Bierreci (studio che produce fumetti umoristici composto da Luciano Bottaro, Giorgio Rebuffi, Carlo Chendi) scrivendo alcune storie di \"Tarzan\" e \"Gatto Silvestro\" per la Editrice Cenisio, oltre che \"Topolino\" nel periodo Arnoldo Mondadori Editore.\nNel 1971 scrive vari soggetti per \"Diabolik\".\nNel 1973 consegue la laurea in lingue straniere con una tesi sulla Sociologia del Romanzo Poliziesco.\nNel 1974, per l'editore Sergio Bonelli e sempre in tandem con Milazzo, crea \"Ken Parker\", fumetto western ispirato al film \"Corvo rosso non avrai il mio scalpo!\" di Sydney Pollack e mantenendo la fisionomia del protagonista Jeremiah Johnson, interpretato da Robert Redford. Il primo albo esce nelle edicole dal giugno 1977, quando comincia anche il sodalizio con Maurizio Mantero, coautore di 20 sui 59 numeri della prima serie.\nA met\u00e0 degli anni Settanta, sempre per Bonelli, scrive le storie \"Wyatt Doyle\" (disegni di Gianni Forgiarini) e \"Terra maledetta\" (disegni di Antonio Canale), pubblicate su \"Collana Rodeo\".\nNel 1976, per \"Il Giornalino\" delle Edizioni Paoline, crea e sceneggia sei episodi della miniserie \"Tiki\", vicende di un ragazzo indio e il genocidio in Amazzonia (disegni di Milazzo).\nNel 1977, per Bonelli, scrive anche alcune storie de \"Il Piccolo Ranger\" (disegni di Lina Buffolente) e, nello stesso anno, crea per il settimanale romano \"Skorpio\" la serie \"Welcome to Springville\", a cui partecipa - oltre a Milazzo - anche il disegnatore Renzo Calegari.\nNel 1980 esce per Bonelli \"L'Uomo delle Filippine\" (disegni di Milazzo).\nNel 1982, per la rivista \"Orient Express\" di Luigi Bernardi, realizza con Milazzo una serie di brevi racconti, crea \"Marvin il detective\", oltre che riprendere \"Welcome to Springville\".\nDal 1985 collabora con l'editore Rinaldo Traini, scrivendo per il mensile \"Comic Art\" altre storie di Ken Parker, \"Tom's Bar\", \"Giuli Bai &amp; Co.\", \"Tommy Steele\" e per \"L'Eternauta\" - nel 1986 - la versione a fumetti di Sherlock Holmes (disegni di Giorgio Trevisan).\nNel 1989 fonda assieme a Milazzo la Parker Editore, che ristampa la prima serie regolare del loro personaggio, con l'aggiunta di altre storie nuove prodotte per \"Ken Parker Magazine\" (1992). Tra alterne vicende editoriali la saga di Ken Parker continua fino al 1998, quando esce l'ultimo albo. Oltre dieci le edizioni estere.\nNello stesso anno torna in Bonelli scrivendo un episodio di \"Nick Raider\" cui seguir\u00e0 tempo dopo il \"fiumalbo\" \"Oklahoma!\" (disegni di Guglielmo Letteri), una storia fuori-serie di \"Tex\" che far\u00e0 nascere la collana \"MaxiTex\" (disegni di Guglielmo Letteri).\nNel 1998 crea il personaggio di Julia Kendall, criminologa protagonista del fumetto poliziesco dalle venature noir \"Julia - Le avventure di una criminologa\".\nPer la carica innovativa delle sue sceneggiature e la capacit\u00e0 di toccare i temi pi\u00f9 vari e complessi, si pu\u00f2 affermare che Berardi ha conquistato un posto nella narrativa italiana del '900, conferendo al fumetto uno status di prim'ordine.\nRiconoscimenti.\nFra gli altri numerosi riconoscimenti, il Premio Anafi e quello Oesterheld, l'Internacional Barcelona de Comics e l'Haxtur."}
{"id": "98253", "revid": "1369234", "url": "https://it.wikipedia.org/wiki?curid=98253", "title": "Remus Lupin", "text": ""}
{"id": "98257", "revid": "767487", "url": "https://it.wikipedia.org/wiki?curid=98257", "title": "Distretto di H\u00f6fe", "text": "Il distretto di H\u00f6fe \u00e8 un distretto del Canton Svitto, in Svizzera. Confina con i distretti di March a est e di Einsiedeln a sud, con il Canton Zugo a sud-ovest, con il Canton Zurigo (distretti di Horgen a ovest e di Meilen a nord) e con il Canton San Gallo (distretto di See-Gaster) a nord-est. Il capoluogo \u00e8 Wollerau.\nComuni.\nAmministrativamente \u00e8 diviso in 3 comuni:"}
{"id": "98258", "revid": "712828", "url": "https://it.wikipedia.org/wiki?curid=98258", "title": "Sibilla Cooman", "text": ""}
{"id": "98259", "revid": "1005847", "url": "https://it.wikipedia.org/wiki?curid=98259", "title": "Canone (diritto tributario)", "text": "Il canone, in diritto tributario, \u00e8 una somma di denaro corrisposta periodicamente allo Stato o ad un altro ente pubblico per l'utilizzo di un bene.\nNell'ordinamento giuridico italiano, si possono annoverare il \"canone per lo scarico e la depurazione delle acque reflue\" (artt. 13 e 14 della legge 5 gennaio 1994, n. 36), il \"canone per l'installazione di mezzi pubblicitari\" (CIMP, istituito dall'art. 62, d.lgs. n. 446 del 1997 come tributo sostitutivo dell'imposta comunale sulla pubblicit\u00e0) e i cosiddetti canoni idrici.\nAltri canoni sono stati successivamente qualificati come tasse:\nImpropriamente era indicato con il nome \"canone\" anche la prestazione dovuta al proprietario di un qualunque suolo da chi lo coltivava in sua vece: tale prestazione consisteva non solo in una somma di denaro, ma soprattutto in prodotti del suolo dovuta all'autorit\u00e0 che concedeva in uso suolo pubblico per la coltivazione e, in questo caso, la prestazione consisteva normalmente in parte del raccolto. La prestazione in prodotti del suolo avveniva a fine raccolto e anche la prestazione pecuniaria era di solito a fine anno, alla vendita del raccolto.\nDa questo uso si pu\u00f2 dire siano successivamente sorti vari tipi di contratti, che fanno per\u00f2 parte del diritto, tra i quali sono da ricordare il contratto di enfiteusi e di mezzadria.\nIl canone Telecom e Fastweb sono esempi relativi a societ\u00e0 private."}
{"id": "98260", "revid": "409613", "url": "https://it.wikipedia.org/wiki?curid=98260", "title": "Zona extradoganale", "text": ""}
{"id": "98262", "revid": "1632387", "url": "https://it.wikipedia.org/wiki?curid=98262", "title": "Canone (musica)", "text": "Nella musica classica, un canone \u00e8 una composizione contrappuntistica che unisce a una melodia una o pi\u00f9 imitazioni, che le si sovrappongono progressivamente. \nLa voce che inizia la melodia viene definita \"antecedente\" o \"dux\" mentre quella o quelle che seguono vanno sotto il nome di \"conseguenti\" o \"comites\".\nPer estensione \u00e8 chiamata \"canone\" anche una qualunque sezione di un brano musicale che segua il principio costruttivo sopra esposto.\nStoria.\nIl canone ha le sue origini in Italia e in Francia, anche se il pi\u00f9 antico canone conosciuto, Sumer is icumen in, \u00e8 inglese. Il termine deriva dal greco kanon che indicava una legge o regola (nel medioevo il termine \"canon\" designava anche il monocordo, strumento usato per definire teoricamente, con un procedimento geometrico, le altezze dei suoni della scala musicale).\nNella musica polifonica, fra il XIV e il XVI secolo, il termine \"canone\" (o il suo equivalente \"fuga\", che solo nel XVII secolo divenne il nome di una forma musicale autonoma) designava specificamente la regola, esposta all'inizio della composizione, che permetteva di ricostruire le diverse voci a partire da una singola melodia. Ad esempio l'espressione \"Fuga in epidiapente post sesquitempus\" significava che la seconda voce doveva iniziare dopo una battuta e mezza, una quinta sopra. Sovente la regola era espressa in forma di enigma: \"Nigra sum sed formosa\" o perfino \"Omnia probate, quod bonum est tenete\". La soluzione dell'enigma poteva consistere nell'aumento proporzionale solo di alcuni valori ritmici (ad esempio, nella seconda voce tutte le note nere dovevano diventare bianche).\nNel mottetto \"Inclita stella maris\" di Guillaume Dufay (1397 - 1474), ad esempio, il canone recita \"Est fuga de se canendo de tempore perfecto, et simul incipiendo\", ovvero: la seconda voce si ottiene dalla prima aumentando la durata di tutte le brevi, che nella prima voce sono \"imperfectae\" (durano il doppio di una semibreve), e nella seconda diventano \"perfectae\" (ossia della durata di tre semibrevi: nella notazione mensurale, il termine \"tempus\" designa appunto il rapporto di valore fra le brevi e le semibrevi); le due voci iniziano simultaneamente e all'unisono (e alla fine del brano risultano sfasate di otto battute).\nGi\u00e0 nel secolo precedente erano presenti canoni complessi: il celebre \"rondeau\" \"Ma fin est mon commencement\" di Guillaume de Machaut (1300 circa - 1377) consiste in un canone retrogrado fra le prime due voci, mentre la terza voce esegue una stessa melodia prima per moto retto e poi per moto retrogrado. In questo brano, il canone \u00e8 addirittura descritto nel testo che viene cantato:\nLa scuola contrappuntistica franco-fiamminga del XV secolo fece grande uso dei procedimenti canonici, sia nella musica sacra che in quella profana; questa scuola produsse anche numerosi canoni doppi, nei quali due voci distinte generano altre due voci, ognuna con un canone indipendente, come in \"Recordans de mia signora\" di Josquin Desprez.\nI canoni diventarono parte fondamentale dello stile polifonico del rinascimento e dei secoli successivi, nel senso pi\u00f9 ampio di \"riproposizione (trasformata) di un tema musicale nelle diverse voci\", concetto di base della polifonia imitativa largamente diffusa in tutta la letteratura musicale occidentale.\nSe \"canoni\" e \"fughe\" di maggiore o minore complessit\u00e0 trovarono applicazione in tutte le forme della polifonia tardo-medioevale e rinascimentale, sia sacra che profana (messa, mottetto, \"rondeau\", ballata, madrigale), l'uso della forma di canone pi\u00f9 elementare (all'unisono per moto retto, come in \"Fra Martino\") costitu\u00ec l'elemento caratterizzante di alcuni generi specifici: nel secolo XIV fu in auge, in Italia e in Francia, la caccia (due voci a canone, spesso con una terza voce di \"tenor\" strumentale), mentre nei secoli XVI e XVII in Inghilterra la forma detta catch o round (da due fino a quattro o pi\u00f9 voci) divenne cos\u00ec popolare fra i musicisti dilettanti da trovare largo spazio nelle raccolte a stampa, ad esempio quelle di Thomas Ravenscroft (1609) e di John Playford (1667). Nell'epoca barocca compaiono pi\u00f9 sporadicamente canoni strumentali, fra cui il celebre Canone in Re Maggiore per tre violini e basso continuo di Pachelbel, le variazioni numerate con multipli di tre (ad eccezione della trentesima ed ultima) nelle \"Variazioni Goldberg\" di Bach, sei sonate a canone (TWV 40:118-123) e un \"canone infinito\" (TWV 40:103) di Telemann. In tempi pi\u00f9 recenti l'uso del canone in senso stretto risulta pressoch\u00e9 confinato alla musica di ispirazione popolare o infantile.\nNell'ambito della musica contemporanea, la composizione pi\u00f9 conosciuta di George Rochberg, \"String Quartet No. 6\", comprende una serie di variazioni sul canone di Pachelbel in Re. La \"Terza Sinfonia\" di Henryk G\u00f3recki inizia con un ampio canone all'ottava per gli archi. Steve Reich usa un processo che chiama \"phasing\", che \u00e8 un canone con distanza variabile tra le voci. Molti artisti di musica leggera hanno avuto brani di successo usando parti di canoni famosi nelle loro composizioni.\nTipi di canone.\nIl canone pu\u00f2 essere classificato in base al numero delle voci, all'intervallo al quale ciascuna imitazione successiva \u00e8 trasposta rispetto all'antecedente, al fatto che le voci siano inverse, retrograde; entrano inoltre in gioco la distanza temporale tra ciascuna voce e il fatto che gli intervalli della seconda voce coincidano con quelli della prima o vengano modificati per obbedire alle esigenze della scala diatonica; infine l'eventuale differenza nel valore delle note tra l'antecedente e le sue imitazioni successive. Nella pratica dell'arte musicale i compositori hanno spesso impiegato anche pi\u00f9 di uno dei metodi suddetti simultaneamente.\nNumero di voci.\nUn canone dove la melodia \u00e8 seguita da una voce di contrappunto \u00e8 detto a due voci, se le voci complessive sono \"n\", viene similmente chiamato canone a \"n\" voci. Tale terminologia pu\u00f2 essere utilizzata in combinazione con una relativa ad altre caratteristiche del canone.\nIntervallo.\nIn un canone ad intervallo la voce conseguente imita la voce guida (antecedente) a un intervallo preciso, diverso dall'ottava o unisono (esempio: canone alla seconda, quinta, settima, etc.). Se la conseguente imita l'antecedente secondo il preciso intervallo assegnato, si parla di canone esatto; se l'imitazione segue l'intervallo (ad es: terza) ma non la qualit\u00e0 (maggiore/minore), si parla di canone diatonico.\nInversione.\nUn canone inverso (detto anche \"canone per moto contrario\") fa muovere la voce conseguente in moto contrario rispetto alla voce antecedente. Ad esempio, se quest'ultima sale di una quinta, la conseguente scende di quinta, e viceversa. Una sottovariante del canone inverso, \"a specchio\", mantiene esattamente gli intervalli: una sesta maggiore rester\u00e0 una sesta maggiore, e non potr\u00e0 diventare minore. Nella grande maggioranza dei casi, tuttavia, per venire incontro alle esigenze della scala diatonica, i compositori non adoperano canoni a specchio.\nRetrogradazione.\nIn un canone retrogrado, noto anche come \"cancrizzante\", la voce conseguente inizia dall'ultima nota della voce antecedente e prosegue all'indietro, terminando con quella iniziale, (do, mi, sol-sol, mi, do)\nCanoni mensurali e a tempo.\nIn un canone mensurale (noto anche come \"canone proporzionale\"), la voce conseguente imita l'antecedente con una certa proporzione ritmica. Ad esempio, pu\u00f2 raddoppiarne i valori ritmici (\"canon per augmentationem\" alla latina, o \"sloth canon\" nei paesi di lingua inglese) o dimezzarli (\"canon per diminutionem\"). Il \"phasing\" \u00e8 poi un tipo di canone che comporta l'applicazione di proporzioni ritmiche modulanti secondo una scala graduata, cambiando man mano.\nAltri tipi di canone.\nIl tipo pi\u00f9 familiare di canone \u00e8 probabilmente quello perpetuo/infinito, detto anche \"canone circolare\" oppure \"rota\" (in latino \"canon perpetuus\"; in inglese \"round\"). Esso, quando ogni voce del canone arriva al termine, pu\u00f2 ricominciare dall'inizio, in una specie di moto perpetuo. \nUn esempio di \"canone perpetuo\" nella musica popolare \u00e8 dato da \"Fra' Martino\", mentre uno tratto dalla musica colta \u00e8 dato dal secondo tema del primo movimento della settima sinfonia di Beethoven.\nEsistono anche altri tipi di canone come quello \"a spirale\", il \"canone accompagnato\" e il \"canone doppio\" o \"triplo\".\nAscolto.\n : il \"Canone\" di Johann Pachelbel (file Ogg di 5,11 MB)."}
{"id": "98263", "revid": "9", "url": "https://it.wikipedia.org/wiki?curid=98263", "title": "Fondi pensione", "text": ""}
{"id": "98267", "revid": "111373", "url": "https://it.wikipedia.org/wiki?curid=98267", "title": "Freienbach", "text": "Freienbach (toponimo tedesco) \u00e8 un comune svizzero di 15\u00a0959 abitanti del Canton Svitto, nel distretto di H\u00f6fe; ha lo status di citt\u00e0.\nGeografia fisica.\nFreienbach si affaccia sul lago di Zurigo e ha una superficie di 20,30 km\u00b2; .\nSociet\u00e0.\nEvoluzione demografica.\nSecondo l'Ufficio federale di statistica, Freienbach conta 15\u00a0959 abitanti (2015), con una densit\u00e0 pari a 786 ab./km\u00b2.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl comune \u00e8 servito dalle linee ferroviarie Zurigo-Ziegelbr\u00fccke, Pf\u00e4ffikon-Arth e Rapperswil-Pf\u00e4ffikon."}
{"id": "98272", "revid": "1305772", "url": "https://it.wikipedia.org/wiki?curid=98272", "title": "Erlenbach", "text": ""}
{"id": "98274", "revid": "254059", "url": "https://it.wikipedia.org/wiki?curid=98274", "title": "Distretto di Meilen", "text": "Il distretto di Meilen \u00e8 un distretto del Canton Zurigo, in Svizzera. Confina con i distretti di Horgen a sud-ovest, di Zurigo, di Uster e di Hinwil a nord, con il Canton San Gallo (distretto di See-Gaster) a est e con il Canton Svitto (distretto di H\u00f6fe) a sud. Il capoluogo \u00e8 Meilen.\nComuni.\nAmministrativamente \u00e8 diviso in 11 comuni:"}
{"id": "98276", "revid": "399", "url": "https://it.wikipedia.org/wiki?curid=98276", "title": "West Bank", "text": ""}
{"id": "98279", "revid": "110157", "url": "https://it.wikipedia.org/wiki?curid=98279", "title": "Hombrechtikon", "text": "Hombrechtikon (toponimo tedesco) \u00e8 un comune svizzero di 8\u00a0620 abitanti del Canton Zurigo, nel distretto di Meilen.\nGeografia fisica.\nHombrechtikon si affaccia sul Lago di Zurigo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHombrechtikon \u00e8 servito dall'omonima stazione sulla ferrovia Uerikon-Bauma e da quella di Feldbach sulla Rechtsufrigen Z\u00fcrichseebahn (linea S7 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "98280", "revid": "1393243", "url": "https://it.wikipedia.org/wiki?curid=98280", "title": "Blackmoor", "text": "Blackmoor \u00e8 una ambientazione fantasy per gioco di ruolo originariamente creata, all'inizio degli anni settanta, da Dave Arneson, il co-creatore di \"Dungeons &amp; Dragons\". Blackmoor \u00e8 l'ambientazione di gioco di ruolo giocata da pi\u00f9 lungo tempo. \u00c8 una terra misteriosa, piena di reliquie tecnologiche del passato miscelati in un'ambientazione \"sword and sorcery\".\nPubblicazione originaria.\nL'ambientazione fu pubblicata in origine dalla Tactical Studies Rules (TSR) nel 1975 in un libretto intitolato \"Blackmoor\"; si tratta del secondo supplemento per Original D&amp;D (il primo fu \"Greyhawk\"), in cui vengono aggiunte regole, mostri, tesori e l'avventura \"Temple of the Frog\".\nClassi aggiuntive.\nSono state aggiunte due nuove classi del personaggio:\nSistema di localizzazione del colpo.\n\"Blackmoor\" aggiunse un sistema di localizzazione del colpo per cui ad ogni zona del corpo umano venivano assegnati dei punti ferita; se una specifica zona li esauriva, il personaggio rimaneva invalido oppure moriva. Le aree vulnerabili come la testa avevano pochi punti ferita, mentre quelle meno critiche come le gambe ne potevano avere quanto il personaggio nel suo complesso. Queste regole erano previste per diversi tipi di creature, dagli umanoidi ai pesci. I personaggi avevano una probabilit\u00e0 maggiore di colpire il torso o le braccia, piuttosto che la testa o le gambe. Questa probabilit\u00e0 veniva anche corretta secondo l'altezza e la portata dell'arma.\nAvventure sottomarine.\n\"Blackmoor\" proponeva anche avventure sottomarine. Il supplemento descriveva regole per nuotare (come restrizioni sul peso dell'equipaggiamento, avere le mani libere ecc.) e per l'uso delle armi (poche armi da lancio, attacchi elettrici, niente fuoco ecc.). \"Blackmoor\" forniva numerosi mostri subacquei ed equipaggiamento utile in queste avventure.\nMalattie.\n\"Blackmoor\" aggiunse linee guida per gestire le malattie dei personaggi.\nModuli di espansione.\nNegli anni ottanta, l'ambientazione \"Blackmoor\" venne espansa con i moduli della serie DA, ufficialmente ambientati nel mondo di Mystara. I moduli descrivevano un gruppo di avventurieri che viaggiavano nel passato per visitare Blackmoor. Prodotti successivi per Mystara aggiunsero ulteriori riferimenti a Blackmoor, rendendolo una parte integrante dell'ambientazione.\nd20 System.\nLa Zeitgeist Games , dove lavorava Arneson prima della sua scomparsa, ha prodotto una versione aggiornata al d20 System di Blackmoor pubblicata dalla Goodman Games nel 2004. \u00c8 nuovamente un'ambientazione separata."}
{"id": "98281", "revid": "1436974", "url": "https://it.wikipedia.org/wiki?curid=98281", "title": "Camposilvano (Velo Veronese)", "text": "Camposilvano (\"Camposilv\u00e0n\" in veneto) \u00e8 una frazione di Velo Veronese, in provincia di Verona.\nFu uno degli antichi Tredici Comuni.\nCovolo.\n\u00c8 una grandissima cavit\u00e0 naturale, nata da un crollo, totalmente esposta all'esterno ed ha la forma di un quarto di sfera irregolare con le sue misure: largo 70 metri, alto 35 metri e profondo 50 metri. Prima del crollo era una enorme cavit\u00e0 carsica (\"ipogeo\") nata dal cedimento di circa un quarto del monte sovrastante.\nNel suo interno ha un microclima di inversione termica, tanto che \u00e8 possibile avere nevicate estive all'interno del Covolo. La struttura aveva una presenza umana di almeno 50.000/70.000 anni a.C. Da pochi anni fa parte di un percorso di visita annesso al \"Museo Geopaleontologico\" ed \u00e8 vietato l'accesso al suo interno per motivi di sicurezza.\n\u00c8 interessante una tradizione oramai entrata a far parte della vita del Covolo: la messa della vigilia di Natale con la partecipazione di locali, soggiornanti nei due campeggi della zona e della struttura di don Calabria. Nella tradizione \u00e8 entrato a far parte il coro de \"Le Falie\", un coro locale oramai di levatura internazionale.\nValle delle sfingi.\n\u00c8 una valle con rocce affioranti, lunga quasi un chilometro, con una serie di monoliti in calcare modellati dalla disgregazione e dall'erosione. Sono allineati sul fondovalle e regolarmente distanziati l'uno dall'altro. Alcuni hanno forme particolari.\nMuseo Geopaleontologico.\nIl \"Museo Geopaleontologico\" \u00e8 uno dei sette musei coordinati dalla Comunit\u00e0 montana della Lessinia. \u00c8 l'evoluzione del museo privato iniziato da \"Attilio Benetti\" detto \"Tilio\", personaggio di origine locale a cui sono dedicate pi\u00f9 specie animali fossili.\nConservava inizialmente fossili e reperti (come l'orso dei covoli di \"Velo\") prevalentemente della zona e della \"Purga di Velo\". Attualmente, con una politica di scambi, custodisce fossili provenienti da tutto il mondo.\nChiesetta di San Carlo Borromeo.\nSi narra che San Carlo Borromeo pass\u00f2 e dimor\u00f2 per un periodo non breve a Camposilvano, allora uno dei 13 comuni cimbri, sulla via del Concilio di Trento. Fu costruita nel 1606 e a lui dedicata anni prima che fosse proclamato santo.\nVerso met\u00e0 luglio si festeggia la festa dell'emigrante e di San Carlo. La cappella fu visitata in occasione della visita pastorale nel 1634 dal vescovo Giustiniani. La sistemazione attuale \u00e8 del 1907; il bel campanile \u00e8 stato eretto nel 1909.\nContrada Valle.\nLa \"contrada Valle\" \u00e8 a nord di Camposilvano, a lato della strada che conduce alla Conca dei Parpari. \u00c8 un antico abitato cimbro tipico (\"villaggio in pietra\") provvisto anche di giassara. \u00c8 stato recentemente acquisito dalla Comunit\u00e0 montana della Lessinia con un obiettivo ambizioso: creare un centro studi di architettura in convenzione con pi\u00f9 universit\u00e0.\nLa caratteristica degli edifici della contrada \u00e8 particolare: il tetto non \u00e8 totalmente di lastame, ma misto e con una pendenza notevole. I lati e la canna fumaria sono in pietra ed il centro in canna palustre. Il progetto dovrebbe essere affidato a Paolo Portoghesi.\nContrada Ba.\nLa contrada Ba \u00e8 costituita da un gruppo isolato di malghe sito a circa 1200 metri s.l.m., che \u00e8 stato restaurato e riportato alle origini costituendo quasi un museo all'aperto."}
{"id": "98292", "revid": "1745361", "url": "https://it.wikipedia.org/wiki?curid=98292", "title": "Orazio (Disney)", "text": "Orazio (\"Horace Horsecollar\"), il cui nome completo \u00e8 Orazio Cavezza, \u00e8 un personaggio immaginario dei fumetti e dei cartoni animati ideato da Walt Disney e dal disegnatore Ub Iwerks. Ha esordito al cinema nel cortometraggio \"L'aratro di Topolino\" (The Plow Boy) del 1929 e nei fumetti nella striscia giornaliera di Topolino realizzata da Floyd Gottfredson e pubblicata sui quotidiani americani il 3 aprile 1930. Fu la prima spalla di Topolino nella serie di cortometraggi degli anni venti e trenta prima che venisse rimpiazzato da Pippo. \u00c8 apparso come protagonista o comprimario in migliaia di storie a fumetti realizzate in vari paesi del mondo.\nGenesi e sviluppo del personaggio.\nInizialmente \u00e8 un vero e proprio cavallo con pochi tratti antropomorfi. Il cognome indica il collare di legno con cui il personaggio viene disegnato sin dai suoi esordi, tranne per un certo periodo nel quale venne sostituito da un papillon, accessorio che poi verr\u00e0 posto direttamente sulla cavezza quando, dalla met\u00e0 degli anni settanta ritorna a indossarla. Un primo prototipo di Orazio \u00e8 presente nel corto \"I due cavalieri di Minni\" del 1929, quando Topolino cavalca un intelligentissimo cavallo, malizioso e furbo; il vero e proprio Orazio esordisce per\u00f2 solo ne \"L'aratro di Topolino\" distribuito nei cinema statunitensi il 28 giugno 1929, in cui, pur essendo ancora la cavalcatura di Topolino, sfoggia il canonico sfacciato sorriso equino, ride in maniera irriverente e indossa la classica bombetta che lo contraddistingue; continua a essere il cavallo di Topolino in \"Topolino vince il bandito\" (\"The Cactus Kid\", 10 maggio 1930), ma gi\u00e0 nel successivo corto \"Topolino pompiere\" \"(Fire Fighters\" 20 giugno 1930), diretto da Bert Gillett, si erge su tutti come il capo dei pompieri nel tentativo (fallito) di salvare la casa in fiamme di Minni. Questa evoluzione del personaggio era gi\u00e0 stata anticipata nei fumetti nella storia \"Topolino nella valle infernale\", pubblicata sui quotidiani statunitensi a partire dal 1\u00ba aprile fino al 20 settembre 1930, inizialmente su testi di Disney e disegni di Win Smith, per poi passare a Floyd Gottfredson. Nei corti a partire da \"Topolino ballerino\" e nei fumetti da \"Topolino e gli zingari\", fa coppia con Clarabella.\nCos\u00ec come Gottfredson fece evolvere Topolino da monello da strada a personaggio maturo e adulto sempre in viaggio per una nuova avventura o alle prese con qualche mistero, anche il personaggio di Orazio evolve sia graficamente, divenendo un cavallo antropomorfo estremamente stilizzato, sia caratterialmente, e al suo esordio spicca soprattutto per la sua risata equina e per essere l'oggetto di ripetuti scherzi e battute da parte di Topolino; il personaggio diviene cos\u00ec la prima spalla, contraltare saggio e compito, spesso saccente e goffo (ma solo per non renderlo pi\u00f9 attraente del \"Topo\"), del Topolino in gamba ma ancora monello degli esordi. Molto timido, grazie al ruolo di \"cupido\" svolto dall'amico Topolino la sua relazione con Clarabella si ufficializza con la proposta di matrimonio in \"Topolino e la pensione di Clarabella\" (1\u00ba dicembre 1931 - 9 gennaio 1932; in Italia su \"Nel regno di Topolino\" n.19 del luglio 1936), anche se le nozze non avverranno mai. Orazio non riesce a seguire il ritmo irrefrenabile dell'intraprendente Topolino, per\u00f2 \u00e8 coprotagonista con lui in pi\u00f9 di un'avventura: vale la pena di citare \"Topolino e Orazio nel castello incantato\" del 1932, e \"Topolino e il tesoro di Clarabella\" del 1935: ma in tale data, al fianco di Topolino si trovano ormai personaggi pi\u00f9 interessanti e divertenti come Pippo e persino Paperino, cos\u00ec Orazio, perdendo progressivamente persino lo status di fidanzato di Clarabella (l'ultima volta li si vede assieme in \"Topolino sosia di Re Sorcio\" del 1937), si limiter\u00e0 a dei semplici cameo; parimenti nell'animazione, comparso per l'ultima volta come co-protagonista in \"Topolino in vacanza\" del 1934 come parte dello storico quartetto di amici (Orazio, Clarabella, Topolino e Minni), scomparir\u00e0 quasi del tutto dopo il 1935. Con il passare degli anni, grazie a Gottfredson, sulle strisce quotidiane Orazio acquista un vestiario completo e, con lo svilupparsi dell'idea di una citt\u00e0 di Topolino, da contrapporsi alla Paperopoli di Barks, inizia a svolgere la professione di riparatore aggiusta-tutto, mestiere ideale per una citt\u00e0 in continua crescita, dove gestisce un piccolo negozio di riparazioni; in alcune occasioni sbizzarrisce il proprio ingegno, apportando modifiche agli oggetti o impegnandosi addirittura nell'ideazione di nuove invenzioni, divenendo l'equivalente di Topolinia dell'inventore di Paperopoli Archimede Pitagorico.\nNegli anni novanta \u00e8 protagonista insieme a Clarabella, di un ciclo di storie noto come \"Gli anni muggenti di Clarabella\", ambientato negli anni trenta e ideato da Philippe Gasc, dove il personaggio \u00e8 giornalista e fotografo. Le sue apparizioni restano comunque poco frequenti, pur rimanendo una presenza costante nella vita di Topolino e subendo un'evoluzione che lo ha portato a essere, da ottuso pallone gonfiato delle prime strisce di Gottfredson, a responsabile e umile lavoratore, nonch\u00e9, a partire dalla fine degli anni '60, nuovamente fidanzato di Clarabella. Pi\u00f9 recentemente, dopo essere comparso nel programma televisivo \"Mickey Mouse Works\", in \"House of Mouse\" ed essere comparso in alcune scene di \"Chi ha incastrato Roger Rabbit\", del Canto di Natale di Topolino, e de Il principe e il povero \u00e8 comparso soprattutto come protagonista di storie di media o breve lunghezza in affiancamento ad altri personaggi; il suo ruolo di spalla di Topolino \u00e8 stato rispolverato in alcune storie di pi\u00f9 lungo respiro."}
{"id": "98294", "revid": "15756", "url": "https://it.wikipedia.org/wiki?curid=98294", "title": "Up Front", "text": "Up Front \u00e8 un wargame e gioco di carte ambientato nella seconda guerra mondiale, originariamente pubblicato dalla Avalon Hill nel 1983. La Hasbro, che ha acquisito i diritti sul gioco in seguito all'acquisto della Avalon Hill li ha ceduti alla Multi-Man Publishing, che per\u00f2 non ne \u00e8 riuscita a pubblicare una nuova edizione. Nel dicembre 2012 una campagna su Kickstarter da parte della Radiant Games per pubblicare una nuova edizione ha raccolto oltre 300.000\u00a0$ rispetto ai 30.000\u00a0$ che erano stati posti come obiettivo.\nNato come una versione della serie \"Squad Leader\" da giocare con le carte, \"Up Front\" \u00e8 molto differente da altri wargame, in quanto le unit\u00e0 non sono rappresentate da pedine disposte su una mappa. In \"Up Front\" le unit\u00e0, il terreno e gli innumerevoli fattori che influenzano il combattimento sono rappresentate da carte.\nGli appassionati asseriscono che questo sistema di gioco conferisce un senso pi\u00f9 realistico al combattimento, a livello di squadra. Nei wargame tradizionali i giocatori hanno una visione globale del terreno e delle location, mentre in \"Up Front\" il terreno \u00e8 modificato durante la partita, emulando il modo in cui i soldati in guerra incontrano ed esplorano il territorio.\nIl gioco contiene due tipi differenti di carte: \"Personalit\u00e0\" e \"Azione\". Una carta \"Personalit\u00e0\" rappresenta un'unit\u00e0 (un soldato o un veicolo da guerra), incluso il suo nome, il rango, l'arma che trasporta e le sue caratteristiche di combattimento (potenza di fuoco a vari raggi e capacit\u00e0 di difesa). Le carte \"Azione\" hanno un duplice ruolo possono essere pescate per reintegrare la mano di un giocatore ed a seconda del loro tipo giocate con vari effetti, oppure possono essere pescate in fase di risoluzioni di vari tipi di azione (fuoco, tentativi di cecchinaggio, tentativi di superare un fiume, prove di morale, ecc.) per verificare il successo dell'azione. A questo scopo riportano sia la descrizione dell'effetto che possono avere se giocate dai giocatori, sia dei numeri casuali che vengono utilizzati se vengono pescate per risolvere delle azioni.\nI tipi di carta azione possono essere:\nIl gioco originale include unit\u00e0 tedesche, statunitensi e russe insieme al loro equipaggiamento. In seguito furono pubblicate due espansioni: \"Desert War\" e \"Banzai\". La prima aggiunse unit\u00e0 italiane e francesi, la seconda unit\u00e0 inglesi e giapponesi, insieme a regole aggiuntive."}
{"id": "98323", "revid": "270833", "url": "https://it.wikipedia.org/wiki?curid=98323", "title": "Braccialetto Livestrong", "text": "Il braccialetto Livestrong \u00e8 un ornamento da polso ideato dal ciclista Lance Armstrong nell'estate del 2004, creato come parte di un programma educativo denominato \"Wear Yellow Live Strong\", che aveva l'intento di sostenere le vittime e i guariti del cancro e consapevolizzare sulla malattia.\nI braccialetti, fabbricati in gomma gialla, avevano impresso il motto \"LIVESTRONG\" (/liv'stro\u014b/ e non */'laivstrong/), e il colore scelto fu per l'importanza che aveva nella vita del ciclista il giallo, che \u00e8 appunto il colore della maglia portata dal leader del Tour de France.\nIl braccialetto nei primi anni Duemila \u00e8 divenuto un fenomeno di massa, dapprima apparendo ai polsi di molti partecipanti al Tour de France, poi a quelli di moltissime personalit\u00e0 e celebrit\u00e0, oltre che a svariati atleti di ogni categoria."}
{"id": "98324", "revid": "38120", "url": "https://it.wikipedia.org/wiki?curid=98324", "title": "Jet McQuack", "text": ""}
{"id": "98325", "revid": "228587", "url": "https://it.wikipedia.org/wiki?curid=98325", "title": "Wiskervilles", "text": ""}
{"id": "98328", "revid": "590", "url": "https://it.wikipedia.org/wiki?curid=98328", "title": "Calisota", "text": "Il Calisota \u00e8 un immaginario stato degli Stati Uniti d'America, appartenente all'universo Disney, citato per la prima volta dal \"cartoonist\" Carl Barks, che per idearne il nome probabilmente fuse i nomi di California e Minnesota.\nLe interpretazioni sull'estensione effettiva dello Stato, per\u00f2, sono differenti. Infatti, mentre per Barks il Calisota \u00e8 un piccolo Stato il cui territorio \u00e8 di poco pi\u00f9 vasto rispetto a quello occupato dalla sua capitale, Paperopoli (la circostanza \u00e8 confermata dalla presenza dell'ambasciata paperopolese in \"Zio Paperone e il tesoro di Marco Polo\"), il suo erede pi\u00f9 fedele, Don Rosa, pensa al Calisota come ad uno Stato di pi\u00f9 ampia estensione (vedi \"La Saga di Paperon de Paperoni\"), inquadrato dagli Stati Uniti d'America ma indipendente, come possono esserlo San Marino o la Citt\u00e0 del Vaticano in Italia. Pi\u00f9 simile a quella di Rosa \u00e8 la visione di Romano Scarpa, che in \"Topolino imperatore della Calidornia\", indipendentemente da Barks, chiama lo Stato in cui sono presenti le citt\u00e0 di Paperopoli e Topolinia (nell'edizione italiana \u00e8 presente Giuncavilla, che diventa Ocopoli in quella francese) Calidornia. Tutte queste tre versioni, per\u00f2, hanno in comune la collocazione geografica, ponendo lo Stato di fronte all'Oceano Pacifico. Tale posizione \u00e8 stata, successivamente, confermata sia su \"Duck Tales\" (anche se nel 41\u00ba episodio il Deposito di Paperone \u00e8 posto sul lato opposto), sia su \"Quack Pack\".\nLo stemma dello Stato, che poi \u00e8 quello di Paperopoli, \u00e8 un papero dorato su campo blu (vedi la gi\u00e0 citata \"Zio Paperone e il tesoro di Marco Polo\")."}
{"id": "98330", "revid": "481349", "url": "https://it.wikipedia.org/wiki?curid=98330", "title": "Indiana Pipps", "text": "Indiana Pipps \u00e8 un personaggio immaginario dei fumetti Disney Italia, creato da autori italiani nel 1988. La prima storia in cui appare \u00e8 \"\", su testi di Bruno Sarda e disegni di Maria Luisa Uggetti. Gli autori che lo hanno disegnato pi\u00f9 spesso sono Giampiero Ubezio e Massimo De Vita.\n\u00c8 un cugino di Pippo, ispirato nel nome, nell'abbigliamento e nello stile di vita ad Indiana Jones (il titolo della prima storia di apparizione del personaggio, \"I predatori del tempio perduto\" richiama proprio i primi due film della serie di Indiana Jones), \u00e8 un archeologo estremamente avventuroso, impegnato in spedizioni e ricerche ai quattro angoli della terra, durante le quali spesso si scontra con il suo storico nemico, il Doctor Kranz, un archeologo rivale che lo segue come un'ombra per \"rubare\" le sue scoperte per ricavarne fama e facili guadagni. A Indiana Pipps non interessa trarre profitto dalle proprie stravaganti avventure, ma solo appagare il suo desiderio per la natura selvaggia e ottenere prestigio e rispetto dai suoi colleghi archeologi.\nNelle storie tradotte e adattate per il mercato degli USA e di altri paesi, il personaggio \u00e8 stato ribattezzato \"Arizona Goof\"; in alcune storie italiane viene anche indicato come Arizona Jones.\nCaratteristiche e \"attrezzatura\".\nPer la maggior parte del tempo vive in Amazzonia, su una capanna in cima ad un albero, insieme al suo giaguaro Poldo, all'anaconda Bill e ad altri animali, ma dopo aver riallacciato i rapporti con il cugino e aver conosciuto Topolino trascorre molto tempo a Topolinia, ospite di Pippo, e in una storia \u00e8 stato mostrato acquistare una casa nella zona paludosa e selvaggia nei dintorni della citt\u00e0. Coinvolge spesso Topolino e pi\u00f9 raramente suo cugino Pippo nelle sue bizzarre avventure.\nAnatomicamente \u00e8 estremamente simile al cugino (tanto da venire scambiato per lui in pi\u00f9 di un'occasione), differenziandosene soltanto per l'abbigliamento da esploratore, per la barba pi\u00f9 curata e per il fisico atletico; inoltre, a partire dalla storia \"Indiana Pipps e la fonte della \"bellezza\" (1993) viene generalmente disegnato con gli occhi come quelli di Topolino, a differenza di quelli di Pippo composti solo dalle pupille. Nella storia d'esordio, Indiana Pipps mostra una capigliatura riccioluta (il cugino appare invece sempre calvo), caratteristica mai pi\u00f9 ripresa nelle storie successive.\nIndiana Pipps si definisce \"di gusti pi\u00f9 spartani\"\" (rispetto al Kranz, che ama le auto sportive e gli alberghi lussuosi, come si vede in \"Indiana Pipps e il ritorno del doctor Kranz\"). Il suo amore per l'avventura lo porta ad evitare qualsiasi via pi\u00f9 \"comoda\": non entra in casa dalla porta perch\u00e9 preferisce la finestra (e non si limita a scavalcare il davanzale se pu\u00f2 attraversare la finestra al volo usando una corda come liana); piuttosto che dormire su un letto preferisce piantare una tenda in giardino (o addirittura in camera), e se c'\u00e8 un tesoro in un castello che pu\u00f2 comodamente essere raggiunto in autobus, lui arriver\u00e0 in deltaplano (vedi \"Indiana Pipps e i calzari di Lancillotto\"). Fin da bambino dimostra il suo coraggio al limite della temerariet\u00e0 organizzando un presepe vivente usando un toro inferocito al posto del classico bue (\"Indiana Pipps e il mistero di Babbo Natale\").\nIl suo cibo preferito sono le \"Negritas\", particolari liquirizie prodotte in un angolo remoto della foresta amazzonica che sembrano piacere a poche persone all'infuori di lui, ma che lo tirano spesso fuori dai guai proprio in quanto repellenti per i nemici.\nConosce molti trucchi per sopravvivere nelle condizioni pi\u00f9 estreme, appresi durante le sue avventure intorno al mondo. Ad esempio quando vuole proteggersi dal riverbero del sole \u00e8 in grado costruire un paio di rudimentali \"occhiali\" adoperando un pezzo di legno e un coltello, come gli hanno insegnato gli Irochesi (\"Indiana Pipps e la valle dei 7 soli\"), mentre per non soccombere al gelo himalayano pratica il tai-chi, grazie al quale riesce pure a sciogliere la neve che lo circonda (\"Indiana Pipps e il sigillo Vallindo\"). Porta sempre appeso alla cintura un lazo, che adopera con la stessa maestria con cui Indiana Jones usa la frusta: con esso combatte, recupera oggetti, trova appigli per salvarsi quando sta cadendo, ecc. Nella storia \"Topolino e la minaccia preistorica\", Indiana Pipps usa proprio la frusta, anche se finisce per darsela nell'occhio e non addosso ai suoi avversari. Come Indiana Jones, anche Pipps ha sempre con s\u00e9 una rivoltella, ma \u00e8 finta: serve come contenitore per le Negritas e pu\u00f2 \"spararle\" direttamente in bocca (spesso per\u00f2 gli avversari di Pipps pensano che si tratti di una pistola vera, come ad esempio in \"Indiana Pipps e l'isola perduta\").\nPer i viaggi pi\u00f9 lunghi e avventurosi, Indiana Pipps si serve anche di un'autovettura, familiarmente battezzata \"Gippippa\": si tratta di un fuoristrada personalizzato con curiosi dispositivi che gli permettono di galleggiare e affrontare i terreni pi\u00f9 ripidi ed estremi.\nRelazioni sentimentali.\nIndiana Pipps, proprio come Indiana Jones, non sa resistere al fascino femminile.\nNella sua prima avventura, l'archeologo conosce Clarabella e se ne innamora, non ricambiato (lei \u00e8 gi\u00e0 fidanzata con Orazio). In una storia successiva, si lamenta del fatto che \"l'irresistibile Clarabella\" sia rimasta a Topolinia.\nNella gi\u00e0 citata \"Indiana Pipps e la fonte della \"bellezza\"\", il protagonista vorrebbe diventare pi\u00f9 bello per conquistare il suo idolo, l'attrice Lara Sol, interprete di film quali \"Bellissima\" (parodia dell'omonimo film) e \"BASIC &amp; Dos\" (parodia di \"Basic Instinct\"). L'attrice, notevolmente ingrassata fuori dal set, parte per le Ande insieme al Kranz alla ricerca della leggendaria \"fonte della bellezza\" scoperta dai Conquistadores, ma la bellezza \u00e8 un concetto relativo, e per i poveri popoli andini essere belli vuol dire essere ben nutriti: quando Pipps, durante una rissa con Kranz, cade nella fonte bevendone la magica acqua, diventa istantaneamente grasso come Lara. Attrice, professore ed archeologo passeranno molto tempo insieme, allenandosi duramente per dimagrire, sfruttando un puma come \"personal trainer\" (facendosi inseguire).\nIn \"Indiana Pipps e il lago della sapienza\" l'archeologo si invaghisce follemente della dottoressa Flanders, durante un'intervista televisiva. Stavolta ricorrer\u00e0 a un'acqua miracolosa, e avr\u00e0 modo di constatare che anche la sapienza (come la bellezza nell'avventura precedente) pu\u00f2 essere relativa (difatti il liquido fornisce un'eccezionale conoscenza per gli standard di qualche secolo prima), ma alla fine scopre che alla dottoressa Flanders piacciono i tipi avventurosi e non i dotti.\nIn \"Indiana Pipps all'inseguimento della Stella Verde\" (omaggio al film All'inseguimento della pietra verde) il protagonista aiuta Giada, una bella ragazza della Normandia, a recuperare un prezioso smeraldo a forma di stella, cimelio di famiglia che le \u00e8 stato sottratto con la forza da un miliardario-ladro. Giada inizialmente appare molto imbranata, ma la presenza di Indiana Pipps la trasforma in una vera avventuriera, di cui l'archeologo si innamora, solo che lei non sembra badare alle sue \"avances\". Ad un certo punto, Pipps le fa addirittura una proposta di matrimonio, alla quale la ragazza sembra molto turbata. Infatti, dopo aver ritrovato lo smeraldo, che si scopre dotato di grandi poteri magici, Giada si riveler\u00e0 come una fata, alla quale \u00e8 proibito sposare gli umani. Indiana \u00e8 costretto a dirle addio, ma in realt\u00e0 non si rassegna e spera un giorno di conquistarla.\nIn \"Indiana Pipps e i calzari di Lancillotto\" (di Sarda-De Vita, 1997), \u00e8 Giada stessa a chiedere l'aiuto di Indiana (contattandolo con alterazioni della realt\u00e0 simili a quelle usate da Yor nella quadrilogia della \"Spada di Ghiaccio\") per impedire che Kranz metta le mani su un paio di calzari magici appartenuti al cavaliere, che Mago Merlino nascose in un castello in Normandia. Le altre fate accettano che Giada accompagni Indiana nell'avventura, ma potr\u00e0 salvarlo con la magia solo una volta: Giada per\u00f2 viola la regola e lo salva due volte, anche se questo significa perdere lo \"status\" di fata. Indiana Pipps potrebbe sposarla perch\u00e9 \u00e8 diventata una mortale, ma non ne approfitta, anzi rivela di essersi salvato da solo la seconda volta, per cui Giada non perde i poteri; ancora una volta i due devono separarsi, ma prima dell'addio Giada lo ringrazia con un bacio e... delle Negritas.\nGiada compare una terza volta nel 2002, in \"Indiana Pipps e la spada del Paladino\" (di Nigro/Palazzi), un'avventura che vede Indiana a Parigi alla ricerca della mitica Durlindana, la spada del paladino Orlando. Dopo aver sventato, grazie all'aiuto dell'elfo Rulf (inviato proprio da Giada), il piano di Kranz per mettere le mani sul meteorite con il cui metallo fu forgiata la spada leggendaria, Indiana viene ricompensato dalla fata con il permesso di passare, contravvenendo alle regole ordinarie del mondo fatato, un'intera serata con lei a Parigi.\nIn \"Indiana Pipps e la fallimentopatia\", Indiana Pipps, depresso dopo un insuccesso, ha la possibilit\u00e0 di trascorrere la serata in compagnia di una bella ragazza, ma se ne va quando questa critica la sua auto, la Gippippa. La ragazza viene poi aggredita dal fuoristrada, ma in realt\u00e0 non si tratta di una vendetta di Indiana Pipps, bens\u00ec dell'auto stessa, divenuta \"pensante\" a causa dell'inserimento di un componente di origine aliena.\nNella storia \"Indiana Pipps e l'irraggiungibile Intrepidy\" si innamora di Intrepidy, una conduttrice di programmi televisivi di avventura rivelatasi una creazione virtuale (in seguito, infatuatosi della sua programmatrice, si dedica allo studio dell'informatica).\nIn \"Indiana Pipps e l'amaca del faraone\" Indiana collabora con Topolino e Colette, una ragazza bionda. Indiana potrebbe essere attratto o innamorato di lei, ma quando questa rivela di essere una criminale non esita a procedere di conseguenza.\nNegritas.\nLe Negritas sono una marca immaginaria di liquirizie, presenti nei fumetti Disney con protagonista Indiana Pipps.\nLe Negritas sono indubbiamente uno degli elementi pi\u00f9 caratteristici del personaggio di Indiana Pipps. Si tratta di liquirizie purissime di cui Indiana \u00e8 da sempre ghiotto, fino ad averne voglia persino nei frangenti pi\u00f9 difficili (vedi \"Indiana Pipps e le sfere dei Chirp\u00f2\"). Vengono prodotte in una remota localit\u00e0 dell'Amazzonia, e vengono recapitate a Topolinia all'interno di una cassa di legno, che spesso contiene anche scorpioni o serpenti velenosi, fatto che pare non turbare mai l'archeologo. Il produttore delle Negritas \u00e8 chiamato a volte Paco, a volte Pablo e a volte Pedro, ma nella prima storia in cui compare viene spiegato che il suo vero nome \u00e8 Francisco Carmelo Negrita ed \u00e8 di origini boliviane.\nOvviamente, Indiana Pipps non manca mai di offrirle a chi gli sta intorno, sia questi il suo amico Topolino oppure un coccodrillo pronto a divorarlo (vedi \"Indiana Pipps all'inseguimento della Stella Verde\"). La maggior parte della gente trova le Negritas disgustose, ma nessuno lo dice mai a Pipps per paura di offenderlo, tanto che a volte si limitano a declinare l'offerta (solo Clarabella nella storia \"Indiana Pipps e il punto decisivo\" sembra apprezzarle).\nLe Negritas sono sia un punto debole che un punto di forza per Indiana Pipps: nel primo caso, perch\u00e9 non ne pu\u00f2 fare a meno (in \"\"Indiana Pipps e la valle dei Sette Soli\", il Doctor Kranz rapisce Paco per attirare Pipps in una trappola) e un punto di forza perch\u00e9 altre volte gli hanno salvato la vita, come in una storia in cui cede la sua intera scorta ad una banda di predoni in cambio della libert\u00e0 (in \"Indiana Pipps e il trono magico\"). Oltre alle Negritas \"standard\" ne esistono anche versioni \"alternative\", che hanno un ruolo importante nelle avventure in cui appaiono: in \"Indiana Pipps e il sigillo Vallindo\" fanno la loro comparsa le \"liquirizie a forma di fischietto\", che fin dalle prime vignette causano un sacco di guai a Pipps, ma che indirettamente lo aiuteranno a fare una scoperta archeologica straordinaria insieme a Topolino e al professor Oscar Boom.\nUn'altra variante delle Negritas, le \"qualit\u00e0 oro\" (avvolte in una caratteristica carta dorata) salver\u00e0 la vita all'archeologo che, indagando sul mistero di Tunguska, si trova a fronteggiare un aspirante alchimista in cerca della pietra filosofale (in \"Indiana Pipps e l'avventura siberiana\").\nGippippa.\nLa Gippippa \u00e8 un veicolo immaginario, presente nei fumetti Disney.\nLa \"Gippippa\" (nome da riferirsi al proprietario Indiana Pipps) \u00e8 una stramba macchina fuoristrada con qualche similitudine con una Jeep, anche se nonostante il suo aspetto malandato \u00e8 molto robusta. Fabbricata a Londra, ne sono state vendute solo 3 oltre a quella di Indiana: una si trova in Kenya e appartiene a Joe Botswana, un'altra \u00e8 in Tibet ed \u00e8 di propriet\u00e0 di Johnny Tibet, la quarta si trova in Amazzonia, ed \u00e8 di propriet\u00e0 di Freddy Piper (\"Indiana Pipps e la difficile \"REVISIONE\"\" I-2604-1)\nMolti dei numerosi accessori della Gippippa sono stati aggiunti al termine di una avventura in cui Indiana Pipps ha preferito, invece che comprare un nuovo fuoristrada, riparare la sua vecchia jeep, mostrando con orgoglio il progetto degli aggiornamenti intitolato \"Gippippa 2 - Modello DeLuxe\" (\"Indiana Pipps e il problema 4x4\"). Il veicolo \u00e8 dotato di molti accessori, alcuni molto utili (come il verricello e il rollbar) e altri decisamente inusuali (ad esempio l'orso di pezza, o la candela di cera situata sul rollbar accanto ad un normale faretto). Come molti fuoristrada, la Gippippa dispone di \"ridotte\" adatte a diverse situazioni: anche qui si va da rapporti utili come la \"ridotta da traino\" ad altri pressoch\u00e9 inutili quali la \"ridotta speciale a zompo di canguro\".\nLa Gippippa ha avuto la sua personale avventura (\"Indiana Pipps e la fallimentopatia\"), in una storia con background spaziali in cui la macchina risente dell'influenza di un'antenna \"aliena\" ritrovata da Indiana Pipps ovviamente senza esserne cosciente. Una crisi depressiva dello stesso Pipps aggrava la situazione e sar\u00e0 Topolino che interverr\u00e0 salvando sia Indiana Pipps, sia la Gippippa, sia i malcapitati che avevano il coraggio di criticarla di fronte a Pipps (detti malcapitati subivano poi un incidente ad opera della Gippippa, ma la colpa sembrava ricadere su Indiana).\nPipps \u00e8 estremamente affezionato alla Gippippa al punto di fare tremende sceneggiate ogni volta che \u00e8 costretto a lasciarla per qualche motivo (nell'avventura \"Indiana Pipps e il sigillo Vallindo\", ambientata in Kashmir, non ha rinunciato facilmente ed ha fatto addirittura ricorso alle \"gomme chiodate modello Tibet e dintorni\"). L'unica volta in cui si \u00e8 definitivamente rotta, non ha potuto adattarsi a macchine nuove e si \u00e8 lanciato alla ricerca dei \"ricambi perduti\". Un raro caso in cui Pipps non usa la Gippippa \u00e8 la storia \"Indiana Pipps e i calzari di Lancillotto\" nella quale si trova a dover noleggiare un \"vero\" fuoristrada per raggiungere la sua amata Giada.\nL'efficienza della Gippippa \u00e8 dimostrata al massimo grado nella storia \"Indiana Pipps e la nobile Gippippa\" (I-TL-2355-3, di Martignoni-Pavese, 2001), nella quale le varie parti della macchina, smontata, risolvono egregiamente i problemi di riscaldamento, isolamento termico, illuminazione ecc. di una famiglia di eschimesi rimasta isolata a seguito di una tormenta di neve."}
{"id": "98342", "revid": "1442080", "url": "https://it.wikipedia.org/wiki?curid=98342", "title": "Morte di Ges\u00f9 negli studi antropologici", "text": "La morte di Ges\u00f9 entra nel campo di interesse dell'antropologia delle religioni quand'essa focalizza la sua attenzione ai sistemi di rappresentazione ed ai sistemi simbolici.\nMorte di Ges\u00f9 come elemento di differenziazione del cristianesimo.\nLo storico ed antropologo italiano Ernesto De Martino (nel saggio \"Mito, scienze religiose e civilt\u00e0 moderna\" contenuto nel libro \"Furore Simbolo Valore\", 1962) individua nel sacrificio di Cristo l'argomento di fede che maggiormente differenzia il Cristianesimo dalle altre religioni; in esse il mito fondante \u00e8 posto prima del tempo o fuori dal tempo, e non nella storia, anzi al centro della storia umana. \nLa figura di Ges\u00f9 non appartiene \"tout court\" alla trascendenza, non si colloca ai primordi della creazione o come potenza metafisica che governa il mondo; al contrario, egli partecipa alla storia dell'uomo proprio perch\u00e9 partecipa alla sofferenza umana, ed in essa dissolve la sua trascendenza.\nPu\u00f2 essere significativo, a questo riguardo, evidenziare come Giovanni Paolo II (lettera apostolica \"Salvifici Doloris\", 1984) affermi che: \n\"Cristo, infatti, non risponde direttamente e non risponde in modo astratto a questo interrogativo umano circa il senso della sofferenza...ma prima di tutto dice: \u00abSeguimi!\u00bb. Vieni! Prendi parte con la tua sofferenza a quest'opera di salvezza del mondo, che si compie per mezzo della mia sofferenza! Per mezzo della mia croce. Man mano che l'uomo prende la sua croce, unendosi spiritualmente alla croce di Cristo, si rivela davanti a lui il senso salvifico della sofferenza\".\nI sistemi simbolici connessi al sacrificio di Ges\u00f9 (che hanno trovato risalto anche nella produzione artistica attraverso le immagini della \"Crocifissione\", della \"Deposizione dalla croce\" e del \"Compianto del Cristo morto\" ) diventano cos\u00ec elementi che rinnovano nei credenti la fede e l'impegno per la salvezza dell'uomo nel nome di Cristo.\nElaborazione del lutto ed il pianto rituale antico.\nLo stesso De Martino (in \"Morte e pianto rituale. Dal lamento funebre antico al pianto di Maria\", 1958), affronta il senso della morte di Cristo in rapporto alla condizione esistenziale dell'uomo nel mondo e al momento traumatico della esperienza della morte dei propri cari. Di fronte alla \"crisi del cordoglio\" che pu\u00f2 portare al crollo esistenziale, emerge l'esigenza di elaborare culturalmente il lutto, nella forma socialmente codificata del rito.\nLa consolazione offerta dal credo religioso riconduce a forme sopportabili la carica drammatica del lutto, riferendola simbolicamente alla morte tragica di Cristo sulla croce, forme che consentono di ritrovarsi uguali nel dolore, ma che diventano anche promessa di resurrezione. \nDe Martino indaga la persistenza, nelle realt\u00e0 marginalizzate della Lucania, del pianto funebre, rito antichissimo e diffuso prima del Cristianesimo in tutta l'area mediterranea. Anche il pianto rituale nasce a fronte della crisi del cordoglio e della esigenza di elaborare culturalmente il lutto, destorificando l'evento luttuoso, soggettivamente vissuto, per riportarlo ad una dimensione mitico-rituale.\nSebbene il Cristianesimo abbia precocemente, gi\u00e0 con i Padri della Chiesa, assunto una posizione di netta condanna del pianto funebre tradizionale, forme di sincretismo sono visibili non solo nelle situazioni di sopravvivenza del rito antico nel mondo cristiano mediterraneo, ma anche nelle pi\u00f9 sofisticate elaborazioni via via avvenute in campo letterario (vedasi la celebre \"Lauda\" di Jacopone da Todi, \"Donna del Paradiso\") o in campo artistico (vedasi la figura della Maddalena nella \"Crocifissione\" di Masaccio al museo nazionale di Capodimonte e vedansi soprattutto le tanti raffigurazioni drammatiche del \"Compianto\", come quella di Giotto nella Cappella degli Scrovegni). \nLe figure femminili raffigurate sulla scena della morte di Ges\u00f9 (la Madre e, in particolar modo, la Maddalena) appaiono come \"trait d'union\" tra la forma antica di elaborazione del lutto e quella proposta dalla religione cristiana. Scrive a questo riguardo l'antropologo Marcello Massenzio \"La Mater dolorosa tocca le corde della crisi del cordoglio, ma non si arresta a questo livello: il suo compito \u00e8 quello di assumere tale crisi al fine di mutarla di segno, aprendola nella prospettiva cristiana del riscatto\"."}
{"id": "98344", "revid": "287204", "url": "https://it.wikipedia.org/wiki?curid=98344", "title": "Bernhard Aschner", "text": "Aschner frequent\u00f2 le scuole elementari e il liceo a Vienna dove studi\u00f2 anche medicina. Da studente lavor\u00f2 nell'Istituto anatomico e, come volontario, lavor\u00f2 pure nella Clinica universitaria di Vienna. Nel 1907 ottenne il dottorato in medicina.\nDal 1907 al 1912 esercit\u00f2 in qualit\u00e0 di chirurgo nella Clinica universitaria di Vienna. Nel 1908 scopr\u00ec il riflesso oculocardiaco (una leggera pressione sull'occhio chiuso fa diminuire polso e pressione). Dopo il militare, durante il quale fu medico assistente, a partire dal 1913 fu pure assistente nella Clinica universitaria materna. Nel 1914 si abilit\u00f2 in ginecologia e scientificamente approfond\u00ec il ruolo degli ormoni appena scoperti. Present\u00f2 pure degli studi sulla ghiandola interstiziale uterina e sull'ipofisi cerebri. Durante la prima guerra mondiale fu medico negli ospedali di guerra.\nNel 1931 Aschner si abilit\u00f2 all'universit\u00e0 di Vienna. Accanto al suo lavoro di docente privato, gest\u00ec l'ambulatorio per le donne dell'ospedale civico di Vienna.\nDopo l'annessione dell'Austria, non gli fu pi\u00f9 concesso di esercitare e dovette emigrare negli Stati Uniti. Apr\u00ec uno studio a New York e gest\u00ec un ambulatorio per artritici alla Stuyvesant Clinic e poi al Lebanon Hospital. Per la cura di malattie reumatiche e artritiche prefer\u00ec metodi di medicina umorale. Nel 1945 Aschner divent\u00f2 cittadino Statunitense.\nScientificamente eccelse in endocrinologia, pi\u00f9 tardi come storico della medicina. Tra 1926 e 1932 pubblic\u00f2 una traduzione del Paracelso in quattro volumi.\nLe sue opere sulla naturopatia hanno raggiunto alte tirature e vengono ristampate ancora oggi. Aschner fu anche coeditore della rivista: \"Zeitschrift f\u00fcr biologische Heilweisen\". Nel 1957 ricevette il premio Wilhelm-Hufeland."}
{"id": "98345", "revid": "371458", "url": "https://it.wikipedia.org/wiki?curid=98345", "title": "Colosso di san Carlo Borromeo", "text": "Il Colosso di san Carlo Borromeo (detto \"il Sancarlone\" o, nel dialetto locale, \"al Sancarl\u00f2n\"), \u00e8 una statua colossale alta 23,5 metri situata ad Arona (NO) nella frazione di San Carlo, sul Sacro Monte, eretta tra il 1624 e il 1698 su disegno di Giovanni Battista Crespi.\nIl colosso \u00e8 menzionato su una lastra posta sui piedi della Statua della Libert\u00e0.\nSan Carlo.\nSan Carlo Borromeo nacque il 2 ottobre 1538 nella rocca di Arona (in seguito parzialmente distrutta per ordine di Napoleone Bonaparte). Diventato vescovo e cardinale a ventidue anni, fu eletto nel 1565 arcivescovo di Milano e si prodig\u00f2 nell'assistenza materiale e spirituale, soprattutto in occasione di flagelli come la carestia e la peste.\nMor\u00ec il 3 novembre 1584 (essendo spirato dopo il tramonto, secondo l'uso del tempo si considera il giorno 4), fu beatificato nel 1602 e canonizzato nel 1610, a soli 26 anni dalla morte.\nCostruzione della statua.\nSu volont\u00e0 del cugino Federico, arcivescovo di Milano e suo successore, iniziarono nel 1624 i lavori per la costruzione di un Sacro Monte che celebrasse la memoria di san Carlo Borromeo.\nFederico Borromeo, insieme all'oblato Marco Aurelio Grattarola, supervisore dei lavori del Sacro Monte, volle anche costruire un'enorme statua visibile dal lago Maggiore.\nIl disegno fu di Giovanni Battista Crespi, detto \"il Cerano\", e la statua fu realizzata con lastre di rame battute a martello e riunite utilizzando chiodi e tiranti in ferro. Gli scultori che la realizzarono furono Siro Zanella di Pavia e Bernardo Falconi di Bissone.\nSan Carlo \u00e8 rappresentato in piedi in abito semplice con rocchetto e mozzetta, con nella mano sinistra un libro e con il braccio destro nell'atto di impartire una benedizione.\nL'opera fu conclusa dopo 74 anni di lavoro nel 1698 e il 19 maggio dello stesso anno il cardinale Federico Caccia, arcivescovo di Milano, impart\u00ec la solenne benedizione al monumento.\nCaratteristiche.\nIl piedistallo di granito \u00e8 alto 11,70 metri, mentre la statua misura 23,40 metri in altezza. Con un'altezza complessiva di 35,10 metri (equivalente a un palazzo di 10 piani), il monumento \u00e8 stato il pi\u00f9 alto al mondo, tra le statue visitabili all'interno, per quasi due secoli, superato nel 1886 dalla Statua della Libert\u00e0 di New York che misura, dai piedi alla punta della fiaccola, 46 metri. Le dimensioni del Colosso sono state rilevate con esattezza durante il restauro concluso nel 1975 e diretto dall'ing. Carlo Ferrari Da Passano, direttore della Veneranda Fabbrica del Duomo di Milano. La lunghezza dell'indice della mano \u00e8 pari a 1,95 metri, la larghezza della mano \u00e8 di 1,45 metri e la lunghezza del pollice \u00e8 di 1,40 metri. L'altezza del breviario \u00e8 di 4,20 metri.\nL'ossatura portante interna \u00e8 costituita da una colonna di blocchi di pietra sovrapposti, provenienti dalle cave di Angera, che si eleva fino all'altezza delle spalle della statua e alla quale \u00e8 ancorata un'intelaiatura in ferro di sostegno con fissate le lastre di rame che danno forma al colosso.\nIl braccio destro benedicente della statua \u00e8 in realt\u00e0 una complessa struttura metallica di tipo semi-elastico: venne cos\u00ec concepita per resistere ai forti venti che spesso nella brutta stagione battono la zona.\nLa statua \u00e8 aperta al pubblico e vi si accede da una ripiegatura del rocchetto; dopodich\u00e9 si sale una scala, prima a chiocciola e poi subito ripida a pioli, arrivando fin dentro la testa di San Carlo, dalla quale, attraverso i fori degli occhi e delle orecchie, \u00e8 possibile ammirare il panorama.\nAltre statue.\nUn'altra statua di San Carlo, ma di piccole dimensioni, si trova sulla riva opposta del lago ed \u00e8 detta anch'essa \"il Carlone\": \u00e8 posta lungo la strada che da Due Cossani, frazione di Dumenza, porta a Curiglia.\nLo scultore Fr\u00e9d\u00e9ric Auguste Bartholdi soggiorn\u00f2 nella citt\u00e0 di Arona nel 1869 di ritorno dall'Egitto al fine di studiare la struttura del colosso per il suo progetto della Statua della Libert\u00e0. Il colosso di Arona \u00e8 menzionato sulla targa posta ai piedi della Statua della Libert\u00e0.\nNelle opere di fantasia.\nNel racconto \"Sotto la Sua mano\", lo scrittore luinese Piero Chiara ha immaginato, con un volo di fantasia, che parte del materiale occorrente alla realizzazione della statua (per esser pi\u00f9 precisi, quella necessaria alla realizzazione della testa e delle mani) fosse venuta, per manipolazioni e trasformazioni successive (da ultima quella che ne fece l'artiglieria napoleonica), dalla fusione del membro virile del Colosso di Rodi, un tempo destinato ad abbellire il giardino di un'antica casa patrizia romana."}
{"id": "98347", "revid": "1543377", "url": "https://it.wikipedia.org/wiki?curid=98347", "title": "Speothos venaticus", "text": "Lo speoto (Speothos venaticus ), noto anche come itticione, \u00e8 un canide cerdocionino diffuso in America centrale e meridionale. Nonostante sia presente in un areale molto esteso, \u00e8 molto raro nella maggior parte delle aree in cui si trova, fatta eccezione per il Suriname, la Guyana e il Per\u00f9; venne identificato per la prima volta da Peter Wilhelm Lund a partire da resti fossili rinvenuti all'interno di caverne brasiliane e ritenuto estinto. Lo speoto \u00e8 l'unica specie attualmente esistente del genere Speothos , e gli studi genetici suggeriscono che il suo pi\u00f9 stretto parente tuttora esistente possa essere il crisocione delle regioni centrali dell'America meridionale o il licaone africano. La specie \u00e8 considerata prossima alla minaccia (\"Near Threatened\") dalla IUCN.\nIn Brasile viene chiamato \"cachorro-vinagre\" (\u00abcane dell'aceto\u00bb) o \"cachorro-do-mato\" (\u00abcane della boscaglia\u00bb). Nei paesi ispanofoni \u00e8 chiamato \"perro vinagre\" (\u00abcane dell'aceto\u00bb), \"zorro vinagre\" (\u00abvolpe dell'aceto\u00bb), \"perro de agua\" (\u00abcane d'acqua\u00bb) o \"perro de monte\" (\u00abcane della boscaglia\u00bb).\nDescrizione.\nGli esemplari adulti di speoto presentano un manto lungo e morbido di colore terra di Siena bruciata-brunastro, di una pi\u00f9 chiara tonalit\u00e0 rossastra su testa, collo e dorso, e una coda folta; talvolta \u00e8 presente una chiazza di colore pi\u00f9 chiaro sulla gola. Gli individui pi\u00f9 giovani, tuttavia, hanno il corpo ricoperto interamente da un manto di colore nero. In genere gli adulti hanno una lunghezza testa-corpo di 57-75 cm e una coda lunga 12,5-15 cm. Misurano 20-30 cm di altezza al garrese e pesano 5-8 kg. Hanno zampe piuttosto brevi se paragonate alle dimensioni del corpo, nonch\u00e9 un muso corto e orecchie relativamente piccole.\nI denti sono particolarmente adatti per una dieta rigorosamente carnivora. Tra i canidi americani, questa specie \u00e8 l'unica ad avere una formula dentaria di I 3/3, C 1/1, P 4/4, M 1/2, per un totale di 38 denti. Lo speoto \u00e8 una delle tre specie di canidi (assieme al cuon e al licaone) ad avere una dentatura carnassiale a cuspidi taglienti, con una singola cuspide sul talonide del dente carnassiale inferiore che va a incrementare la lunghezza del margine tagliente. Le femmine hanno quattro paia di mammelle, e in entrambi i sessi sono presenti grosse ghiandole odorifere su ciascun lato dell'ano. Gli speoti hanno dita parzialmente palmate, che consentono loro di nuotare in maniera pi\u00f9 efficiente.\nBiologia.\nGli speoti sono carnivori che vanno a caccia nelle ore diurne. Loro tipiche prede sono i paca, gli aguti e i capibara, tutti roditori di grandi dimensioni. Nonostante siano in grado di cacciare da soli, generalmente vengono avvistati in piccoli branchi. Riescono a catturare prede ben pi\u00f9 grandi di loro, come pecari e nand\u00f9, e siamo a conoscenza di un caso in cui un branco di sei esemplari \u00e8 riuscito ad abbattere un tapiro di 250 kg. Quando gli speoti danno la caccia ad un paca, una parte del branco lo insegue sulla terraferma, mentre un'altra parte lo attende in acqua, dove esso \u00e8 solito ritirarsi quando si sente minacciato.\nLo speoto sembra essere la pi\u00f9 gregaria tra le specie di canidi dell'America meridionale. Come riparo utilizza tronchi cavi e cavit\u00e0 come le tane scavate dagli armadilli. Ciascun gruppo \u00e8 composto da un'unica coppia riproduttrice e dalla loro immediata prole, e occupa un territorio di estensione variabile tra i 3,8 e i 10 km\u00b2. Solamente la coppia di adulti pu\u00f2 riprodursi: gli altri membri del branco sono subordinati ad essa, e danno una mano ad allevare i piccoli e a far loro la guardia. Gli individui appartenenti ad un determinato gruppo si tengono in contatto tra loro con frequenti guaiti, forse a causa della scarsa visibilit\u00e0 del sottobosco in cui la specie \u00e8 solita andare a caccia. Quando divorano una preda di grosse dimensioni, ciascun genitore ne afferra un'estremit\u00e0, rendendo cos\u00ec pi\u00f9 facile ai piccoli aprirne il corpo.\nRiproduzione.\nGli speoti si accoppiano in ogni periodo dell'anno; l'estro si protrae fino a dodici giorni, e ha luogo ogni 15-44 giorni. Come quello di molti altri canidi, anche l'accoppiamento degli speoti comporta una cosiddetta cravatta copulatoria, durante la quale i due partner rimangono agganciati insieme.\nLa gestazione dura tra 65 e 83 giorni, trascorsi i quali nascono di norma dai tre ai sei piccoli, nonostante si abbia conoscenza anche di cucciolate che comprendevano fino a dieci piccoli. Alla nascita i piccoli, del peso di 125-190 g, sono ciechi e inermi. Gli occhi si aprono dopo quattordici-diciannove giorni, e i piccoli escono per la prima volta dalla tana in cui sono nati poco tempo dopo. Essi sono svezzati intorno all'et\u00e0 di quattro settimane e raggiungono la maturit\u00e0 sessuale ad un anno. In cattivit\u00e0 gli speoti possono vivere fino a dieci anni.\nDistribuzione e habitat.\nLo speoto \u00e8 diffuso da Panama, nell'America centrale, attraverso gran parte dell'America meridionale a est delle Ande, fino alla Bolivia centrale, al Paraguay e al Brasile meridionale. Vive di preferenza nelle foreste di pianura fino a 1900 m di altitudine, nelle savane umide e in altre aree in prossimit\u00e0 dei fiumi, ma \u00e8 presente anche nelle regioni pi\u00f9 aride del cerrado e in pascoli aperti. In passato l'areale di questa specie si estendeva a nord fino alla Costa Rica, dove potrebbe essere tuttora presente in alcune aree ad essa favorevoli. Il suo areale conosciuto, invece, si estende a nord fino alle regioni occidentali di Panama (a nord della Zona del Canale), in quanto \u00e8 stata recentemente avvistata nella regione della riserva forestale di Fortuna (nell'ovest del paese), nella regione di Bayano e nell'area del canale di Panama. Nel corso di uno studio effettuato tra il 2012 e il 2015 si \u00e8 scoperto che a Panama lo speoto \u00e8 raro ma diffuso in gran parte del paese, in quanto presente in una \u00abampia e continua fascia lungo l'istmo di Panama\u00bb: esso, infatti, \u00e8 stato ripreso dalle fototrappole e avvistato direttamente in varie localit\u00e0 (nove) situate tra la regione di Fortuna, nel nord-ovest, in prossimit\u00e0 del confine con la Costa Rica, e il sud-est del paese, presso il confine con la Colombia. Gli scienziati coinvolti nello studio \u00abritengono che ben presto esso attraverser\u00e0 il confine con la Costa Rica\u00bb, poich\u00e9 lo speoto \u00e8 attualmente \u00abdiffuso\u00bb in molti siti di Panama situati appena al di l\u00e0 del confine con questo stato. Secondo quanto affermato dal biologo Carlos L. de la Rosa, attuale direttore della stazione biologica La Selva della Organization for Tropical Studies, nella sua guida sui mammiferi dell'America centrale, due esemplari di speoto potrebbero essere stati avvistati dal biologo Pablo Riba e filmati da alcuni turisti che stava accompagnando nella stazione biologica di Marenco nel parco nazionale Corcovado nella penisola di Osa, nel sud della Costa Rica; un secondo avvistamento \u00e8 stato riportato sulla newsletter della stazione biologica Las Cruces della Organization for Tropical Studies a San Vito.\nTassonomia.\nNe vengono riconosciute tre sottospecie:"}
{"id": "98352", "revid": "1610933", "url": "https://it.wikipedia.org/wiki?curid=98352", "title": "Speoto", "text": ""}
