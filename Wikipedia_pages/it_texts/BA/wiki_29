{"id": "5262737", "revid": "148782", "url": "https://it.wikipedia.org/wiki?curid=5262737", "title": "Bruto minore", "text": "La canzone Bruto minore, composta nel dicembre 1821 e pubblicata per la prima volta nelle \"Canzoni\" del 1824, si compone di 8 strofe, ciascuna di 15 versi sciolti, endecasillabi e settenari (al v. 2, 7, 9, 13, 14 di ogni strofa).\nNella prima stanza si rappresenta Bruto dopo la sconfitta di Filippi, deciso a darsi la morte per il crollo della \"italica virtute\" (v.3). Le strofe successive sono invece il monologo di Bruto. Notevoli sono le affinit\u00e0 tra questa canzone e \"Ultimo canto di Saffo\", composta pochi mesi dopo. Esse sono spesso chiamate \"canzoni del suicidio\". Possiamo notare che queste due canzoni rappresentano il suicidio come l'estrema, nobile manifestazione di un animo teso a grandi ideali e deluso dalla realt\u00e0; anni dopo, nel \"Dialogo di Plotino e di Porfirio\", Leopardi esprimer\u00e0 una posizione diversa.Nella seconda stanza, Bruto rivolge una serie di domande aspre e venate di sarcasmo agli dei, che hanno verso gli uomini \"ludibrio e scherno\" (v. 21).\nChi \u00e8 debole non pu\u00f2 che rassegnarsi alla \"ferrata/necessit\u00e0\" (vv.31-32) ovvero al ferreo destino; il prode invece combatte contro il \"fato indegno\" (v.38) una guerra mortale, e piuttosto di piegarsi rivolge contro se stesso la spada e \"maligno alle nere ombre sorride\" (v.45). Gesto contrario agli dei e alla natura? no, dato che gli dei si fanno beffe delle sciagure umane (v.51) e la natura libera e felice donata agli uomini dell'et\u00e0 dell'oro \u00e8 ormai sostituita dalle istituzioni nate da \"empio costume\" (v.56).\nLa quinta strofa propone il tema del confronto tra la condizione degli uomini e quella degli animali (confronto che, in forma diversa, torner\u00e0 nelle poesie \"Il passero solitario\" e \"Canto notturno di un pastore errante dell'Asia\"). L'animale giunge alla morte serenamente in vecchiaia; ma se anche per qualche motivo cercasse la morte, n\u00e9 religione n\u00e9 filosofia potrebbero opporsi. Solo agli uomini \u00e8 dato di trovare insopportabile la vita; e solo agli uomini la divinit\u00e0 proibisce il suicidio. Ora lo sguardo di Bruto si volge a contemplare la notte, con la luna che sorge \"placida\" (v.83) dal mare, indifferente allo scorrere della storia, dal sorgere glorioso di Roma al futuro inevitabile declino \"sotto barbaro piede\" (v.89). La stessa indifferenza verso \"le mutate/sorti del mondo\" (vv. 94-95) avvolge tutta la natura, della quale il genere umano \u00e8 solo \"abbietta parte\".\nNell'ultima strofa, Bruto non invoca le divinit\u00e0; esprime un ultimo sdegnoso giudizio sull'umanit\u00e0 futura, i \"putridi nepoti\" (v.113) che certo non potranno custodire il ricordo della virt\u00f9; affida il suo corpo (\"ignota spoglia\") alle forze della natura, e lascia il nome e la memoria del proprio essere al vento che se li porti via."}
{"id": "5262739", "revid": "599013", "url": "https://it.wikipedia.org/wiki?curid=5262739", "title": "Larry Hulcer", "text": "Carriera.\nClub.\nFormatosi calcisticamente nei programmi giovanili della citt\u00e0 di Saint Louis e nella rappresentativa calcistica della Saint Louis University, nel 1979 viene ingaggiato dai Los Angeles Aztecs.\nCon gli \"Aztecs\" raggiunse nella NASL 1979 i quarti di finale, ottenendo il titolo di miglior esordiente stagionale.\nLa stagione seguente passa ai New York Cosmos, con cui vince il campionato. In quella successiva Hulcer con i suoi \"Cosmos\" raggiunse la finale del torneo, persa contro il Chicago Sting.\nDal 1981 al 1985 gioc\u00f2 nei campionati indoor con i St. Louis Steamers e nel 1985-1986 con i .\nNazionale.\nHulcer indoss\u00f2 la maglia degli USA tra il 1979 ed il 1980."}
{"id": "5262740", "revid": "767487", "url": "https://it.wikipedia.org/wiki?curid=5262740", "title": "LT United", "text": "Gli LT United sono stati un gruppo musicale lituano che ha rappresentato la Lituania all'Eurovision Song Contest 2006, dove ha presentato il brano \"We Are the Winners\"."}
{"id": "5262757", "revid": "684805", "url": "https://it.wikipedia.org/wiki?curid=5262757", "title": "Lyle McDonald", "text": "Lyle McDonald \u00e8 laureato in fisiologia dell'esercizio fisico (\"exercise physiology\", una sorta di corrispettivo delle scienze motorie) alla Universit\u00e0 della California a Los Angeles (UCLA), ed \u00e8 uno specialista di allenamento con i pesi (CSCS) e di nutrizione sportiva. McDonald si dedica da decenni allo studio delle metodologie legate agli ambiti della crescita muscolare, del dimagrimento e della performance atletica. Oltre a questo conduce in parallelo l'attivit\u00e0 di allenatore nell'ambito dell'esercizio con i pesi, in particolare nel bodybuilding e nel powerlifting.\nMcDonald \u00e8 meglio noto al pubblico internazionale per essere autore di svariati testi e articoli legati soprattutto alla nutrizione dello sportivo, rivolgendosi in particolare nel mondo del bodybuilding e del fitness, e secondariamente anche ad altre discipline sportive come l'allenamento di endurance. L'autore ha pubblicato articoli per alcuni siti di bodybuilding americani come Cyberpump e Mesomorphosis (poi diventati Thinkmuscle e Meso-Rx rispettivamente), e per periodici come FLEX magazine e Hardgainer. \nBiografia.\nLyle McDonald inizia a farsi notare attorno al 1996 come autore di articoli per alcuni siti di bodybuilding americani dell'epoca, come Cyberpump e Mesomorphosis con cui inizia a costruirsi una reputazione nel circuito statunitense. La vera consacrazione dell'autore avviene nel 1998 con la pubblicazione del testo \"the Ketogenic Diet\", fortemente ispirato dal libro di Dan Duchaine \"Bodyopus\" (1996); secondo quando da lui dichiarato, si sarebbe trattato de \"il pi\u00f9 completo libro mai scritto sul tema delle diete ipoglucidiche (\"low carb\")\", o perlomeno ci\u00f2 lo sarebbe stato per l'epoca. \nIn \"the Ketogenic Diet\" McDonald codifica in termini scientifici la cosiddetta \"dieta chetogenica ciclica\" (\"cyclical ketogenic diet\", CKD), un popolare approccio dietetico per sportivi molto simile a strategie gi\u00e0 esistenti descritte da Duchaine (\"Underground Bodyopus\") e da Mauro Di Pasquale (\"Anabolic/Metabolic diet\"), in cui vengono alternati 5-6 giorni di dieta chetogenica o fortemente ipoglucidica, a 1 o 2 giorni consecutivi di ricarica dei carboidrati. Pur essendo gli approcci dei tre autori leggermente differenti tra loro, questi sono stati in seguito raggruppati da alcuni sotto la denominazione generica di \"dieta chetogenica ciclica\", anche nella letteratura scientifica, conferendo a McDonald il merito di aver introdotto il termine nell'uso comune. Nel testo egli descrive anche la \"dieta chetogenica mirata\" (\"targeted ketogenic diet\", TKD), la quale prevede un'assunzione contenuta di carboidrati solo in prossimit\u00e0 dell'allenamento.\nNegli anni 2000 McDonald pubblica gran parte delle sue opere pi\u00f9 note, tutte riguardanti soprattutto la nutrizione per il miglioramento fisico, ovvero per la perdita di grasso e la crescita o il mantenimento muscolare. Il secondo lavoro \u00e8 \"Bromocriptine\" (2002), che approfondisce la regolazione del peso corporeo e dell'ormone leptina, ma soprattutto l'utilizzo del farmaco bromocriptina. In questo testo l'autore menziona per la prima volta il termine \"ricomposizione corporea\" per riconoscere il fenomeno di concomitante crescita muscolare e perdita di grasso, e che circa un decennio dopo entrer\u00e0 nell'uso comune non solo nell'intero settore fitness, ma in seguito anche nella letteratura scientifica; \"bodyrecomposition.com\" sar\u00e0 anche il nome del suo sito ufficiale, aperto dalla seconda met\u00e0 degli anni 2000.\n\"The Ultimate Diet 2.0\" (2003) descrive una dieta dal nome omonimo che prevede una strutturata ciclizzazione dei carboidrati e delle calorie durante la settimana con l'obiettivo del dimagrimento o della ricomposizione corporea. Il nome della dieta \u00e8 esplicitamente ispirato alla vecchia \"Ultimate Diet\" di Dan Duchaine (\"Ultimate Dieting Handbook\", 1982), un evidente tributo al suo principale mentore. \nNel 2005 pubblica \"The Rapid Fat Loss Handbook\" e \"A Guide to Flexible Dieting\", che condividono parte dei contenuti: il primo \u00e8 dedicato ad una perdita di peso molto rapida adottando una forma modificata di dieta PSMF (dieta chetogenica fortemente ipocalorica usata per i forti obesi); il secondo lavoro tratta pi\u00f9 nel dettaglio dell'alimentazione flessibile. Con quest'ultimo manuale McDonald \u00e8 stato probabilmente il primo autore a introdurre il concetto di \"dieta flessibile\" nell'ambito fitness &amp; bodybuilding, diversi anni prima della popolarizzazione favorita da autori delle generazioni successive. Nei due manuali l'autore descrive e formalizza per la prima volta anche le strategie del \"refeed\" e del \"diet break\", che diversi anni pi\u00f9 tardi saranno accettate e promosse da gran parte del settore fitness/bodybuilding internazionale, o pi\u00f9 in generale come pratiche applicabili durante un percorso dietetico per il dimagrimento.\nIl 2007 \u00e8 l'anno di \"The Protein Book\", dove l'autore analizza tutto ci\u00f2 che riguarda le proteine alimentari per lo sportivo, dal loro metabolismo alle applicazioni pratiche per atleti di forza, potenza, e endurance. \"The Stubborn Fat Solution\" (2008) \u00e8 una sorta di espansione di \"The Ultimate Diet 2.0\" (alcune parti erano gi\u00e0 presenti in quest'ultimo), dove vengono ulteriormente approfondite le strategie per intaccare il grasso ostinato tramite dieta, integrazione e protocolli di allenamento specifici. Qui viene trattato lo \"Stubborn Fat Protocol\" (SFP), il suo personale metodo di allenamento mirato ad intaccare appunto il grasso ostinato.\nNel 2017 pubblica \"Women's Book (Vol. 1)\", il testo pi\u00f9 esteso dell'autore, di chiaro stampo accademico, dove si approfondiscono nel dettaglio gli aspetti nutrizionali per la donna, e tutto ci\u00f2 che ruota attorno alla fisiologia del sesso femminile per ottimizzare il miglioramento della composizione corporea e della performance.\nAttualmente Lyle McDonald vive ad Austin, Texas, continuando la sua attivit\u00e0 di autore e allenatore."}
{"id": "5262758", "revid": "767487", "url": "https://it.wikipedia.org/wiki?curid=5262758", "title": "Samuel Marolois", "text": " Le sue opere sono fra le prime a usare l'abbreviazione \"Sin E\" per indicare il seno di un angolo.\nBiografia.\nLa sua famiglia \u00e8 originaria di Marle, piccola citt\u00e0 della grande Laonnois. Contemporaneo di Antoine de Ville, ripubblic\u00f2 le opere di Hans Vredeman de Vries dopo la sua morte. Fortific\u00f2 Coevorden (Drenthe) con un ettagono e fu quindi considerato il fondatore della fortificazione olandese \"fausse braye\" (termine usato da Rabelais nel 1546).\nFu tra i primi a scrivere opere di poliorcetica, onore che condivise con Jean Errard di Bar-le-Duc e Simon Stevin di Bruges. Molto celebre in Olanda alla fine del XVI e all'inizio del XVII secolo, la sua concezione di architettura militare fu superata dai progressi dell'artiglieria e fu aggiornata da Menno van Coehoorn (1641\u20131704)."}
{"id": "5262761", "revid": "44876", "url": "https://it.wikipedia.org/wiki?curid=5262761", "title": "Unione Sportiva Arsenale (Taranto)", "text": "LUnione Sportiva Arsenale, spesso indicata come Arsenale Taranto, \u00e8 stata una societ\u00e0 calcistica italiana con sede nella citt\u00e0 di Taranto, in Puglia. Fu fondata tra la fine degli anni trenta e l'inizio degli anni quaranta con il nome di Societ\u00e0 Sportiva Pietro Resta (mut\u00f2 denominazione in U.S. Arsenale nel 1944) e disput\u00f2 due campionati di Serie C e uno di Serie B prima di confluire, nel 1947, nel , lasciando poi traccia di essa nella denominazione sociale di quest'ultimo per otto anni.\nQuando chiamavasi Pietro Resta, la societ\u00e0 voleva commemorare un presidente deceduto del Taranto Calcio, come Arsenale voleva indicare l'Arsenale Militare Marittimo di Taranto.\nStoria.\n1940-1943: S.S. Pietro Resta.\nSul finire degli anni trenta (alcune fonti propendono, senza certezza per l'anno 1939), a Taranto viene fondata la societ\u00e0 calcistica \"Societ\u00e0 Sportiva Pietro Resta\", denominata in onore del presidente benemerito dell'Associazione Sportiva Taranto, deceduto nel 1935. Nel quotidiano pugliese La Gazzetta del Mezzogiorno la compagine tarantina viene citata per la prima volta il 25 novembre del 1940, nella lista delle societ\u00e0 che hanno richiesto l'affiliazione alla FIGC. I colori sociali del sodalizio sono il rosso e il blu e la formazione gioca le partite interne al Motovelodromo Corvisea, chiamato durante il periodo fascista \"Stadio Littorio\".\nL'affiliazione \u00e8 resa ufficiale sabato 13 settembre 1941.\nNella stagione 1941-1942 il Resta rifiuta di partecipare al campionato di Serie C e si iscrive a quello di Prima Divisione, vincendo il girone pugliese con una giornata d'anticipo e 4 punti di vantaggio sul Barletta secondo; ottenendo quindi la promozione in Serie C. Chiude l'anno calcistico successivo di questa serie al sesto posto nel girone M.\n1944-1947: U.S. Arsenale.\nNel 1944 la societ\u00e0 passa in propriet\u00e0 a dei militari della Marina italiana, che ottengono dalla FIGC il cambiamento di denominazione sociale in \"Unione Sportiva Arsenale\", in riferimento all'Arsenale militare marittimo di Taranto che diventa il quartier generale dell'azienda e allestiscono una squadra per partecipare al Torneo misto pugliese (chiamato \"campionato nazionale misto\"), mantenendo alcuni giocatori della rosa del 1943 e ingaggiando l'allenatore Adolfo Bolognini. I rosso-blu terminano il campionato misto, decimato da ritiri ed espulsioni di diverse formazioni concorrenti, al secondo posto in classifica con 3 punti di distacco dal Bari vincitore.\nVenendo il torneo misto invalidato dalla Federazione (tra l'altro non \u00e8 pi\u00f9 considerato ufficiale), nel 1945 l'Arsenale continua la militanza in terza serie, categoria in cui era rimasto nel 1943, sempre sotto la guida di Bolognini; nel girone E della Lega Nazionale Centro-Sud a tredici squadre, dopo essere rimasto imbattuto per 17 turni (non contando il turno di riposo; con 9 vittorie consecutive all'interno di questa striscia positiva di 31 punti) si piazza infine secondo, con 3 lunghezze alle spalle del , venendo promosso in Serie B per delibera federale.\nAllenati dal genovese Guglielmo Borgo, gli arsenaliani concludono poi il campionato cadetto 1946-1947 all'ottavo posto nella classifica del girone C (met\u00e0 classifica, a tre punti dall'ultima retrocessa), mentre l'altra formazione tarantina presente in seconda serie, il (rinato dalla fusione del luglio 1946, ancora fra Audace e Pro Italia e presente nello stesso girone dell'Arsenale), retrocede in C.\nProprio con la dirigenza dell'AS Taranto, il 9 settembre 1947 la propriet\u00e0 dell'Arsenale firma la fusione che d\u00e0 vita all'\"Unione Sportiva Arsenaltaranto\"; questa societ\u00e0 continuer\u00e0 la storia della compagine ionica, riconoscendo per\u00f2 l'Arsenale nella ragione sociale e continuandone il trascorso in Serie B. Il nome Arsenaltaranto sar\u00e0 mantenuto fino al 1955, quando i militari della marina usciranno completamente dalla societ\u00e0 calcistica. Diversi ex calciatori dell'Arsenale continueranno a giocare nell'Arsenaltaranto.\nI derby cittadini videro la squadra rosso-blu sconfitta due volte, pari e vincente una volta con il Taranto, pari e vincente una volta con l'Audace e vincente in entrambi gli incontri giocati con la Pro Italia; gli arsenaliani batterono quest'ultima fuori casa per 7-1, nell'incontro di andata dell'anno calcistico 1945-1946.\nColori e simboli.\nColori.\nI colori sociali del Pietro Resta e dell'Arsenale erano il rosso e il blu, non si conoscono per\u00f2 i disegni delle divise degli atleti, eccetto che un'uniforme della stagione 1944-1945, ricostruibile attraverso la foto qui in alto a sinistra e disegnata nell'infobox in alto a destra.\nStrutture.\nStadio.\nCome Pietro Resta la squadra disputava le gare interne al Motovelodromo Corvisea, all'epoca chiamato \"Stadio Littorio\", che aveva una capienza di circa 6.000 posti a sedere (1 tribuna autorit\u00e0 e 1 gradinata); nel 1944 pass\u00f2 a giocare gli incontri interni al Campo Allievi Operai dell'Arsenale Militare Marittimo, con tribune per 10.000 posti a sedere (1 tribuna autorit\u00e0, 1 gradinata e 2 curve).\nSociet\u00e0.\nNon si hanno informazioni sulla struttura societaria del Pietro Resta. Dell'Arsenale si sa invece che essendo gestito da militari era un po' pi\u00f9 facile, nella seconda met\u00e0 degli anni quaranta, mantenere il bilancio sano; tra l'altro agli stessi calciatori veniva dato un impiego all'interno dell'arsenale militare marittimo di Taranto (e ci\u00f2 consentiva di avere un ingaggio degli atleti maggiorato o comunque integrato a quello previsto dall'impiego sportivo).\nGiocatori.\nSono citati gli atleti con un minimo sufficiente di 35 presenze oppure per fattori che li rendono rilevanti. Alcuni di essi potrebbero aver militato nel Resta anche nella stagione 1941-1942.\nTutti i sei atleti citati giocarono poi nell'Arsenaltaranto.\nStatistiche.\nStatistiche di squadra.\n\u00c8 esclusa dal conteggio la stagione 1941-1942 in Prima Divisione (comunque superata, nei numeri \"positivi\", dalla condotta della stagione 1945-1946).\nStatistiche individuali.\nLa fonte di cui si ricavano questi conteggi non \u00e8 completa, pertanto non bisogna dare questi per certi, ma considerare che per ognuno di questi giocatori le presenze e i goal potrebbero (o dovrebbero) essere in numero maggiore. Fra parentesi sono riportati, eventualmente separati da un punto e virgola, gli intervalli di militanza; non sono conteggiate anche le presenze totalizzate nel Torneo misto pugliese del 1944-1945, in quanto non \u00e8 considerato dalla FIGC un campionato ufficiale."}
{"id": "5262762", "revid": "28057", "url": "https://it.wikipedia.org/wiki?curid=5262762", "title": "Arthur Surridge Hunt", "text": "Biografia.\nNel corso di molti anni Hunt, con l'amico e collega Bernard Grenfell, prese parte a scavi archeologici in Egitto rinvenendo un gran numero di antichi manoscritti: tra questi il cosiddetto Archivio Heroninos (una collezione di circa 1000 papiri risalenti al III secolo) ed i papiri di Ossirinco."}
{"id": "5262768", "revid": "47112", "url": "https://it.wikipedia.org/wiki?curid=5262768", "title": "Sbarramento Passo Monte Croce Comelico", "text": ""}
{"id": "5262769", "revid": "1363832", "url": "https://it.wikipedia.org/wiki?curid=5262769", "title": "Serafim Baptista", "text": "Carriera.\nNazionale.\nHa collezionato 6 presenze con la propria Nazionale."}
{"id": "5262778", "revid": "44876", "url": "https://it.wikipedia.org/wiki?curid=5262778", "title": "Arsenale Taranto", "text": ""}
{"id": "5262779", "revid": "287204", "url": "https://it.wikipedia.org/wiki?curid=5262779", "title": "Residuo fiscale", "text": "Il residuo fiscale \u00e8 la differenza tra tutte le entrate (fiscali e di altra natura come alienazione di beni patrimoniali pubblici e riscossione di crediti) che le Pubbliche Amministrazioni (sia statali che locali) prelevano da un determinato territorio e le risorse che in quel territorio vengono spese.\nNel caso delle regioni il residuo fiscale \u00e8 calcolato come differenza tra le tasse pagate (al netto di entrate regionali anche non fiscali a seconda di come viene calcolato) e la spesa pubblica complessiva ricevuta, ad esempio sotto forma di trasferimenti o in generali di servizi pubblici.\nLe origini.\nIl termine residuo fiscale viene introdotto dal premio Nobel James M. Buchanan, nel suo saggio \"Federalism and fiscal equity\" (American Economic Review, vol. 40, n. 4, 1950, pp. 583-599). Buchanan, al fine di trovare una giustificazione di tipo etico ai trasferimenti di risorse dagli stati pi\u00f9 ricchi a quelli meno ricchi degli Stati Uniti, individu\u00f2 nel residuo fiscale (inteso come il saldo tra il contributo che ciascun individuo fornisce al finanziamento dell\u2019azione pubblica e i benefici che riceve sotto forma di spesa pubblica) il parametro in base al quale valutare l\u2019adeguatezza dell\u2019attivit\u00e0 redistributiva complessiva dell\u2019operatore pubblico. Egli sosteneva che, in base al principio di equit\u00e0 orizzontale (trattare in modo uguale gli uguali), l\u2019attivit\u00e0 pubblica (considerando tutti i livelli di governo) avrebbe dovuto garantire l\u2019uguaglianza dei residui fiscali per individui uguali (sotto il profilo del reddito). Ne consegue che \"un individuo dovrebbe avere la garanzia che dovunque egli desideri risiedere nella nazione, il trattamento fiscale complessivo che egli ricever\u00e0 sar\u00e0 approssimativamente lo stesso\" (p. 589). Sulla base di questo principio, residui fiscali di un territorio che derivano semplicemente dal fatto che in quel territorio sono concentrati cittadini con redditi relativamente pi\u00f9 elevati (come, in buona parte, \u00e8 il caso delle regioni italiane) sono eticamente giustificati. Ci\u00f2 che conta \u00e8 che cittadini con lo stesso reddito ma residenti in regioni diverse siano trattati nello stesso modo.\nStudi sul residuo fiscale.\n\"Il sacco del Nord\".\nNel contesto italiano, il residuo fiscale \u00e8 balzato agli onori delle cronache in seguito alla pubblicazione del saggio di Luca Ricolfi \"Il sacco del Nord\", nel 2010. In esso si metteva in evidenza come l'intervallo del residuo fiscale per le Regioni del Nord Italia variasse tra i 50 e gli 80 miliardi di Euro all'anno, mentre quello per le Regioni meridionali fosse negativo per una cifra tra i 41 e i 79 circa. Era inoltre mostrato come i livelli dei consumi procapite non corrispondessero ai livelli di PIL pro capite di ogni singola Regione (quindi, i territori che beneficiavano del residuo fiscale avevano un rilevabile aumento dei consumi in modo pi\u00f9 che proporzionale al proprio prodotto interno lordo.\nEupolis - 2014.\nUno studio, presentato il 5 novembre del 2014, dall'Istituto Eupolis (Istituto superiore per la ricerca, la statistica e la formazione di Regione Lombardia) quantificava in oltre 47 miliardi di Euro il residuo fiscale lombardo, per l'anno 2013, e in oltre 70 miliardi la somma del residuo fiscale per le Regioni del Nord Italia.\nCGIA di Mestre - 2015.\nNel 2015 la CGIA di Mestre ha quantificato di oltre 100 miliardi di euro il residuo fiscale delle regioni del Nord Italia, di cui 53,9 per la sola Lombardia, 18,2 il Veneto, 17,8 per l'Emilia Romagna e 10,5 per il Piemonte. Anche la Toscana, sempre secondo lo studio della CGIA di Mestre, presenta un consistente residuo fiscale pari a 8,3 miliardi di euro.\nVertenza Entrate della Regione Autonoma della Sardegna.\nCon l'espressione vertenza entrate si indicano la scoperta, la discussione e i tentativi di soluzione del mancato versamento di una larga parte delle entrate tributarie dovute dallo stato italiano alla Regione Autonoma della Sardegna, nel corso degli anni tra il 1991 e oggi.\n\u00c8 del 2004 la scoperta e la denuncia che lo Stato italiano ha contratto un debito con la Sardegna, tuttora in crescita, superiore a una decina di miliardi di euro. Tale dato risultava dagli studi della Fondazione Agnelli e da altre fonti ministeriali.\nIn pratica lo Stato italiano non restituisce alla regione i sette decimi dell'IRPEF riscossa sull'Isola insieme a quote analoghe di altre imposte e IVA.\nAlcuni calcoli mettono in evidenza che in media 2 euro al secondo vanno dalla Sardegna allo Stato italiano senza fare ritorno.\nTale questione emerse ad opera dei vari gruppi indipendentisti nel corso della campagna elettorale per il rinnovo del Consiglio e della Giunta Regionale del 2004 e successivamente venne fatta propria dal governo regionale guidato da Renato Soru a partire dal 2005.\nLa vertenza \u00e8 stata riconosciuta dai governi italiani dal 2012 e dalla corte costituzionale. Nel 2012 il governo Monti ha preso l'impegno di versare un miliardo e 383 milioni alla Sardegna per le disattese entrate e trattenute fiscali degli anni 2010, 2011 e 2012, nel 2016 il governo Gentiloni ha preso l'impegno di versare alla Regione Autonoma della Sardegna 4 rate annuali pari a 600milioni di euro l'una per saldare il debito che vanta nei suoi confronti da oltre venti anni e si impegna anche di lasciare nelle casse della Regione 130-150 milioni di euro all'anno derivanti dagli incassi dei \"giochi con vincita in denaro\" riscossi nell'isola.\nIn riferimento all'apertura e agli impegni presi dal governo centrale e all'approvazione in Consiglio dei ministri del decreto legislativo di attuazione dell'articolo 8 dello Statuto sardo nel 2016, la giunta regionale sarda a guida PD dichiara che la vertenza entrate si pu\u00f2 definire chiusa totalmente e definitivamente,al contratio i partiti di opposizione contestano questo traguardo, denunciando l'illegittima sottrazione dalle casse regionali di circa 3 miliardi e 300 milioni di euro di accantonamenti nel 2017."}
{"id": "5262781", "revid": "86599", "url": "https://it.wikipedia.org/wiki?curid=5262781", "title": "233472 Moorcroft", "text": "233472 Moorcroft \u00e8 un asteroide della fascia principale. Scoperto nel 2006, presenta un'orbita caratterizzata da un semiasse maggiore pari a 2,9655704\u00a0UA e da un'eccentricit\u00e0 di 0,0578831, inclinata di 1,73925\u00b0 rispetto all'eclittica.\nL'asteroide \u00e8 dedicato al fisico canadese Donald Ross Moorcroft."}
{"id": "5262784", "revid": "684805", "url": "https://it.wikipedia.org/wiki?curid=5262784", "title": "PSMF", "text": ""}
{"id": "5262785", "revid": "124338128", "url": "https://it.wikipedia.org/wiki?curid=5262785", "title": "Belvedere (vodka)", "text": "Belvedere \u00e8 una marca polacca di vodka a base di segale prodotta e distribuita da LVMH. Prende il nome da Belweder, il palazzo presidenziale della Polonia, la cui illustrazione appare sulle bottiglie, recuperandone l'originaria parola italiana. \u00c8 prodotta esclusivamente in Polonia nella cittadina di \u017byrard\u00f3w ed \u00e8 distribuita in tutto il mondo. Il marchio \u00e8 stato lanciato negli Stati Uniti nel 1996 come distillato \"di lusso\", ed \u00e8 stata commercializzata come la prima \u2018super premium vodka\u2019 al mondo.\nStoria.\nLa produzione inizi\u00f2 nel 1993 nella fabbrica Polmos ubicata a \u017byrard\u00f3w, in Polonia. La fabbrica era stata costruita nel 1910 ed era conosciuta inizialmente come: \"Distilleria per la rettificazione di vodka\". Nel 2001, la fabbrica venne privatizzata e acquisita dalla Millennium LLC la quale divenne il maggior azionista. Nel 2002 il 40% di Millennium venne acquistato dal gruppo di lusso LVMH e nell'aprile del 2005 la quota arriv\u00f2 al 100%.\nGusti.\nBelvedere Vodka produce anche una linea di vodka aromatizzate, che vengono chiamate Macerations. Queste variet\u00e0 non vengono filtrate al carbone, ma con filtri di cellulosa prima dell'imbottigliamento. Questo viene fatto per assicurarsi che gli oli essenziali che portano gli aromi e danno il gusto vengano conservati. La linea di prodotti Belvedere Maceration include: Mango Passion, Lemon Tea, Bloody Mary, Pink Grapefruit, Black Raspberry, Orange, and Citrus.\nCritiche.\nIl 23 Marzo 2012, le pagine Twitter e Facebook di Belvedere Vodka hanno postato un'immagine che \u00e8 stata attaccata perch\u00e9 sembrava banalizzare lo stupro. L'immagine rappresentava un uomo che tratteneva giocosamente una donna che sembrava se ne volesse andare, e lo slogan, \"Unlike Some People, Belvedere Always Goes Down Smoothly.\" (\"A differenza di alcune persone, Belvedere entra sempre liscia\") L'immagine \u00e8 rimasta sui social network per circa 45 minuti, prima di esser rimossa.\nIn un'analisi condotta dalla TV svizzera RTS nel maggio 2014, il gruppo di laboratori Eurofins Scientific ha rivelato la presenza di zucchero di canna o mais, mentre l'etichetta della Belvedere dice espressamente che la bevanda contiene solo alcol da segale."}
{"id": "5262788", "revid": "599013", "url": "https://it.wikipedia.org/wiki?curid=5262788", "title": "Ant\u00f3nio Bentes", "text": "Carriera.\nNazionale.\nHa collezionato 3 presenze con la propria Nazionale."}
{"id": "5262789", "revid": "767487", "url": "https://it.wikipedia.org/wiki?curid=5262789", "title": "Alexander Anderson (matematico)", "text": "Biografia.\nNacque probabilmente 1582, stando a uno scritto che gli dava 35 anni nel 1617. \nNon \u00e8 noto dove abbia studiato, ma \u00e8 probabile che avesse inizialmente studiato scrittura e filosofia (\"belle lettere\") nella sua citt\u00e0 natia di Aberdeen.\nSi trasfer\u00ec quindi nel continente e insegn\u00f2 matematica a Parigi verso l'inizio del XVII secolo, dove pubblic\u00f2 o redasse, fra il 1612 e il 1619, diversi trattati di geometria e algebra. Si descriveva come pi\u00f9 saggio che ricco, nella dedica del \"Vindiciae Archimedis\" (1616).\nEra cugino di primo grado di David Anderson of Finshaugh, un celebre matematico, la cui figlia era madre del matematico James Gregory."}
{"id": "5262790", "revid": "287204", "url": "https://it.wikipedia.org/wiki?curid=5262790", "title": "Alexander Anderson", "text": ""}
{"id": "5262794", "revid": "767487", "url": "https://it.wikipedia.org/wiki?curid=5262794", "title": "Andr\u00e9 Geraldes", "text": "Caratteristiche tecniche.\n\u00c8 un terzino che pu\u00f2 giocare su entrambe le fasce."}
{"id": "5262800", "revid": "2203581", "url": "https://it.wikipedia.org/wiki?curid=5262800", "title": "Riziero Vallari", "text": "Biografia.\nA Mantova dove ha giocato per sette stagioni era chiamato Vallari III.\nCarriera.\nAla argentina per il Mantova, gioca dalla stagione 1929-30, realizzando 7 reti nella prima e 13 reti nella seconda stagione mantovana, nella stagione 1931-32 mette a segno altre 12 reti. Chiude la sua permanenza nella stagione 1937-38."}
{"id": "5262802", "revid": "599013", "url": "https://it.wikipedia.org/wiki?curid=5262802", "title": "Elisa Ercoli", "text": "Ala di 192\u00a0cm, ha giocato in Serie A1 con Schio, Lucca e Sesto San Giovanni e nelle Nazionali italiane giovanili. Ha vinto due scudetti."}
{"id": "5262804", "revid": "916580", "url": "https://it.wikipedia.org/wiki?curid=5262804", "title": "Cytinus hypocistis", "text": "L'ipocisto giallo (Cytinus hypocistis ) \u00e8 una pianta parassita appartenente alla famiglia delle Cytinaceae.\nDescrizione.\n\u00c8 una piccola pianta perenne, parassita di Cistaceae come \"Cistus salviifolius\", sulle cui radici cresce abitualmente. Non supera i 7\u00a0cm di altezza, il fusto \u00e8 breve e ricoperto di squame carnose. Le foglie, anch'esse carnose, sono vivacemente colorate di giallo e presentano un apice che tende all'arancione e al rosso. I fiori sono raggruppati su una spiga; quelli femminili sono collocati in basso, quelli maschili in alto. Sono di forma regolare e dotati di perianzio giallo a quattro denti. Il frutto \u00e8 giallo ed \u00e8 una sorta di bacca il cui rivestimento deriva dal perianzio (acrosarco). I semi sono immersi in una polpa vischiosa. Il periodo di fioritura va da aprile a maggio.\nDistribuzione e habitat.\n\u00c8 diffuso in tutta la regione mediterranea e in Macaronesia. In Italia \u00e8 diffuso soprattutto nel centro-sud, ma \u00e8 stato segnalato anche in Lombardia e Veneto.\nGli habitat ideali sono la macchia e la gariga; cresce sulle radici delle cistacee."}
{"id": "5262805", "revid": "122603640", "url": "https://it.wikipedia.org/wiki?curid=5262805", "title": "Lista di asteroidi (233001-234000)", "text": "Di seguito una lista di asteroidi dal numero 233001 al 234000 con data di scoperta e scopritore."}
{"id": "5262809", "revid": "287204", "url": "https://it.wikipedia.org/wiki?curid=5262809", "title": "Unione Sportiva Arsenale", "text": " "}
{"id": "5262810", "revid": "99896315", "url": "https://it.wikipedia.org/wiki?curid=5262810", "title": "Unione Sportiva Palmese 1950-1951", "text": "Questa voce raccoglie le informazioni riguardanti l'Unione Sportiva Palmese 1912, societ\u00e0 calcistica di Palmi, nelle competizioni ufficiali della stagione 1950-1951.\nStagione.\nLa squadra venne inserita nel girone O di Promozione, composto da 14 societ\u00e0 siciliane e da 2 calabresi (oltre alla Palmese vi particip\u00f2 la Vigor Nicastro). La societ\u00e0 nero-verde vinse il suo girone con 44 punti, distanziando di 7 punti la seconda classificata, l'AS Drepanum ed acquis\u00ec il diritto a partecipare al girone finale di Lega Sud per l'accesso alla Serie C 1951-1952. Nel girone finale la Palmese affront\u00f2 le due formazioni vincenti degli altri due gironi di Lega Sud (M ed N), e cio\u00e8 l'A.S. Molfetta e l'S.P. Turris. Gli incontri furono tre e furono giocati tutti in campo neutro. L'8 luglio 1951 la Palmese perse a Napoli per 1-0 contro il Molfetta ed il 15 luglio vinse per 4-1 a Taranto contro la Turris, giungendo seconda alle spalle del Molfetta ed accedendo al campionato di Serie C dell'anno successivo."}
{"id": "5262811", "revid": "729019", "url": "https://it.wikipedia.org/wiki?curid=5262811", "title": "9 \u00d7 22 mm Type 26", "text": "La 9 \u00d7 22\u00a0mm Type 26 \u00e8 stata una cartuccia calibro 9 mm disegnata e prodotta dall'Impero giapponese a partire dal 1893, appositamente per il revolver Type 26, vagamente ispirata alla munizione .38 Smith &amp; Wesson adoperata sui revolver d'importazione Smith &amp; Wesson Model 3.\nCaratteristiche.\nIl bossolo cilindrico in ottone presentava un collarino del diametro di 11\u00a0mm ed era lungo 21,8\u00a0mm; il diametro del collo o colletto misurava 9,5\u00a0mm e la testa 9,8\u00a0mm. Sul fondello era presente l'innesco a percussione centrale \"Berdan\" che incendiava la carica di lancio: inizialmente polvere nera, dopo il 1900 fu rimpiazzata dalla pi\u00f9 efficiente polvere infume. Il proiettile era di tipo incamiciato, con corpo in piombo e peso di 9,7 grammi (circa 62 grani); una volta sparato generava un'energia di 18,8\u00a0kg\u00b7m e raggiungeva una velocit\u00e0 iniziale di 195\u00a0m/s.\nLa cartuccia Type 26 da 9\u00a0mm fu adoperata solamente dal revolver Type 26, che dal 1893 al 1925 fu l'arma d'ordinanza per sottufficiali nell'Esercito imperiale giapponese. Sebbene dopo tale data fossero stati introdotti modelli di pistola pi\u00f9 moderni (come la Type 14 semiautomatica), la Type 26 fu riutilizzata anche nel corso della seconda guerra mondiale."}
{"id": "5262824", "revid": "44876", "url": "https://it.wikipedia.org/wiki?curid=5262824", "title": "Pietro Resta Calcio", "text": ""}
{"id": "5262825", "revid": "287204", "url": "https://it.wikipedia.org/wiki?curid=5262825", "title": "Jacques de Billy", "text": "Biografia.\nDal 1629 al 1630, Billy insegn\u00f2 matematica al collegio gesuita di Pont\u00e0 Mousson. Continuava a studiare teologia nel frattempo. Dal 1631 al 1633, insegn\u00f2 al collegio gesuita di Rheims; dal 1665 al 1668, a Digione. Insegn\u00f2 anche a Grenoble e fu rettore di diversi collegi in Ch\u00e2lons-en-Champagne, Langres e Sens.\nJacques Ozanam fu suo alunno, cos\u00ec come il matematico Claude Gaspard Bachet de M\u00e9ziriac (a Rheims), che divent\u00f2 un buon amico. Billy era in corrispondenza con Pierre de Fermat e ottenne molti risultati nella teoria dei numeri che portano il suo nome. Bachet introdusse Billy all'analisi indeterminata."}
{"id": "5262827", "revid": "1075114", "url": "https://it.wikipedia.org/wiki?curid=5262827", "title": "Claude Gaspard Bachet de M\u00e9ziriac", "text": ""}
{"id": "5262831", "revid": "767487", "url": "https://it.wikipedia.org/wiki?curid=5262831", "title": "Manuel Pedro Gomes", "text": "Carriera.\nClub.\nHa sempre giocato nel campionato portoghese, vestendo per 13 anni la maglia dello Sporting. Ritiratosi dal calcio giocato nel 1973 si dedicher\u00e0 ad una lunga carriera da allenatore.\nNazionale.\nHa collezionato 9 presenze con la propria Nazionale."}
{"id": "5262838", "revid": "533647", "url": "https://it.wikipedia.org/wiki?curid=5262838", "title": "Lu\u00eds Xavier", "text": "Carriera.\nNazionale.\nHa collezionato 2 presenze con la propria Nazionale."}
{"id": "5262841", "revid": "122906993", "url": "https://it.wikipedia.org/wiki?curid=5262841", "title": "Alberto Cento", "text": "Si laure\u00f2 a Roma nel 1945 con una tesi su Stendhal moralista, relatore Pietro Paolo Trompeo. Tra il 1947 e il 1949 fu Lettore di italiano all'Universit\u00e0 di Tolosa, poi, rientrato in Italia, insegn\u00f2 al Liceo Parini di Milano. Nel 1957 fu assistente all'Istituto Universitario Orientale e nel 1961 pass\u00f2 all'Universit\u00e0 di Napoli, dapprima come incaricato, infine come ordinario di Lingua e letteratura francese.\nNella prima parte della sua carriera si occup\u00f2 di Stendhal, mentre nella seconda la sua attivit\u00e0 si concentr\u00f2 su Flaubert. Notevoli pure i suoi lavori su Moli\u00e8re e Montaigne, del quale tradusse il \"Viaggio in Italia\" (Parenti 1958, poi Laterza 1972)."}
{"id": "5262843", "revid": "30610", "url": "https://it.wikipedia.org/wiki?curid=5262843", "title": "Prezi", "text": "Prezi \u00e8 un servizio basato su cloud (SaaS) per la realizzazione di presentazioni, che vengono realizzate su una tela virtuale. Prezi \u00e8 stato ufficialmente pubblicato nel 2009 dai fondatori Adam Somlai-Fischer, Peter Halacsy e Peter Arvai.\nStoria.\nPrezi (o Prezi.com) \u00e8 stato creato nel 2008 con il supporto di Kitchen Budapest e Magyar Telekom al fine di superare i tradizionali software di presentazione. Attualmente il progetto \u00e8 supportato da Sunstone Capital\nLo sviluppo del software \u00e8 stato curato dai Zui Labs sotto la direzione dei tre fondatori ungheresi P\u00e9ter \u00c1rvai, Szabolcs Somlai-Fischer and P\u00e9ter Hal\u00e1csy. La parola Prezi in lingua ungherese \u00e8 la forma contratta della parola presentazione.\nProdotti e caratteristiche.\nPrezi ZUI.\nLa ZUI di Prezi, utilizzabile online e offline impiega una comune finestra di dialogo a tavolozza, che consente di zoomare sulla tela e di dimensionare, ruotare ed editare gli oggetti. L'utente pu\u00f2 inserire sulla tela oggetti, costituiti da immagini, testi e altri media. \u00c8 possibile raggruppare vari elementi in un unico oggetto e creare dei percorsi collegando i vari oggetti in una sequenza, strutturando una presentazione lineare.\nPrezi Desktop.\nIl Prezi Desktop consente agli utenti che abbiano acquistato la versione Prezi Pro o quella Edu Pro di operare off-line e creare e salvare le loro presentazioni sul proprio computer (con sistemi operativi Windows o Mac). L'editor del Prezi Desktop consente di salvare in un formato .PEZ le presentazioni create off-line. Gli utenti possono disporre di uno spazio fino a 500 MB per l'archiviazione delle proprie presentazioni.\nPrezi Collaborate.\nPrezi Collaborate \u00e8 uno strumento di collaborazione online che consente fino a dieci persone (presenti nello stesso luogo o in luoghi differenti) di cooperare nella realizzazione di presentazioni in tempo reale. Gli utenti partecipano simultaneamente e ciascuno e rappresentato visivamente da un piccolo avatar. La realizzazione cooperativa pu\u00f2 essere effettuata simultaneamente o in modo differito: i partecipanti possono essere invitati a editare la presentazione Prezi in un momento successivo se lo desiderano. \u00c8 possibile inviare un link ai partecipanti, attraverso il quale essi potranno editare la presentazione per dieci giorni.\nModello economico.\nIl progetto Prezi si fonda sul modello economico freemium. Gli utenti che usano il prodotto sulla base della licenza gratuita sono tenuti a pubblicare i loro lavori sul sito Prezi.com, dove sono pubblicamente visualizzabili. \u00c8 possibile sottoscrivere un abbonamento a pagamento a una versione Prezi Pro, che offre la possibilit\u00e0 di mantenere le presentazioni private. Solo la licenza Pro consente l'utilizzo di Prezi Desktop, che consente di modificare le presentazioni off-line. Prezi offre anche una licenza educational riservata a studenti e docenti.\nCompatibilit\u00e0.\nPrezi \u00e8 sviluppato in Adobe Flash, Adobe AIR sulla base di Django. Quindi \u00e8 compatibile con la maggior parte dei moderni computer e programmi di navigazione web. Tuttavia, non risponde agli standard web, il che rende necessaria l'installazione del Adobe Flash plug-in.\nDal luglio 2014 \u00e8 possibile utilizzare Prezi senza Adobe Flash, utilizzando solamente JavaScript."}
{"id": "5262844", "revid": "380453", "url": "https://it.wikipedia.org/wiki?curid=5262844", "title": "Akademicki Klub Sportowy Rzesz\u00f3w", "text": ""}
{"id": "5262845", "revid": "599013", "url": "https://it.wikipedia.org/wiki?curid=5262845", "title": "Jo\u00e3o Moreira", "text": "Caratteristiche tecniche.\nGioca come punta centrale.\nCarriera.\nClub.\nNella stagione 2014-2015 ha vinto la OFC Champions League con la maglia dell'Auckland City.\nNazionale.\nCon la Nazionale Under-21 portoghese ha preso parte agli Europei Under-21 2007."}
{"id": "5262854", "revid": "2016813", "url": "https://it.wikipedia.org/wiki?curid=5262854", "title": "Francesco Del Grosso (regista)", "text": "Biografia.\nLaureato al Dams dell'Universit\u00e0 degli Studi di Roma Tre con una tesi sul cinema di David Fincher, \u00e8 autore di saggi e collabora a siti e riviste di critica cinematografica.\nCome regista ha lavorato a spot, cortometraggi e documentari, tra cui \"Gli invisibili - Esordi nel cinema italiano 2000-2006\", \"Stretti al vento\" e \"Negli occhi\" (basato sulla vita dell'attore Vittorio Mezzogiorno, vincitore della \"Menzione Speciale della Giuria di Controcampo Italiano\", del \"Biografilm Lancia Award\" alla 66\u00aa Mostra Internazionale d\u2019Arte Cinematografica di Venezia, del Nastro D\u2019Argento per il Miglior documentario sul Cinema e del Globo d'Oro Speciale).\nNel 2011 scrive e dirige il documentario su Agostino Di Bartolomei \"11 metri\", evento speciale alla 6\u00aa edizione del Festival Internazionale del Film di Roma (vincitore dell'Italian Sports Award e nomination ai Nastri D'Argento e per la regia all'International Festival of Sport Movies Krasnogorski).\nFilmografia.\nRegia.\nCortometraggi\nDocumentari"}
{"id": "5262856", "revid": "339392", "url": "https://it.wikipedia.org/wiki?curid=5262856", "title": "Division 1 S\u00f6dra", "text": ""}
{"id": "5262858", "revid": "339392", "url": "https://it.wikipedia.org/wiki?curid=5262858", "title": "Division 1 Norra", "text": ""}
{"id": "5262863", "revid": "765341", "url": "https://it.wikipedia.org/wiki?curid=5262863", "title": "The Cobbler", "text": ""}
{"id": "5262866", "revid": "101175", "url": "https://it.wikipedia.org/wiki?curid=5262866", "title": "Gran Premio di superbike di Losail 2014", "text": "Il Gran Premio di superbike di Losail 2014 \u00e8 stato la dodicesima prova del mondiale superbike del 2014, nello stesso fine settimana si \u00e8 corso l'undicesimo gran premio stagionale del mondiale supersport del 2014.\nVincendo le due gare di questo GP e grazie ai 50 punti ottenuti, Sylvain Guintoli diviene campione del mondo Superbike del 2014. Il pilota francese, al primo titolo mondiale della sua carriera, supera in testa il britannico Tom Sykes di soli sei punti, con l'Aprilia che ottiene sia il titolo piloti ma anche quello costruttori.\nLa gara del mondiale Supersport viene vinta da Michael van der Mark, lo stesso pilota olandese aveva gi\u00e0 ottenuto la certezza del titolo mondiale al termine del GP di Jerez.\nA cinque anni di distanza dall'ultima edizione del 2009, si torna a correre una prova del mondiale Superbike a Losail, per la prima volta nella storia dei mondiali per derivate dalla serie, un GP si svolge in notturna con l'ausilio dell'illuminazione artificiale.\nSuperbike.\nGara 1.\nFonte\nVittoria in gara 1 per Sylvain Guintoli, con Loris Baz secondo a precedere il compagno di squadra Tom Sykes. Grazie a questa vittoria Guintoli, giunto all'ottava affermazione della sua carriera nel mondiale Superbike, recupera nove punti su Sykes (primo nella classifica mondiale) portandosi a sole tre lunghezze di ritardo.\nPer quel che concerne la classe EVO, il migliore in questa gara \u00e8 Niccol\u00f2 Canepa, dodicesimo con la Ducati 1199 Panigale R del team Althea Racing, anche se David Salom con la Kawasaki ZX-10R del team Kawasaki Racing, grazie al tredicesimo posto ed i 3 punti acquisiti, ottiene la certezza di essere il migliore in classifica generale tra i piloti con motociclette con specifiche EVO.\nGara 2.\nFonte\nSylvain Guintoli, dopo aver vinto la prima gara, vince anche la seconda gara, realizzando cos\u00ec una doppietta in occasione di questo GP, portando a compimento anche il sorpasso decisivo nella classifica piloti a discapito di Tom Sykes, con il pilota francese del team Aprilia Racing che si laurea campione del mondo Superbike del 2014.\nIl titolo piloti viene pertanto assegnato a Guintoli, che ottiene la prima posizione in graduatoria grazie a 416 punti totali, con Sykes secondo con 410 punti. Guintoli, al primo titolo iridato della sua carriera, diviene in questo modo il secondo pilota francese nella storia del campionato mondiale Superbike a laurearsi campione mondiale, a distanza di 25 anni dal successo iridato di Raymond Roche del 1990. Per quel che concerne l'Aprilia, la casa costruttrice italiana giunge al terzo titolo piloti della sua storia nel mondiale Superbike (dopo i successi di Max Biaggi nel 2010 e 2012).\nSupersport.\nFonte\nMichael van der Mark con la Honda CBR600RR chiude il campionato mondiale Supersport del 2014 con la vittoria in questa gara, portando in questo modo a sei le sue affermazioni in questa stagione. Con van der Mark al primo posto in questa gara (e gi\u00e0 sicuro del titolo mondiale), secondo sul traguardo giunge il pilota tailandese Ratthapark Wilairot (al primo podio iridato della sua carriera) con la Honda CBR 600RR del team Core PTR Honda, con Jules Cluzel al terzo posto con la MV Agusta F3 675 del team MV Agusta Reparto Corse."}
{"id": "5262868", "revid": "767487", "url": "https://it.wikipedia.org/wiki?curid=5262868", "title": "Mr Cobbler e la bottega magica", "text": "Mr Cobbler e la bottega magica (\"The Cobbler\") \u00e8 un film del 2014 diretto da Tom McCarthy, con protagonista Adam Sandler.\nTrama.\nMax Simkin \u00e8 un disilluso calzolaio di New York, che conduce un'esistenza ordinaria. Un giorno la sua vita cambia quando trova un'antica macchina da cucire dai poteri magici, che gli permette di vivere la vita dei suoi clienti dopo aver indossato le loro scarpe. Guardando la vita dal punto di vista di altre persone, Max capir\u00e0 chi \u00e8 veramente e cosa vuole dalla vita.\nDistribuzione.\nIl film \u00e8 stato presentato in anteprima al Toronto International Film Festival l'11 settembre 2014. \u00c8 stato distribuito negli USA il 13 marzo 2015 e in Italia il 21 luglio 2016 da Barter Entertainment."}
{"id": "5262870", "revid": "22475", "url": "https://it.wikipedia.org/wiki?curid=5262870", "title": "Epidemia di peste in Madagascar del 2014-2015", "text": "L'epidemia di peste in Madagascar del 2014-2015 si \u00e8 sviluppata in Madagascar a partire dal 31 agosto 2014 e si \u00e8 esaurita nel gennaio 2015.\nEvoluzione.\n2014.\nIl 31 agosto 2014 viene identificato come malato di peste un uomo del villaggio di Soamahatamana, nel comune di Tsiroanomandidy; quest'uomo muore il 3 settembre. La peste \u00e8 di tipo bubbonico e, nel 2% dei casi, polmonare. Il 4 novembre il Ministero della Salute del Madagascar ha segnalato l'epidemia all'OMS. Il 16 novembre sono stati confermati 119 casi, di cui 40 mortali, in 16 distretti di 7 regioni; l'OMS ha alzato il livello di allerta a causa della debolezza del sistema sanitario dell'intero Madagascar.\nGrazie ai 200.000 dollari messi a disposizione dall'African Development Bank nelle aree colpite, sono stati resi disponibili degli indumenti protettivi per il personale medico, degli insetticidi, degli spray e degli antibiotici; inoltre si \u00e8 recata sul posto una \"task force\" sostenuta dall'OMS, dall'Istituto Pasteur e dalla Croce Rossa Internazionale. La situazione, tuttavia, si era aggravata per il fatto che in Madagascar le pulci hanno sviluppato un alto livello di resistenza alla deltametrina. Secondo Christophe Vogt, della Croce Rossa, il problema pi\u00f9 grande \u00e8 l'ignoranza: \"la maggior parte delle persone tende a non rivolgersi ai medici e a non usare gli antibiotici\", che, se presi in tempo, possono ridurre la mortalit\u00e0 dal 60% al 15%.\nIl 21 novembre nella capitale del Madagascar, Antananarivo, sono stati confermati 2 casi, di cui 1 mortale: una ventunenne della bidonville di Ankasina, che aveva manifestato i primi sintomi l'11 novembre e alla quale nessun medico aveva diagnosticato la peste, \u00e8 morta dieci giorni dopo e il suo corpo \u00e8 stato restituito alla famiglia. Quando si \u00e8 capito che si trattava di peste il Ministero della Salute ha chiesto di poter riavere il corpo, ma la famiglia ha rifiutato. A tutto il 24 novembre 2014 erano stati registrati 138 casi, tra cui 47 decessi.\nIl 7 gennaio 2015 il ministro della Salute Roger Kolo ha fornito a Mahazoarivo nuovi dati riguardanti i casi registrati tra il 4 agosto e il 31 dicembre 2014: 249 contagiati sospetti, di cui 66 deceduti; 96 contagiati confermati, di cui 24 deceduti. Secondo il ministro la situazione \u00e8 sotto controllo; pi\u00f9 di cento persone si sono fatte curare e tutte le case di coloro che hanno avuto la peste polmonare sono state disinfettate.\nIl 6 febbraio 2015 l'Istituto Pasteur ha precisato che ad Antananarivo, nel periodo tra il 4 agosto e il 29 dicembre 2014, ci sono stati solo 2 casi di peste, 1 confermato e 1 probabile; secondo l'Istituto Pasteur nel 2014 il numero dei casi di peste \u00e8 stato sostanzialmente in linea cogli anni precedenti.\n2015.\nNella zona centrale dell'isola, sopra gli 800 m, la peste \u00e8 endemica e colpisce soprattutto da novembre a febbraio. Tra il 1 settembre 2014 e l'8 gennaio 2015 ci sono stati 220 casi, di cui 61 deceduti; la peste in questo periodo ha interessato 23 distretti su 136 e i casi di peste polmonare sono stati il 5%. Ad Antananarivo, oltre ai 2 casi accertati, di cui 1 mortale, sono stati registrati 13 casi sospetti nelle zone pi\u00f9 disagiate, soggette a inondazioni. Nella prima settimana del gennaio 2015 ci sono stati 7 casi (5 sospetti e 1 probabile di peste polmonare; 1 sospetto di peste bubbonica) nel distretto di Amparafaravola, di cui 4 deceduti; in questo mese i focolari principali si sono ristretti alle zone rurali, mentre le zone periferiche e urbane, soprattutto presso Antananarivo, sono seguite con attenzione.\nIl 26 gennaio l'OMS ha richiamato nuovamente l'attenzione su questa epidemia di peste. Margaret Chan ha affermato: \"l'epidemia iniziata lo scorso novembre ha dimensioni inquietanti. [...] La peste ha stabilito un punto d'appoggio nella capitale, colpendo le baraccopoli densamente popolate\".\nNell'ultima settimana di gennaio sono state segnalate tre sospette vittime della peste nella \"fokontany\" di Ambatonandriana, nel comune di Ambohibao Sud (distretto di Manjakandriana); la Gendarmeria nazionale ha parlato di due morti sospetti, ma il 28 il Ministero della Salute ha parlato di tre casi sospetti di peste bubbonica, basandosi sul rapporto degli agenti inviati sul posto, e ha detto di essere in attesa delle analisi effettuate dall'Istituto Pasteur. La prima vittima era un padre di famiglia di 40 anni, produttore di carbone di legno; la seconda una donna di 63 anni; l'identit\u00e0 della terza vittima \u00e8 in attesa di conferma. Sono stati infettati anche un altro padre di famiglia di una quarantina d'anni e la moglie della prima vittima. Le case circostanti sono state bonificate con dei pesticidi e gli abitanti della \"fokontany\" hanno ricevuto delle medicazioni. La debolezza del sistema sanitario \u00e8 un problema particolarmente grave; inoltre, secondo il segretario generale del Ministero della Salute Tafangy Phil\u00e9mon, \"sono gli abitanti a tardare a raggiungere i centri di sanit\u00e0\".\nIl 4 febbraio l'African Development Bank ha messo a disposizione un milione di dollari per il contenimento della peste e di altre malattie endemiche in Madagascar: questi soldi saranno spesi dall'OMS e dal Ministero della Salute per migliorare i luoghi di isolamento e i laboratori, per comprare antibiotici, insetticidi e kip diagnostici e in particolare per procurare un equipaggiamento adeguato al personale medico schierato in prima linea.\nIl 6 febbraio l'Istituto Pasteur ha precisato che nella comunit\u00e0 urbana di Antananarivo non ci sono stati casi di peste confermati tra il 1\u00ba gennaio e il 5 febbraio.\nL'11 febbraio l'OMS ha comunicato i risultati di un'indagine condotta assieme al Ministero della Salute del Madagascar, sostenuta anche dal Plague Central Laboratory e dall'Istituto Pasteur: la peste, scoppiata nel settembre del 2014, ha avuto un picco tra novembre e dicembre, poi ha progressivamente rallentato. In totale l'epidemia ha fatto 71 vittime su 263 contagiati (di cui 2, 1 confermato e 1 probabile, nel novembre 2014 presso Antananarivo), con un tasso di mortalit\u00e0 del 27%; nel distretto di Amparafavarola, quello maggiormente colpito, sono stati registrati nuovi casi di peste polmonare nella prima settimana di gennaio. Secondo questo rapporto il Madagascar, paese in cui la peste \u00e8 endemica, nei tre anni precedenti l'epidemia del 2014-2015 ha visto aumentare costantemente il numero dei casi, fino a diventare il paese del mondo pi\u00f9 interessato dalla peste.\nIl 20 febbraio ReliefWeb riporta un totale di 283 casi (compresi quelli sospetti) e di 74 vittime segnalate e afferma che l'incidenza settimanale \u00e8 in calo."}
{"id": "5262871", "revid": "1310927", "url": "https://it.wikipedia.org/wiki?curid=5262871", "title": "Mauro Silva Sousa", "text": "Carriera.\nDopo gli inizi in patria si \u00e8 trasferito al Gil Vicente, club con il quale ha esordito nella massima serie portoghese nel 2011, per poi passare, l'estate seguente, al Braga."}
{"id": "5262872", "revid": "1543377", "url": "https://it.wikipedia.org/wiki?curid=5262872", "title": "Louis Bertrand Castel", "text": "Studi\u00f2 letteratura, ma si dedic\u00f2 poi interamente a matematica e filosofia naturale. Scrisse diverse opere scientifiche, fra cui ricevette massima attenzione l\"'Optique des couleurs\" (1740) dove critic\u00f2 la descrizione spettrale che Newton aveva fatto del colore prismatico, osservando che i colori della luce suddivisi dal prisma dipendevano dalla distanza dal prisma e che quindi Newton stava considerando un caso particolare. Questo argomento fu poi riutilizzato da Goethe nella sua \"Teoria dei Colori\".. Lavor\u00f2 per molti anni al suo clavicembalo oculare."}
{"id": "5262873", "revid": "1075114", "url": "https://it.wikipedia.org/wiki?curid=5262873", "title": "Luois Bertrand-Castel", "text": ""}
{"id": "5262874", "revid": "1075114", "url": "https://it.wikipedia.org/wiki?curid=5262874", "title": "Luois-Bertrand Castel", "text": ""}
{"id": "5262875", "revid": "1573940", "url": "https://it.wikipedia.org/wiki?curid=5262875", "title": "Erigone arctica maritima", "text": "Erigone arctica maritima \u00e8 un ragno, sottospecie dell\"'Erigone arctica\", appartenente alla famiglia Linyphiidae.\nAspetto.\nLa sottospecie \"maritima\" \u00e8 anatomicamente un po' pi\u00f9 piccola della sua specie d'appartenenza; presenta un cefalotorace lungo 1,15\u00a0mm, la patella \u00e8 lunga 0,39\u00a0mm, la tibia \u00e8 lunga 0,37\u00a0mm e il tarso \u00e8 lungo 0,46\u00a0mm.\nDistribuzione.\n\u00c8 diffusa in Nord Europa e Russia.\nTassonomia.\nLa sottospecie \u00e8 stata osservata l'ultima volta nel 2013."}
{"id": "5262877", "revid": "547034", "url": "https://it.wikipedia.org/wiki?curid=5262877", "title": "Societ\u00e0 Sportiva Sambenedettese 1970-1971", "text": "Questa voce raccoglie le informazioni riguardanti la Societ\u00e0 Sportiva Sambenedettese nelle competizioni ufficiali della stagione 1970-1971."}
{"id": "5262878", "revid": "99896312", "url": "https://it.wikipedia.org/wiki?curid=5262878", "title": "Unione Sportiva Palmese 1938-1939", "text": "Questa voce raccoglie le informazioni riguardanti l'Unione Sportiva Palmese 1912, societ\u00e0 calcistica di Palmi, nelle competizioni ufficiali della stagione 1938-1939.\nStagione.\nLa squadra concluse il girone H di Serie C al settimo posto. Rinunci\u00f2 a disputare il campionato di Serie C la stagione dopo."}
{"id": "5262879", "revid": "287204", "url": "https://it.wikipedia.org/wiki?curid=5262879", "title": "Affare XYZ", "text": "L'affare XYZ fu un episodio politico e diplomatico che ebbe luogo tra il 1797 e il 1798, nei primi mesi d'amministrazione della presidenza di John Adams, e coinvolse gli Stati Uniti d'America e la Francia repubblicana, evolvendosi fino a portare ad una guerra non dichiarata tra le due nazioni nota come quasi-guerra. Il nome deriva dall'utilizzo nei documenti pubblici rilasciati dall'amministrazione Adams delle lettere X, Y e Z al posto dei nomi dei diplomatici francesi coinvolti.\nAlla fine del XVIII secolo, il governo rivoluzionario francese, rappresentato dal Direttorio, incontrava grossi problemi a finanziare le sue guerre in Europa. Molti \"leader\" francesi erano inoltre irritati del fatto che gli Stati Uniti avessero stipulato il trattato di Jay con la Gran Bretagna nel 1794. Di conseguenza nel 1796 i francesi decisero di emettere un ordine che consentiva alla Marina francese il sequestro di navi mercantili statunitensi, accuratamente programmato per catturarne di sorpresa il maggior numero possibile. Il presidente John Adams invi\u00f2 nel luglio 1797 tre diplomatici statunitensi per tentare di ripristinare l'armonia tra gli Stati Uniti e la Francia: Charles Cotesworth Pinckney, John Marshall e Elbridge Gerry. Questi per\u00f2 non riuscirono a ottenere un incontro ufficiale con il ministro degli Esteri francese, il marchese Charles-Maurice de Talleyrand-P\u00e9rigord, e furono invece avvicinati attraverso canali informali da agenti del ministro, il britannico Nicholas Hubbard (successivamente indicato con la lettera W), Jean Hottinguer (X), Pierre Bellamy (Y) e Lucien Hauteval (Z), che chiesero tangenti per il marchese e un prestito agevolato per la Francia prima d'intavolare una qualsiasi tipo di negoziato formale.\nSebbene richieste del genere non fossero rare nella diplomazia europea del tempo, gli statunitensi ne rimasero scandalizzati e alla fine lasciarono la Francia senza impegnarsi in negoziati formali, anche perch\u00e9 erano molto scettici sul fatto che una qualunque concessione avesse potuto determinare un reale cambio di rotta nella politica francese. Solo Gerry, nel tentativo di evitare una guerra aperta, rimase ancora per diversi mesi e i suoi scambi diplomatici con Talleyrand posero le basi per la successiva fine delle ostilit\u00e0 diplomatiche e militari. La notizia del fallimento della missione diplomatica provoc\u00f2 una tempesta politica negli Stati Uniti e scaten\u00f2 un'ondata di risentimento antifrancese in tutto il paese, portando di fatto le due nazioni alla succitata quasi-guerra (1798-1800). I federalisti, che controllavano il governo statunitense, approfittarono dell'ira nazionale per ricostruire militarmente la nazione. Attaccarono inoltre i jeffersoniani Repubblicani per la loro posizione filo-francese, ed Elbridge Gerry (non schierato politicamente in quel momento) per il suo ruolo nel fallimento della missione. La pace fu restaurata con la convenzione del 1800, conosciuta anche come \"trattato di Mortefontaine\".\nContesto storico e politico negli Stati Uniti d'America e in Francia.\nSituazione negli Stati Uniti d'America.\nIl Regno di Francia era stato un sostegno cruciale degli Stati Uniti d'America durante la guerra d'indipendenza americana fin dalle sue prime fasi. Sulla scia della Rivoluzione francese del 1789, le relazioni tra la nuova Repubblica francese e l'amministrazione statunitense del presidente George Washington sarebbero per\u00f2 divenute ben presto tese. Se in un primo momento gli statunitensi avevano infatti salutato con grande entusiasmo l'avvento della libert\u00e0 in Francia e la proclamazione della Repubblica, poco dopo le violenze e gli abusi perpetrati dalla Convenzione nazionale diminuirono sensibilmente le simpatie verso i rivoluzionari. Quando nel 1792 la Francia e il resto d'Europa entrarono in guerra Washington, John Adams e altri federalisti, pur esultando per le prime vittorie delle armate repubblicane nella guerra della prima coalizione, sostennero per contro che gli Stati Uniti fossero troppo deboli e che avessero solo da perdere a farsi coinvolgere e cercarono di tenersene fuori; tuttavia la Francia e la Gran Bretagna, in quanto maggiori potenze navali coinvolte nella guerra, iniziarono a sequestrare le navi delle potenze neutrali (comprese quelle degli Stati Uniti) che commerciavano con i loro nemici. Nel 1795 il presidente statunitense promulg\u00f2 quindi un proclama di neutralit\u00e0 che dichiar\u00f2 gli Stati Uniti liberi da ogni obbligo militare verso le nazioni europee e stabil\u00ec che essi avrebbero continuato a commerciare e collaborare sia con la Francia che con la Gran Bretagna.\nIn realt\u00e0 nel 1794 gli Stati Uniti e la Gran Bretagna avevano gi\u00e0 ratificato il \"Treaty of Amity, Commerce, and Navigation, Between His Britannic Majesty and The United States of America\" (Trattato di Amicizia, Commercio e Navigazione tra Sua Maest\u00e0 Britannica e gli Stati Uniti d'America), comunemente noto come \"trattato di Jay\". Tra i ranghi di conservatori e federalisti in quel momento alla maggioranza, infatti, la sensazione era che la Francia sarebbe stata per lungo tempo paralizzata dall'anarchia e i loro rappresentanti non erano disposti a legare troppo intimamente le sorti della loro giovane nazione a quelle di un'altra dominata da un'estrema incertezza politica, preferendo invece riallacciare relazioni pi\u00f9 forti con la ex madrepatria. Il governo francese si dimostr\u00f2 estremamente irritato dall'accordo che, tra l'altro, concedeva alla Gran Bretagna lo \"status\" di \"partner\" commerciale privilegiato degli Stati Uniti. La Marina francese intensific\u00f2 quindi i suoi sforzi per interdire il commercio statunitense con la Gran Bretagna.\nQuando John Adams assunse la presidenza, nei primi mesi del 1797, la questione stava gi\u00e0 raggiungendo le proporzioni di una crisi. Nel mese di marzo dello stesso anno il presidente Adams apprese che la Repubblica Francese, a causa della spirale di questa crisi, aveva rifiutato di ricevere Charles Cotesworth Pinckney quando era arrivato a Parigi nel dicembre 1796 per presentare le sue credenziali come ambasciatore degli Stati Uniti e che le navi mercantili americane venivano sequestrate anche nei Caraibi. Temendo addirittura l'arresto, Pinckney aveva preferito riparare nei Paesi Bassi. L'opinione pubblica statunitense si dimostr\u00f2 inizialmente largamente divisa sulle relazioni politiche da tenere con la Francia: i federalisti, sotto la direzione di Alexander Hamilton, utilizzarono questi eventi per accendere nei cittadini statunitensi sentimenti di ostilit\u00e0 contro la Francia e optarono per una linea dura, dichiarandosi favorevoli all'incremento delle spese per la difesa, senza per\u00f2 ancora sostenere la necessit\u00e0 di una guerra; i jeffersoniani dal canto loro espressero da subito solidariet\u00e0 con gli ideali repubblicani dei rivoluzionari francesi e non vollero essere visti come collaboratori dell'amministrazione federalista di Adams: Thomas Jefferson guardava infatti ai federalisti come monarchici troppo legati alla Gran Bretagna e quindi ostili ai valori statunitensi: Pi\u00f9 tardi avrebbe visto nella Francia repubblicana la sola alleata affidabile per la neonata nazione americana. Il futuro terzo presidente degli Stati Uniti sosteneva che bisognasse auspicarsi che la Francia vincesse la guerra contro l'Inghilterra, e che \nSituazione in Francia.\nLa Prima Repubblica francese, costituita nel 1792 al culmine della Rivoluzione, era governata nel 1797 da un'assemblea legislativa bicamerale (composta dal Consiglio degli Anziani e dal Consiglio dei Cinquecento), con un Direttorio di cinque membri in qualit\u00e0 di esecutivo collegiale nazionale. Il Direttorio era dilaniato sia da dure lotte di potere interne che da conflitti con il Consiglio dei Cinquecento, la camera bassa della legislatura. Nella prima met\u00e0 del 1797 ebbero luogo alcune modifiche ministeriali, tra cui in luglio la nomina a Ministro degli esteri della Repubblica di Charles-Maurice de Talleyrand da parte del capo del Direttorio Paul Barras. Talleyrand, che aveva di recente trascorso alcuni anni di esilio negli Stati Uniti, durante i quali aveva intessuto importanti relazioni di amicizia con influenti politici d'Oltreoceano, era apertamente preoccupato dell'instaurarsi di legami pi\u00f9 stretti tra gli Stati Uniti e la Gran Bretagna. Il Direttorio, gi\u00e0 in genere non ben disposto verso gli interessi statunitensi, divent\u00f2 loro notevolmente pi\u00f9 ostile nel mese di settembre 1797, quando un colpo di stato interno favor\u00ec l'insediamento di nuovi esponenti anti-statunitensi.\nQuesti \"leader\", compreso Talleyrand, vedevano il presidente Adams ostile ai loro interessi, anche se non ritenevano che ci fossero significativi e reali pericoli di guerra. Basandosi in parte sui consigli impartiti ai diplomatici francesi da Thomas Jefferson, che si opponeva ad accordi frettolosi, Talleyrand decise quindi di adottare una misurata e lenta strategia dilatoria negli imminenti negoziati. Il ministro francese aveva infatti intenzione di mantenere la pace e far cessare quanto prima gli attacchi contro le navi mercantili statunitensi, anche perch\u00e9 la riteneva una strategia folle a lungo termine e molti suoi sostenitori avevano notevoli interessi economici in importanti imprese statunitensi, ma voleva in primo luogo aumentare la propria ricchezza personale e rafforzare la sua posizione politica all'interno del governo del Direttorio; a questo assicur\u00f2 che avrebbe trattato solo con Elbridge Gerry, il commissario statunitense ritenuto pi\u00f9 amichevole per gli interessi francesi.\nInvio della commissione diplomatica in Francia.\nScelta dei membri.\nAlla fine di maggio del 1797 il gabinetto di Adams si riun\u00ec per discutere delle relazioni con i francesi e per selezionare una commissione diplomatica speciale da inviare in Francia. La scelta degli uomini che avrebbero dovuto farvi parte fu molto tribolata. Per unirsi a Pinckney in Europa e portare avanti i negoziati, Adams propose inizialmente i nomi di James Madison e Elbridge Gerry. Purtroppo il nome di Madison, cofondatore del partito di opposizione Democratico-Repubblicano, incontr\u00f2 subito a Washington l'ostinata resistenza dei federalisti pi\u00f9 duri e di membri del suo stesso governo. Questi trovavano Madison inaccettabile, ma Adams cerc\u00f2 d'imporsi, sostenendo che non avrebbe permesso che il suo gabinetto venisse influenzato da politiche di partito. In risposta, il Segretario al tesoro degli Stati Uniti d'America Oliver Wolcott Jr. minacci\u00f2 di dimettersi. Adams fece marcia indietro e inform\u00f2 Jefferson che Madison aveva rifiutato la nomina. Agli occhi di Jefferson, per\u00f2, questo testimoniava l'incapacit\u00e0 di Adams di resistere ai membri del suo partito, scavando una spaccatura tra i due padri fondatori, che sarebbe durata per molti anni a venire. Adams propose quindi John Marshall ma a questo punto il suo governo contest\u00f2 la scelta di Gerry, in quanto non ritenuto un convinto federalista. Al posto di Gerry fu quindi scelto Francis Dana, ma questi rifiut\u00f2 l'incarico e Adams, che considerava Gerry uno dei \u00ab due uomini pi\u00f9 imparziali in America \u00bb (l'altro era lui stesso), questa volta s'impose e present\u00f2 il suo nome al Senato degli Stati Uniti al posto di Dana senza consultare il suo gabinetto.\nNell'introdurre la questione al Congresso, Adams fece un discorso alquanto bellicoso in cui chiese una vigorosa difesa della neutralit\u00e0 della nazione, chiarendo come fosse necessario \u00abmettere il nostro paese in una posizione di adeguata difesa\u00bb favorendo l'espansione della \"United States Navy\" o Marina degli Stati Uniti, ma evit\u00f2 di sollecitare esplicitamente una guerra contro la Francia. Il Congresso approv\u00f2 la scelta d'inviare in Francia dei commissari diplomatici e Adams li istru\u00ec autorizzandoli a negoziare termini simili a quelli che erano stati concessi alla Gran Bretagna nel trattato di Jay. Ai commissari fu imposto di rifiutare qualunque richiesta di prestiti, ma di essere flessibili nella disposizione dei termini di pagamento per le restanti questioni finanziarie. Marshall part\u00ec per l'Europa per unirsi a Pinckney a met\u00e0 luglio, seguito da Gerry poche settimane dopo. \nLe divisioni politiche tra i membri della Commissione si riflettevano nei loro differenti atteggiamenti verso i negoziati: Marshall e Pinckney, entrambi federalisti, diffidavano dei francesi, mentre Gerry (che non apparteneva allora a nessun partito politico) era disposto a essere flessibile nei loro confronti e a non affrettare troppo le trattative.\nPrimi incontri.\nMarshall e Gerry arrivarono a Parigi (Pinckney era gi\u00e0 in Europa) ai primi di ottobre e la commissione statunitense chiese immediatamente un incontro con Talleyrand. Dopo una breve udienza preliminare (durante la quale Talleyrand accett\u00f2 solo provvisoriamente le credenziali dei commissari), una settimana pi\u00f9 tardi si tenne un incontro pi\u00f9 lungo. Talleyrand cominci\u00f2 a prendere tempo, iniziando col chiedere ai commissari spiegazioni riguardo al discorso che Adams aveva fatto al Congresso in maggio, che aveva fortemente irritato i membri del Direttorio; la sua intenzione era quella di determinare quanto favorevolmente i commissari fossero disposti ai negoziati. Se essi si fossero espressi in maniera inappropriata, rifiutandosi di ricusarlo, il Direttorio non avrebbe accettato le loro credenziali. I commissari si aspettavano la pretesa di Talleyrand in quanto l'avevano precedentemente appresa il 14 ottobre attraverso un canale indiretto; decisero che nessuna spiegazione era dovuta ai francesi riguardo al discorso del loro presidente.\nQuella che segu\u00ec fu una serie di incontri che ebbe luogo al di fuori dei canali diplomatici ufficiali. Il 17 ottobre, Nicholas Hubbard, un inglese che lavorava per una banca olandese utilizzata in Francia dagli statunitensi (e che in seguito sarebbe stato identificato come \"W\" nelle pubblicazioni ufficiali statunitensi relative all'affare), notific\u00f2 a Pinckney che il barone Jean-Conrad Hottinguer, descritto da Hubbard come uomo d'onore, desiderava incontrarsi con lui. Pinckney accett\u00f2 e i due uomini si riunirono la sera successiva. Hottinguer (poi identificato come \"X\") trasmise una serie di richieste francesi, che comprendevano tra l'altro la concessione di un grosso prestito a basso interesse al governo francese, il riconoscimento che la Francia non sarebbe stata ritenuta responsabile per i danni causati dai corsari francesi e il pagamento di una tangente di 50.000 sterline a Talleyrand. Pinckney rifer\u00ec queste richieste agli altri commissari, mentre Hottinguer le ripet\u00e9 a tutta la commissione, che rifiut\u00f2 sdegnosamente le richieste, sebbene non fosse un mistero che i diplomatici di altre nazioni avessero pagato tangenti per accordarsi col ministro francese. Hottinguer introdusse quindi la commissione a Pierre Bellamy (\"Y\"), che si present\u00f2 come membro della cerchia pi\u00f9 ristretta di Talleyrand e fu molto pi\u00f9 esplicito esponendo in dettaglio le richieste del marchese, inclusa la previsione che \u00ab si dovessero pagare un sacco di soldi \u00bb; egli propose anche una serie di acquisti (a prezzi gonfiati) di moneta come mezzo attraverso il quale tale volume di denaro potesse essere scambiato clandestinamente. I commissari proposero d'inviare indietro uno di loro negli Stati Uniti per avere istruzioni su come dovessero comportarsi, a condizione che i francesi sospendessero i sequestri di navi americane; i negoziatori francesi per\u00f2 rifiutarono.\nPoco dopo questi iniziali \"bracci di ferro\", Talleyrand invi\u00f2 Lucien Hauteval (\"Z\") per incontrarsi con Elbridge Gerry. I due uomini si conoscevano per essersi gi\u00e0 incontrati a Boston nel 1792. Hauteval rassicur\u00f2 Gerry sulla sincerit\u00e0 di Talleyrand nella ricerca della pace e lo incoraggi\u00f2 a continuare a mantenere aperti i negoziati informali. Anch'egli ribad\u00ec le richieste di un prestito e della tangente. Nel frattempo mutava lo scenario politico internazionale e, man mano che i francesi collezionavano vittorie militari, Talleyrand diventava sempre pi\u00f9 audace nelle sue richieste, minacciando di ritorsioni militari gli Stati Uniti, se queste non fossero state soddisfatte. Una settimana pi\u00f9 tardi, dopo la firma del trattato di Campoformio, che concludeva favorevolmente per la Francia la quinquennale guerra della Prima coalizione contro la maggior parte delle altre potenze europee, Hottinguer e Bellamy s'incontrarono nuovamente con la commissione. I due agenti di Talleyrand ripeterono le loro richieste originarie, accompagnate stavolta da minacce di una potenziale guerra d'invasione degli Stati Uniti, resa pi\u00f9 credibile dal fatto che la Francia fosse almeno momentaneamente in pace sul fronte europeo. La risposta di Pinckney, riportata nel diario di Marshall del 27 ottobre, sarebbe diventata famosa: \nIl 1\u00ba novembre i commissari decisero di rifiutare ulteriori negoziati attraverso canali non ufficiali. La pubblicazione in seguito dei dispacci che descrivevano questa serie di incontri avrebbe costituito la base per i successivi dibattiti politici che si sarebbero svolti di l\u00ec a poco negli Stati Uniti.\nSuccessivi negoziati.\nI commissari scoprirono presto che non c'erano per loro altre strade aperte oltre quelle dei canali non ufficiali. Nel corso delle successive settimane Talleyrand invi\u00f2 ancora una serie di negoziatori informali per incontrare e tantare d'influenzare i commissari. Man mano per\u00f2 anche alcune delle vie informali vennero chiuse (Gerry, per esempio, inform\u00f2 Hauteval che si non sarebbero pi\u00f9 potuti pi\u00f9 incontrare, in quanto quest'ultimo non godeva di alcuna autorit\u00e0 formale) o divennero pi\u00f9 aggressive: il 30 ottobre Bellamy minacci\u00f2 gli inviati con l'ira della potenza militare francese. Finalmente anche Talleyrand apparve personalmente nel novembre 1797 durante una cena, ma principalmente per rimproverare agli americani la loro riluttanza a soddisfare la richiesta della tangente.\nAlla fine di novembre Talleyrand cominci\u00f2 a manovrare per dividere Gerry dagli altri commissari: invit\u00f2 ad una cena mondana il solo Gerry alla quale quest'ultimo, per continuare a mantenere aperto il dialogo, decise di partecipare. La questione accrebbe la diffidenza verso Gerry di Marshall e Pinckney, che pretesero garanzie affinch\u00e9 egli mantenesse durante l'incontro un basso profilo nelle sue dichiarazioni e limitasse il tenore di eventuali accordi che pensasse di concludere. Nonostante cercassero di rifiutare negoziati informali, tutti i commissari finirono comunque per avere incontri privati con alcuni dei negoziatori di Talleyrand.\nI commissari alla fine si divisero sulla questione di portare ancora avanti o meno i negoziati informali: i federalisti Marshall e Pinckney si opposero ma Gerry rimase a favore. Questa divergenza fu presto chiara a Talleyrand, che nel gennaio del 1798 comunic\u00f2 a Gerry che non avrebbe pi\u00f9 tentato di accordarsi con Pinckney. A febbraio Talleyrand ottenne l'approvazione del Direttorio per un nuovo margine di contrattazione ma manovr\u00f2 anche per escludere Marshall dai negoziati. Il cambio di strategia allarm\u00f2 per\u00f2 la comunit\u00e0 dei residenti americani a Parigi, che lo interpretarono come il segnale della crescente possibilit\u00e0 di una guerra. In questo periodo Gerry, su insistenza di Talleyrand, inizi\u00f2 a mantenere segreta agli altri commissari la sostanza delle loro riunioni.\nNel frattempo i testi dello sviluppo dei colloqui tra i commissari e tra i commissari e gli agenti di Talleyrand non raggiungevano ancora gli Stati Uniti e l'incertezza anim\u00f2 il dibattito politico per tutto l'inverno 1797-1798: il presidente Adams continuava a sollecitare presso il Congresso la linea dura contro la Francia e la necessit\u00e0 di una pi\u00f9 potente difesa militare; tuttavia queste richieste continuavano a incontrare difficolt\u00e0 nell'essere approvate a causa dell'opposizione dei membri repubblicani del Congresso, che alle porte della primavera del 1798 contavano ancora in una soluzione pacifica: \nA marzo tutti e tre i commissari ebbero un nuovo incontro informale con Talleyrand, ma era ormai chiaro che le parti fossero a un punto morto; e questo nonostante il tardivo consenso di Talleyrand a far decadere la richiesta di un prestito. Entrambe le parti prepararono le dichiarazioni da inviare al di l\u00e0 dell'Atlantico rimanenendo sulle proprie posizioni, mentre Marshall e Pinckney, congelati i colloqui che Talleyrand avrebbe da questo momento condotto solo con Gerry, si prepararono a lasciare la Francia nel mese di aprile. La loro partenza venne ritardata a causa di una serie di trattative per la restituzione dei loro passaporti; al fine di ottenere vantaggi diplomatici, Talleyrand cerc\u00f2 di forzare Marshall e Pinckney a richiedere formalmente il loro ritorno in patria (cosa che gli avrebbe permesso di affermare in seguito che era stata loro la responsabilit\u00e0 di aver interrotto le trattative). Talleyrand alla fine si pieg\u00f2, richiedendo formalmente la loro partenza.\nGerry aveva cercato di mantenere l'unit\u00e0 con i suoi colleghi commissari, ma gli fu comunicato da Talleyrand che se anche lui avesse lasciato la Francia, il Direttorio avrebbe colto il pretesto per dichiarare guerra. Gerry si trattenne quindi in Francia, protestando per\u00f2 contro la \u00ab scorrettezza di consentire ad un governo straniero di [scegliere] la persona con la quale dovrebbe negoziare \u00bb. Tuttavia egli rimaneva ottimista e considerava irrealistica l'eventualit\u00e0 di una guerra, scrivendo a William Vans Murray, allora ambasciatore degli Stati Uniti in Olanda, che \u00ab nulla, se non la follia\u00bb avrebbe potuto indurre la Francia a dichiarare guerra. Gerry si rifiut\u00f2 risolutamente di avviare con Talleyrand ulteriori negoziati di carattere sostanziale, accettando di rimanere solo fino a quando qualcuno con pi\u00f9 autorit\u00e0 avrebbe potuto sostituirlo e scrisse al presidente Adams chiedendo assistenza per garantire la sua partenza da Parigi. Talleyrand infine invi\u00f2 rappresentanti a L'Aia per riaprire i negoziati con William Vans Murray e Gerry finalmente pot\u00e9 fare ritorno in patria nel mese di ottobre del 1798.\nConseguenze politiche e militari.\nReazioni negli Stati Uniti.\nMentre i diplomatici americani erano ancora in Europa, il presidente Adams cominci\u00f2 a considerare le diverse opzioni in caso di fallimento della commissione diplomatica. I membri federalisti del suo gabinetto, nel clima di estrema incertezza, lo esortarono con insistenza a rafforzare la potenza militare della nazione, attraverso il reclutamento di un esercito di 20-24.000 uomini e l'acquisizione o la costruzione di vascelli da guerra per la marina. Il presidente per\u00f2, in mancanza di notizie sostanziali dai commissari, non ag\u00ec fino al 4 marzo 1798, quando i primi dispacci arrivati negli Stati Uniti rivelarono le richieste francesi e le tattiche di negoziazione. L'apparente fallimento della missione diplomatica della commissione fu debitamente segnalato al Congresso, anche se Adams tenne inizialmente segreti i particolari riguardo al cattivo trattamento sub\u00ecto dai diplomatici (soprattutto la mancanza di riconoscimento delle credenziali e la richiesta della tangente), cercando di ridurre al minimo una reazione bellicosa da parte dei membri. Egli ribad\u00ec tuttavia le sue precedenti raccomandazioni riguardo alle misure da adottare per la tutela \u00ab dei nostri cittadini impegnati nella marineria e nel commercio \u00bb, per \u00ab la difesa di qualsiasi parte esposta del nostro territorio \u00bb, per \u00ab il reintegro dei nostri arsenali, e l'insediamento di fonderie e fabbriche militari \u00bb e la fornitura di efficienti mezzi e attrezzature atte a contrastare qualunque minaccia alle entrate economiche, che potesse essere provocata da saccheggi al commercio statunitense.\nIl 19 marzo decise di fare un passo concreto per la difesa revocando una legge promulgata da George Washington, che vietava di armare le navi mercantili private americane; Jefferson si oppose contestando la costituzionalit\u00e0 di questo ordine, dato senza la preventiva approvazione del Congresso, definendo inoltre il discorso di Adams folle e non dissimile da una dichiarazione di guerra. In risposta al presidente, i membri repubblicani della Camera dei rappresentanti (chiamata pi\u00f9 frequentemente \"The House\") inviarono tre risoluzioni, dette \"risoluzioni di Sprigg\", dal nome del rappresentante del Maryland Richard Sprigg, Jr., che le propose; la prima di queste risoluzioni presumeva che, nelle condizioni attuali, non fosse opportuno per gli Stati Uniti ricorrere a una guerra contro la repubblica francese; la seconda che l'armamento delle navi mercantili dovesse essere limitato; mentre la terza ammetteva che la costa dovesse essere fortificata.\nIl gabinetto del presidente si divise: il tenore generale era di ostilit\u00e0 verso la Francia, con il Procuratore generale Charles Lee e il Segretario di Stato Timothy Pickering apertamente a sostegno di una dichiarazione di guerra; i \"leader\" democratico-repubblicani credevano invece che Adams avesse esagerato la posizione francese perch\u00e9 cercava la guerra o addirittura che le parti cifrate dei dispacci contenessero le prove che la Francia fosse pronta a negoziare. Sicuramente tutti i membri del Congresso di una parte o dell'altra erano compatti nel pretendere la decrittazione e la libera pubblicazione dei dispacci diplomatici dei commissari. La stessa stampa repubblicana (tra cui il noto giornalista scandalistico James T. Callender) pretese la piena divulgazione dei dispacci.\nEntro il 2 aprile alla Camera fu proposta una risoluzione per chiedere ad Adams di pubblicare i dispacci nella loro interezza. Questa fu approvata facilmente perch\u00e9 i federalisti avevano appreso che erano fortemente dannosi per l'immagine della Francia. Adams accett\u00f2 subito perch\u00e9 sapeva che la decrittazione dei dispacci avrebbe favorito la sua causa di una corsa a una forte difesa nazionale e che i commissari statunitensi erano ormai al sicuro fuori dalla Francia e da eventuali rappresaglie. Il 3 aprile il presidente invi\u00f2 tutti i documenti richiesti e, in aggiunta, anche alcuni dei successivi dispacci man mano arrivati, documentando il racconto della negoziazione fin dall'inizio dell'anno; alla fine nulla fu mantenuto segreto, eccetto i nomi e le descrizioni di Hottinguer e Bellamy, ai quali i commissari avevano fatto giuramento di segretezza, e il nome di Hauteval, l'intermediario di Talleyrand con Gerry, per timore che la sola menzione di questi, anche se non aveva ricevuto alcuna promessa di segretezza, potesse comunque portare alla scoperta degli altri due. I nomi dei tre principali agenti francesi coinvolti furono quindi celati e sostituiti dalle lettere X, Y e Z. L'utilizzo di queste lettere per il mascheramento dei nomi reali fece s\u00ec che da quel momento l'incidente diventasse immediatamente noto come l'\"affare XYZ\".\nIl presidente richiese al Congresso che in prima battuta questi documenti fossero discussi a porte chiuse, ma lasci\u00f2 alla discrezione di ogni camera la decisione di pubblicarli o meno, secondo come ritenessero pi\u00f9 opportuno. Com'era prevedibile, anche i membri pi\u00f9 moderati e gli stessi repubblicani filo-francesi rimasero inorriditi dalla lettura dei documenti; il Senato vot\u00f2 rapidamente a favore della pubblicazione dei dispacci e questi finirono sui giornali.\nLa pubblicazione dei dispacci produsse esattamente la reazione che Adams temeva. I federalisti invocarono nuovamente la guerra e i democratico-repubblicani, dopo aver male interpretato i motivi per i quali Adams volesse mantenere il segreto, rimasero senza argomenti efficaci contro i loro bellicosi avversari. Il sentimento anti-francese nell'opinione pubblica americana esplose e ingigant\u00ec l'appoggio alla guerra contro la Francia che, sostenuto da Hamilton e dai federalisti al grido: \"Milioni per la difesa, ma non un solo centesimo per il tributo!\", si diffuse attraverso tutti i giornali e gli opuscoli statunitensi. Lo stesso Jefferson fu costretto ad ammettere, nella sua corrispondenza privata con Madison del 6 aprile 1798, che \u00ab le prime impressioni \u00bb derivanti da questi documenti erano state \u00ab molto spiacevoli e confuse \u00bb, e che gli argomenti usati dagli agenti segreti di Talleyrand \u00ab erano alquanto indegni di una grande nazione (se si fossero dovuti imputare ad essa), e calcolati per eccitare il disgusto e l'indignazione negli americani in generale, e in particolare l'alienazione nei Repubblicani, che avevano finora sbagliato nel supporre che la loro prima passione fosse l'attaccamento alla Francia e l'odio verso il partito Federalista, e non l'amore verso il loro paese \u00bb. Ma, aggiungeva, \u00ab questi documenti non offrono un solo motivo di pi\u00f9 per cui si debba entrare in guerra \u00bb.\nI repubblicani dovettero accantonare le risoluzioni di Sprigg e il Congresso approv\u00f2 rapidamente diversi emendamenti per uno stanziamento di $ 800.000 per l'acquisto o la locazione di fonderie per cannoni, armi e magazzini militari, uno di $ 950.000 per l'armamento di navi da guerra e per la gestione degli affari navali e ulteriori $ 250.000 furono stanziati per la fortificazione dei principali porti; fu anche creato un secondo reggimento di artiglieria e fu autorizzata la creazione di un esercito temporaneo di 20.000 uomini in armi. Il 27 aprile 1798 il Congresso autorizz\u00f2 il presidente a costruire, acquistare o noleggiare fino a 12 navi, armate con non pi\u00f9 di 22 cannoni ciascuna e commission\u00f2 1000 navi corsare per la difesa contro le ostilit\u00e0 francesi, il 30 aprile istitu\u00ec il Dipartimento della Marina degli Stati Uniti e nel giro di pochi mesi diverse altre navi furono acquistate e trasformate in navi da guerra. Nonostante le pressanti richieste di una formale dichiarazione di guerra, Adams si oppose per\u00f2 fermamente al richiederne una al Congresso.\nIl 7 luglio 1798 il Congresso rescisse i trattati con la Francia, dando ufficialmente inizio alla \"quasi-guerra\"; due giorni dopo autorizz\u00f2 le navi da guerra americane a \u00ab sottomettere, sequestrare e prendere possesso di qualsiasi nave francese armata, che dovesse essere trovata entro i limiti giurisdizionali degli Stati Uniti, o altrove, in alto mare \u00bb. Il 16 luglio il presidente statunitense autorizz\u00f2 la costruzione e il varo di sei nuove fregate. Jefferson, dal canto suo, deprec\u00f2 fino all'ultimo l'utilizzo dell'affare XYZ per fini politici, sostenendo che non fosse poi cos\u00ec sicuro che il Direttorio conoscesse e sostenesse le trame di Talleyrand. In realt\u00e0, sebbene i democratico-repubblicani dipingessero i federalisti come falchi guerrafondai che cercavano di minare la democrazia e il sistema federale della repubblica con mezzi militari, questi rimanevano comunque divisi sulla questione della guerra.\n\"Regno delle streghe\" e Alien and Sedition Acts.\nMentre le navi da guerra della neonata United States Navy iniziavano a pattugliare la costa meridionale degli Stati Uniti fino ai Caraibi, alla ricerca di navi francesi, lo scontro politico s'inaspr\u00ec. I federalisti utilizzarono presto i dispacci per mettere in discussione la lealt\u00e0 alla nazione dei democratico-repubblicani; nonostante infatti lo scandalo dell'affare XYZ e la quasi guerra avessero incitato un sentimento francofobico nella maggioranza del popolo statunitense, i jeffersoniani rimanevano filo-francesi ed estremamente critici verso l'amministrazione federalista, che accusavano dal canto loro di stare sviluppando un governo centralizzato con pericolose derive tiranniche ed autoritarie. Secondo Adams, infatti, la nazione stava affrontando gravi pericoli dall'estero ed era quindi necessario un ridimensionamento delle libert\u00e0 civili. Questo atteggiamento contribu\u00ec al passaggio tra il giugno e il luglio del 1798 degli \"Alien and Sedition Acts\", che limitavano i movimenti e le azioni dei cittadini stranieri, consentendo di fatto al presidente d'imprigionarli o deportarli se ritenuti pericolosi per la sicurezza nazionale, e imponevano un rigido controllo sul diritto di riunione e di opinione dei cittadini statunitensi, punendo chiunque criticasse a voce o per iscritto l'operato del presidente, del Congresso o del governo federale. I Repubblicani considerarono questi atti una violazione del Primo emendamento della Costituzione degli Stati Uniti d'America, e tutti gli arrestati e condannati furono della parte repubblicana. Fu quello che Jefferson defin\u00ec il \"reign of witches\" (il \"regno delle streghe\") nella sua famosa lettera a John Taylor del 4 giugno 1798: \nI federalisti, d'altra parte, erano pi\u00f9 o meno a ragione sospettosi riguardo a quelle che erano ritenute eccessive affinit\u00e0 del partito democratico-repubblicano verso la Francia soprattutto perch\u00e9, nei dispacci diffusi durante la vicenda XYZ, l'agente \"Y\" (Bellamy) si era vantato nei suoi colloqui con Gerry dell'esistenza di un fantomatico partito \"francese\" in grado d'influenzare la politica americana. Al suo ritorno negli Stati Uniti lo stesso Elbridge Gerry fu relegato in una posizione molto difficile. I federalisti, spinti dai resoconti di John Marshall riguardo ai loro disaccordi durante la missione diplomatica in Francia, lo criticarono accusandolo di aver favorito la rottura dei negoziati. Agli attacchi verbali duri e partigiani seguirono anche esplicite minacce alla sua famiglia e Gerry alla fine si rivolse contro il partito federalista, unendosi ai democratici-repubblicani nel 1800.\nReazioni in Francia.\nQuando la notizia della pubblicazione dei dispacci e delle conseguenti reazioni ostili negli Stati Uniti raggiunse la Francia, la risposta nel governo fu furiosa. Talleyrand fu chiamato rendere conto del suo ruolo nella vicenda presso il Direttorio. Egli neg\u00f2 ogni associazione con i negoziatori informali chiamando Gerry a testimoniarlo, una sciarada cui Gerry accett\u00f2 di partecipare per opportunit\u00e0 diplomatiche. In cambio Talleyrand conferm\u00f2 privatamente a Gerry che gli agenti erano in realt\u00e0 al suo servizio e che erano, contrariamente alle dichiarazioni fatte al Direttorio, interessati a perseguire la riconciliazione. Il Presidente Adams scrisse in seguito che la confessione di Talleyrand a Gerry era stata significativa nella sua successiva decisione di proseguire gli sforzi per mantenere la pace. Gerry, nella sua relazione privata del 1799 sulle politiche di Adams, rivendic\u00f2 la centralit\u00e0 del suo ruolo nel mantenimento della pace e nell'aver influenzato significativi cambiamenti nella politica francese al fine di diminuirne l'ostilit\u00e0 verso gli Stati Uniti che, infine, aveva portato ad un trattato di pace.\nL'atteggiamento bellicoso degli Stati Uniti e l'inizio della quasi-guerra convinsero Talleyrand che aveva sbagliato i suoi calcoli nei rapporti con i commissari. In risposta alle aperture diplomatiche fatte a William Vans Murray a L'Aia, il presidente Adams invi\u00f2 nel 1799 una commissione in Francia che negozi\u00f2 la fine delle ostilit\u00e0 con la convenzione del 1800 (o trattato di Mortefontaine). I negoziati furono in parte gestiti da Marshall, allora Segretario di Stato. Questo accordo fu stipulato con il Primo console Napoleone Bonaparte, che aveva rovesciato il Direttorio durante il colpo di Stato del 18 brumaio nel novembre 1799, e fu ratificato dal Senato degli Stati Uniti nel dicembre 1801."}
{"id": "5262881", "revid": "1870933", "url": "https://it.wikipedia.org/wiki?curid=5262881", "title": "Lu\u00edz Carlos", "text": ""}
{"id": "5262882", "revid": "1442080", "url": "https://it.wikipedia.org/wiki?curid=5262882", "title": "Tokyo Tennis Classic 1974 - Doppio", "text": "Il doppio del torneo di tennis Tokyo Tennis Classic 1974, facente parte della categoria World Championship Tennis, ha avuto come vincitori Raymond Moore e Onny Parun che hanno battuto in finale Juan Gisbert Sr. e Roger Taylor 4-6, 6-2, 6-4."}
{"id": "5262883", "revid": "99896306", "url": "https://it.wikipedia.org/wiki?curid=5262883", "title": "Unione Sportiva Palmese 1934-1935", "text": "Questa voce raccoglie le informazioni riguardanti l'Unione Sportiva Palmese 1912, societ\u00e0 calcistica di Palmi, nelle competizioni ufficiali della stagione 1934-1935.\nStagione.\nLa squadra concluse il girone H di Prima Divisione al primo posto. Fu ammessa alle finali per l'accesso alla Serie B. Rinunci\u00f2 a disputare il campionato di Serie C nella stagione dopo."}
{"id": "5262884", "revid": "991694", "url": "https://it.wikipedia.org/wiki?curid=5262884", "title": "Societ\u00e0 Sportiva Pietro Resta", "text": ""}
{"id": "5262886", "revid": "99896299", "url": "https://it.wikipedia.org/wiki?curid=5262886", "title": "Unione Sportiva Palmese 1933-1934", "text": "Questa voce raccoglie le informazioni riguardanti l'Unione Sportiva Palmese 1912, societ\u00e0 calcistica di Palmi, nelle competizioni ufficiali della stagione 1933-1934.\nStagione.\nLa squadra concluse il girone H di Prima Divisione al settimo posto. Il girone comprendeva societ\u00e0 di Campania, Calabria e Sicilia ed annoverava squadre come il Catania (vincitrice del girone), , e Cosenza, oltre alle squadre B di Napoli e Palermo.\nNel mese di gennaio la societ\u00e0 disput\u00f2 a Palmi due amichevoli contro la Roma e la Fiorentina."}
{"id": "5262888", "revid": "1870933", "url": "https://it.wikipedia.org/wiki?curid=5262888", "title": "F\u00e1bio Martins", "text": "Carriera.\nNazionale.\nHa rappresentato tutte le Nazionali giovanili portoghesi, dall'Under-16 all'Under-21, con la quale ha esordito nel 2013."}
{"id": "5262901", "revid": "767487", "url": "https://it.wikipedia.org/wiki?curid=5262901", "title": "Savona Foot-Ball Club 1970-1971", "text": "Questa voce raccoglie le informazioni riguardanti il Savona Foot-Ball Club nelle competizioni ufficiali della stagione 1970-1971."}
{"id": "5262902", "revid": "2196166", "url": "https://it.wikipedia.org/wiki?curid=5262902", "title": "Complesso episcopale di Canosa di Puglia", "text": "Il complesso episcopale di Canosa di Puglia \u00e8 un complesso architettonico religioso risalente al IV secolo.\nStoria.\nFino al Congresso di Lione del 1986 si riteneva che la primitiva cattedrale di Canosa di Puglia fosse da localizzarsi in area extraurbana, sul colle di San Pietro, sulla base di due problematiche notizie riportate dalla biografia anonima del vescovo Sabino, databile al IX secolo (\"Historia vitae inventionis traslationis Sancti Sabini episcopi\" o \"Vita\"). La sede episcopale sarebbe stata poi trasferita in un'area pi\u00f9 centrale, nella zona dove gi\u00e0 esisteva la chiesa di Santa Maria e dove la Vita attribuisce a Sabino la costruzione del battistero di San Giovanni (\"nec non et Beati Joannis Baptistae ac Praecursoris Domini nostri Jesu Christi, excelso culmine cameram (...) condidit\") e di una seconda chiesa dedicata al Salvatore (\"ante ecclesiam praedicti Praecursoris Domino Salvatori templum magno decore instituit\"). L'attuale cattedrale, dedicata a san Sabino, sar\u00e0 poi edificata nell'area pubblica del foro. La cattedrale altomedioevale, dedicata ai Santi Giovanni e Paolo, sar\u00e0 nell'area pubblica del foro, ricostruita poi nel secolo XI, avr\u00e0 infine nel 1101 il titolo di San Sabino che ancora oggi conserva. In questo quadro, la documentazione archeologica ed epigrafica ha apportato novit\u00e0 significative, grazie ad uno sviluppo delle ricerche che ha conosciuto negli ultimi anni un ritmo incalzante, facendo della Puglia una delle aree pi\u00f9 vivaci nel campo degli studi tardoantichistici.\nIl riesame della documentazione archeologica porta ora a identificare San Pietro non con la chiesa episcopale ma piuttosto con un grande complesso cimiteriale, nel quale Sabino volle realizzare la propria sepoltura, divenuta poi oggetto di culto e di pellegrinaggio. Gli scavi condotti dal 2001 al 2005 in quest'area hanno infatti individuato un complesso sacro, in un'area forse posta immediatamente \"extra moenia\", in precedenza utilizzata per attivit\u00e0 artigianali e attraversata dall'acquedotto costruito da Erode Attico. Tale complesso, costituito da una grande chiesa a tre navate, preceduta da un ampio atrio e affiancata da strutture residenziali e funerarie, fu edificato da Sabino, come dimostra l'ampio impiego dei mattoni bollati con il suo monogramma. Dando fede alla notizia della Vita secondo cui Sabino sarebbe stato sepolto a San Pietro, sembra verosimile che a lui vada attribuito anche il pregevole mausoleo facente parte integrante del complesso paleocristiano fin dalla sua prima costruzione.\nDunque la funzione episcopale era attribuita alla chiesa di Santa Maria, ubicata, come quasi sempre accadeva per i complessi episcopali in et\u00e0 paleocristiana, in un'area periferica all'interno del circuito murario. In ogni caso \u00e8 forse opportuno sottolineare come la stessa intitolazione alla Vergine sia attestata in ambito pugliese nelle basiliche di Siponto e di Trani, tra i pi\u00f9 antichi nuclei cristiani del territorio, databili sia su base documentaria, sia su base archeologica al secolo V, oltre che nella chiesa paleocristiana di Bari, certamente esistente nel secolo VI, ma probabilmente anche pi\u00f9 precoce.\nNel 2002-2003 sono state condotte indagini anche nell'area di Piano di San Giovanni, accompagnate da una rilettura archeologica di tutte le strutture murarie a vista nell'area, comprese quelle venute alla luce nel corso degli scavi effettuati negli anni Ottanta del secolo scorso. Tale rilettura ha consentito di individuare nell'atrio resti di un articolato dispositivo idraulico di cui non si aveva notizia dalle precedenti indagini. Sono stati riconosciuti cinque tratti di canalizzazioni convergenti verso il centro: \u00e8 assai verosimile che qui fosse collocata originariamente una fontana (come \u00e8 attestato nell'atrio antistante la basilica di San Pietro nella stessa Canosa) o una cisterna in cui confluivano le acque piovane, probabilmente utilizzate anche per la celebrazione dei riti battesimali, richiamando modelli ampiamente diffusi nell'orbe cristiano. Inoltre fu verificato che le murature di delimitazione della scala laterale di accesso all'atrio, ubicata a sud-est del dispositivo porticato, prolungavano allineamenti murari preesistenti, rispetto ai quali sembravano orientate le cortine del complesso battesimale eretto secondariamente.\nCoerentemente nell'autunno del 2006 \u00e8 stata individuata a sud dell'atrio parte di una chiesa, identificabile con la chiesa cattedrale, fino a quel momento non documentata archeologicamente ma gi\u00e0 nota dalla \"Vita\". La ridotta porzione indagata \u00e8 relativa a parte del nartece, della navata centrale e meridionale di una chiesa trinave orientata a ovest, di cui sono documentate almeno due fasi. I dati finora acquisiti non consentono purtroppo di collocare la prima fase pi\u00f9 precisamente, tra i secoli IV e V. All'et\u00e0 sabiniana \u00e8 invece da attribuire una notevole opera di ristrutturazione e abbellimento, con la stesura di un nuovo pavimento musivo e la creazione del collegamento tra l'edificio sacro e l'atrio porticato antistante il battistero, mediante una scala che consentiva di superare un dislivello di circa un metro tra il piano della chiesa di Santa Maria e quello del nuovo monumentale battistero.\nIl contesto archeologico delineato, unitamente alle caratteristiche generali della struttura porticata, sembrerebbe denunciare per l'atrio sabiniano una prevalente funzione di raccordo fra gli spazi del complesso; esso potrebbe essere interpretato cio\u00e8 come il dispositivo che assicurava il passaggio dal nucleo ecclesiale gi\u00e0 esistente all'edificio battesimale costruito nell'ambito del progetto di ampliamento del complesso religioso. L'utilizzo funerario, che, limitatamente ad alcune strutture tombali, non si pu\u00f2 escludere avviato gi\u00e0 in questa fase, appare senza dubbio di dimensioni contenute, configurandosi come un processo alquanto secondario nella dinamica insediativa della fabbrica sabiniana, diversamente da quanto \u00e8 stato verificato a San Pietro. Colpisce in ogni caso la presenza stessa di un cortile fiancheggiato da portici nell'ambito dei due complessi paleocristiani canosini legati alla committenza sabiniana; questo organismo \u00e8 infatti piuttosto raro nel panorama dell'architettura paleocristiana occidentale e non risulta documentato altrove in Puglia; se da un lato pu\u00f2 apparire verosimile la volont\u00e0 del vescovo committente di richiamare i prestigiosi modelli architettonici dei grandi santuari dell'Occidente cristiano, nonch\u00e9 gli illustri esempi ravennati coevi, dall'altro, le analogie icnografiche, l'affinit\u00e0 di alcune peculiari scelte architettoniche e decorative del complesso monumentale di San Giovanni con le fabbriche religiose edificate nelle regioni orientali in et\u00e0 giustinianea legittima l'ipotesi che i prototipi architettonici per la costruzione sabiniana vadano ricercati nei principali luoghi di culto dell'Oriente ellenico, in particolare in quelli attraversati o lambiti dalla via Egnazia, l'arteria stradale che congiungeva le zone costiere dell'Adriatico meridionale a Costantinopoli, luoghi probabilmente visitati da Sabino stesso nei suoi soggiorni presso la corte imperiale.\nQuesti dati hanno un risvolto assai importante anche sotto il profilo topografico, poich\u00e9 consentono di cogliere pi\u00f9 chiaramente l'ampio disegno di Sabino: con la realizzazione a sud della citt\u00e0 del complesso di San Pietro e la contestuale sistemazione a nord del battistero di San Giovanni affiancato alla chiesa di Santa Maria e, infine, la risistemazione nell'immediato suburbio sudorientale del complesso martoriarle dei Santi Cosma e Damiano (di cui pure ci informa la \"Vita\") il vescovo canosino crea una sorta di cinta difensiva sacra intorno alla citt\u00e0 e ridefinisce lo spazio urbano, connotandolo in senso cristiano, mediante la realizzazione di nuovi poli di attrazione, diversi e alternativi a quelli tradizionali del foro e dell'area sacra di Giove Toro. \nL'intervento sabiniano si estese all'intero territorio diocesano e in particolare a due dei principali vici, Canne e Barletta, dove costru\u00ec anche una grande chiesa. Anche questo centro portuale, come la vicina Trani, nel frattempo divenuta sede diocesana autonoma, fu certamente favorita nella sua progressiva evoluzione urbana proprio dall'iniziativa vescovile.\nLa figura di Sabino \u00e8 emblematica anche per quel che riguarda un aspetto peculiare del ruolo episcopale in et\u00e0 tardoantica e altomedievale, quello del \u201cvescovo manager\u201d, allo stesso tempo proprietario e committente: nella costruzione di numerosi edifici in citt\u00e0 e nel territorio il presule canosino non si limit\u00f2, infatti, ad esercitare forme di committenza ma cur\u00f2 anche la produzione diretta di materiali edili, tra cui i ben noti mattoni recanti il suo monogramma, oltre a quelli con altri tipi di decorazione (ruota raggiata, margherita a sei petali, ecc.), presenti in tutti i monumenti da lui promossi quasi come firma: sono stati rinvenuti nelle strutture della basilica di San Leucio (da lui ristrutturata), nel battistero di San Giovanni e nel complesso di San Pietro; essi dimostrano, insieme al mattone con il monogramma di Rufino, che verosimilmente esisteva a Canosa una fabbrica di laterizi di propriet\u00e0 della chiesa che riforniva i numerosi cantieri attivi nella citt\u00e0 tra i secoli V e VI e che non si limitava al materiale da costruzione, ma si estendeva molto probabilmente alle ceramiche, alle lucerne, forse ai vetri per uso quotidiano e liturgico.\nNon sfugge comunque il significato stesso, sotto il profilo ideologico, della bollatura dei laterizi, nella forma aulica del monogramma, secondo una prassi riservata all'imperatore e alle altissime sfere politico-militari. Sabino si presenta come il promotore di un vero e proprio \u201cartigianato ecclesiastico\u201d, che prevedeva un coinvolgimento, diretto o indiretto, delle strutture ecclesiastiche in tutte le fasi di gestione e controllo del processo produttivo e, forse, anche della circolazione dei manufatti. Non \u00e8 un caso dunque che nel settore meridionale dell'area di San Pietro, dove era attivo gi\u00e0 da et\u00e0 tardorepubblicana un vasto quartiere artigianale, sia molto probabilmente rimasta in funzione, almeno nella fase di costruzione del complesso sacro, una fornace adibita alla cottura di laterizi.\nLa fase altomedievale e l'abbandono del complesso episcopale.\nLe ultime ricerche condotte nell'area dell'atrio sabiniano hanno consentito di chiarire meglio anche alcuni aspetti relativi all'evoluzione del complesso episcopale durante l'altomedioevo.\nNel corso del secolo VII si verific\u00f2, probabilmente in seguito ad un evento traumatico ancora non ben precisato, il crollo delle ali porticate dell'atrio e la successiva modificazione del complesso originario.\nSulle murature in rovina fu installata una chiesa che non occup\u00f2 tutta l'area del monumento ma ne sfrutt\u00f2 solo lo spazio scoperto. L'edificio ecclesiale installato nel cortile presentava tre navate scandite da pilastri quadrati, l'abside ad est era impostata sulla preesistente struttura semicircolare di accesso orientale all'atrio. Si pu\u00f2 ipotizzare che nel momento in cui fu costruita la chiesa le due ali porticate dell'atrio continuassero ad essere in uso come ambienti di passaggio, forse privi ormai delle coperture, ma avessero perso la loro funzione originaria di spazio fortemente integrato all'edificio battesimale, assistendo, sebbene in maniera ancora limitata, ad una riqualificazione in senso funerario. \nLa nuova chiesa, sviluppandosi dinanzi alla porzione centrale della facciata del battistero, ne venne ad inglobare il nartece che in questa fase assunse la funzione di collegamento diretto fra chiesa e battistero; gli accessi all'edificio di culto non potevano dunque che essere laterali.\nDinanzi alla corda dell'abside fu realizzata una fossa d'altare per reliquie esternamente quadrangolare ed internamente cruciforme. Questa pianta non regolare, con il braccio est-ovest (2,50 m) di dimensioni maggiori rispetto a quello nord-sud (2 m), \u00e8 stata ottenuta disponendo negli angoli interni della fossa rettangolare grossi blocchi di tufo che formano quattro pilastrini, su cui dovevano impostarsi le colonnette di un altare o di un ciborio. Non \u00e8 improbabile che l'imboccatura del dispositivo liturgico fosse parzialmente o interamente coperta e che le reliquie potessero essere visibili attraverso una fenestella confessionis.\nUn'analisi pi\u00f9 dettagliata della conformazione apparentemente non regolare della croce, supportata da confronti con strutture molto simili rinvenute soprattutto nell'area dell'Adriatico orientale, ha consentito una ricostruzione, per quanto ipotetica, dell'impianto.\nLa simmetria dimensionale non casuale tra i bracci est e ovest, pi\u00f9 grandi, e quelli nord e sud, sensibilmente pi\u00f9 piccoli, documenta un'accurata partizione interna in base alla quale si pu\u00f2 supporre che i bracci pi\u00f9 piccoli fossero destinati a contenere le reliquie, probabilmente conservate all'interno di cassette lignee. Sulla base di questa ipotesi la confessio, che per estensione e profondit\u00e0 sembra assumere la configurazione di una camera ipogea, quasi una piccola cripta, poteva raccogliere pi\u00f9 reliquiari, disposti sui lati, con uno spazio centrale praticabile. Per quanto riguarda l'accesso alla fossa, non sono disponibili allo stato attuale dati che consentano di ipotizzare la presenza di un vestibolo a gradini o di una probabile apertura che consentisse ai fedeli di entrare in contatto con i resti santi. Sembra tuttavia logico supporre che sia stata adottata una soluzione semplice con un altare aperto, poggiante su quattro colonnette e una spessa lastra calcarea a copertura della cavit\u00e0.\nLo stretto rapporto che lega l'altare alle reliquie poste solitamente in una struttura sottostante, o immediatamente al di sotto della mensa vera e propria, sembra avere la sua massima diffusione a partire dall'Altomedioevo con i riti di deposizione delle reliquie e di santificazione della chiesa e in particolare dell'altare: gi\u00e0 dal secolo VII a Roma si registra la presenza di tombe-altare, ad imitazione del presbiterio di San Pietro.\nProbabilmente questa chiesa pu\u00f2 essere identificata con quella del Salvatore menzionata dall'anonimo autore della Vita Sabini, erroneamente attribuita dall'agiografo all'iniziativa del vescovo del secolo VI; in realt\u00e0 essa potrebbe essere ascritta alla fase di rinnovamento edilizio promosso nella stessa Canosa dai nuovi dominatori longobardi, come dimostrano la ristrutturazione della basilica di San Leucio nonch\u00e9 la realizzazione della nuova cattedrale nell'area in cui sorge ancora attualmente. La dedicazione al Salvatore \u00e8 per altro ben attestata in ambito longobardo; si pensi al vicino caso del San Salvatore di Monte Sant'Angelo, nonch\u00e9 ai numerosi esempi di ambito campano quali le cappelle palatine di Benevento e Salerno ed il San Salvatore ad curtem di Capua.\nInteressante risulta segnalare come una recente analisi delle strutture architettoniche dell'attuale cattedrale di Canosa ha consentito di individuare nelle murature stratigraficamente pi\u00f9 antiche della navata centrale, del cleristorio, dell'abside, della testata del transetto meridionale e delle cupole una fase costruttiva caratterizzata da una tessitura muraria abbastanza omogenea in \"opus vittatum mixtum\", che alterna filari di tufelli e laterizi. Tale soluzione costruttiva \u00e8 attestata anche nel complesso cimiteriale di Ponte della Lama in contesti di secoli V-VI, sia all'interno delle catacombe, sia nell'area subdiale e trova confronti con alcune murature sia del complesso residenziale, sia dell'edificio liturgico di San Pietro, la cui facciata \u00e8 stata riconosciuta in un crollo strutturato che non solo presentava le medesime caratteristiche della murature utilizzate nella cattedrale ma conservava anche alcuni mattoni con il bollo di Sabino ed una moneta di Giustiniano. Ulteriori parallelismi si possono stabilire con gli alzati del battistero di San Giovanni. Quindi non si pu\u00f2 escludere per il nucleo pi\u00f9 antico di Santi Giovanni e Paolo/San Sabino una collocazione cronologica proprio in et\u00e0 sabiniana, sia per la stretta affinit\u00e0 delle tecniche murarie con gli edifici per i quali l'intervento del presule canosino \u00e8 stato dimostrato con relativa certezza, sia per la particolare icnografia che rimanda a modelli cruciformi con copertura a cupola molto diffusi durante il regno di Giustiniano. A tali considerazioni si deve aggiungere la segnalazione di un rivestimento per la copertura della parte del tetto tra la cupola centrale e quella settentrionale costituito da 73 mattoni recanti il monogramma del vescovo Sabino in giacitura primaria e la presenza di simili mattoni, seppur rinvenuti in contesti stratigraficamente non affidabili, nell'area dell'antica facciata, della cupola centrale e del transetto meridionale ed i frammenti di scultura, oggi conservati nel cortile del Mausoleo di Boemondo, datati dalla Bertelli al secolo VI.\nLa grave crisi che colp\u00ec Canosa sul finire del secolo VI aveva comportato da una parte un ridimensionamento della citt\u00e0, verosimilmente ormai ridotta all'area della cattedrale medievale e alla zona alta, e dall'altra l'azione di valorizzazione da parte dei dominatori longobardi del settore gravitante tra il battistero e la cattedrale di nuova costruzione, con il conseguente abbandono del complesso episcopale di piano di San Giovanni, ormai decentralizzato.\nNello stesso periodo \u00e8 coerentemente attestato l'utilizzo a scopo sepolcrale anche della chiesa di Santa Maria. L'uso sepolcrale di alcuni settori, per quanto non incompatibile con lo svolgimento della vita liturgica, sembrerebbe sancire l'avvio di una fase involutiva della fabbrica, culminata evidentemente di l\u00ec a poco nel trasferimento della sede episcopale nel luogo dell'attuale cattedrale, con la nuova intitolazione ai Santi Giovanni e Paolo, promossa dal vescovo Pietro nel secolo IX.\nLa perdita del rango episcopale non dovette implicare necessariamente l'abbandono della chiesa di Santa Maria che potrebbe essere sopravvissuta, sebbene declassata, ancora per qualche tempo, sia pure nel quadro di un generale declino del complesso. A questo stesso periodo pu\u00f2 essere attribuita l'involuzione anche dell'altra installazione ecclesiale: la basilica del Salvatore sembra subire, probabilmente in seguito ad un collasso strutturale, un sensibile ridimensionamento. Due strutture parallele, lunghe 11 m, addossate al muro di fondo, in corrispondenza dell'apertura del giro absidale, vennero a delimitare lo spazio di una piccola aula mononave, avente come punto focale la fossa d'altare cruciforme.\nInfine l'area della chiesa di Santa Maria, dopo un crollo, per lo meno parziale dei suoi elevati, fu occupata, probabilmente tra i secoli XI e XII, con finalit\u00e0 residenziali da alcune unit\u00e0 abitative che vennero ad insediarsi in particolare nell'area del portico e nel settore settentrionale dell'aula di culto.\nNon \u00e8 da escludere che il battistero abbia continuato ad esercitare ancora in et\u00e0 altomedievale un ruolo rilevante quale punto di riferimento e polo di attrazione per la comunit\u00e0. In tale contesto, nella ricerca di elementi che possano fornire dati sulla storia dell'edificio, \u00e8 infine interessante segnalare la recente datazione di alcuni frammenti scultorei rinvenuti all'interno del battistero da parte di G. Bertelli alla met\u00e0 del secolo VIII. L'edificio battesimale, forse unica struttura ancora in piedi, non perse d'altra parte una pur ridimensionata funzione liturgica almeno fino all'et\u00e0 bassomedievale: alla visita del mons. Baronio del 1598 l'edificio appariva in rovina ma ancora dotato di colonne e di altari. Nel 1764 la chiesa di San Cianno, in completo abbandono, \u00e8 utilizzata come cava per il recupero di marmi e spezzoni di colonne, come si evince dagli atti del processo contro il principe Capece Minutolo.\nSan Salvatore-Santa Maria: cattedrale doppia?\nSarebbe suggestivo identificare la chiesa messa in luce nell'atrio sabiniano con quella di San Salvatore nota dalla \"Vita Sabini\", tuttavia tale supposizione, basata su un'unica fonte, impone cautela e deve ancora trovare una conferma definitiva.\nTuttavia si pu\u00f2 affermare che almeno per un certo periodo la chiesa di Santa Maria e quella fondata nel secolo VII abbiano convissuto, venendo cos\u00ec a costituire uno di quei complessi noti come cattedrali doppie o ecclesiae geminatae.\nSanta Maria-San Salvatore.\nCome gi\u00e0 accennato, dinanzi all'altare della chiesa altomedioevale messa in luce nell'atrio antistante il battistero di San Giovanni \u00e8 stata rinvenuta una fossa cruciforme per reliquie, per cui si rintracciano i confronti pi\u00f9 stringenti nell'area dell'Adriatico orientale, in particolare nella forma cruciforme delle strutture di Sepen, sull'isola di Krk, di Stari Grad sull'isola di Hvar e della basilica A di Bylis. I dati pi\u00f9 interessanti di raffronto, sulla base dei quali \u00e8 stato possibile fornire lo schema ricostruttivo del reliquiario canosino, provengono dalle confessioni a croce individuate nelle basiliche dalmate di Povlja, Lovrec\u02c7ina sull'isola di Brac\u02c7 e Mirine, sull'isola di Krk. Questi dispositivi, provvisti di un accesso nella maggior parte dei casi a scalini e di dimensioni considerevoli (in media m 1,50 x 1,80), quasi sempre completati da un altare classico con quattro colonnine di supporto, per i quali P. Chevalier conferma una mediazione diretta esercitata da Costantinopoli, sono datati nel corso del secolo VI e oltre, anche sulla base della contemporanea diffusione delle vasche battesimali cruciformi.\nAnche per il modello della cattedrale doppia si possono trovare confronti nella stessa area dell'Adriatico orientale, confronti che gi\u00e0 stati proposti per la vicina cattedrale doppia di San Giusto all'epoca della sua scoperta. Afferma infatti Volpe che le indagini archeologiche per il sito di San Giusto \u201c(\u2026) hanno potuto rilevare numerosi elementi di appartenenza ad una vera e propria coin\u00e9 adriatica, dal tipo della basilica doppia ai mosaici geometrici, dalla documentazione epigrafica a quella numismatica, dalla decorazione architettonica ai manufatti ceramici\u201d.\nIn et\u00e0 tardoantica i collegamenti transadriatici avvenivano con frequenza; ne ritroviamo traccia nella documentazione presente nell\u2019\"Itinerarium Maritimum\". Attraverso questa fonte siamo informati sulle rotte tra Siponto e Salona o per quel che concerne la parte meridionale della regione, tra i porti di Brindisi e Otranto e quelli di Valona e Durazzo. La componente \u201cadriatica\u201d incide profondamente nelle caratteristiche del territorio apulo influenzandone la cultura materiale, le modalit\u00e0 d'insediamento e, pi\u00f9 in generale, la vita economica, sociale e culturale. In questo contesto dunque potrebbe inserirsi anche il complesso episcopale di Canosa, spingendo a \u201cguardare verso est\u201d, direzione verso la quale gi\u00e0 indirizzano i confronti per la fossa d'altare. Inoltre nei mosaici della chiesa di Santa Maria, sia quelli pi\u00f9 antichi del braccio porticato, sia quelli attribuibili al rifacimento sabiniano, si riscontrano formule ampiamente note ed attestate tra i secoli IV e VI in area adriatica: si potrebbe anche ipotizzare un reciproco scambio di maestranze che si occupavano della realizzazione dei mosaici. Dunque potrebbe essere significativo fare una rassegna degli esempi di cattedrale doppia in area adriatica, senza per\u00f2 addentrarci in uno studio comparativo che andrebbe trattato adeguatamente in un'altra sede.\nA Salona tra i secoli IV e V \u00e8 gi\u00e0 presente una chiesa doppia, molto vicina a quella di San Giusto. Si tratta di due edifici, dalle dimensioni pressoch\u00e9 identiche, collegati da un nartece unico che termina a nord dov'\u00e8 presente il battistero. A San Giusto accade pi\u00f9 o meno la stessa cosa sul piano icnografico, eccetto per la struttura del battistero che nel complesso apulo \u00e8 a pianta circolare all'esterno ed ottagonale all'interno; a Salona invece \u00e8 esattamente il contrario. Un ulteriore elemento accomunante \u00e8 la presenza del \"synthronon\" nella chiesa settentrionale di Salona, riscontrato anche nella chiesa B di San Giusto.\nPer quanto riguarda le corrispondenze liturgico - funzionali si pu\u00f2 dire ben poco. Nelle due basiliche pugliesi \u00e8 netta la distinzione tra la chiesa della sinassi quotidiana e la chiesa B che invece ha chiara funzione cimiteriale. Per Salona il discorso si complica; le numerose ristrutturazioni che modificano l'assetto dei due edifici sacri si prolungano sino alla prima met\u00e0 del secolo V, determinando una nuova configurazione della chiesa meridionale reimpostata su pianta cruciforme.\nUn complesso dalle dimensioni imponenti come quello di Salona non stupisce se si considera l'importanza di questo centro urbano della Dalmazia, dal punto di vista sia religioso sia politico, durante il periodo tardoantico. Stupisce invece il gran numero di chiese doppie scoperte in siti rurali (Sodini ha valutato una percentuale del 41% sul totale degli esempi noti). \u00c8 quindi abbastanza logico pensare che la duplicit\u00e0 degli edifici non fosse una particolarit\u00e0 ma pi\u00f9 che altro, come gi\u00e0 affermato da Hubert, una consuetudine le cui motivazioni possono essere le pi\u00f9 disparate, dalla semplice necessit\u00e0 di disporre di spazi pi\u00f9 ampi per la liturgia sino alla destinazione di una delle due chiese all'uso cimiteriale, devozionale, martiriale o altro.\nNel caso di Srima la formazione del complesso doppio avviene per duplicazione dell'edificio originario. La realizzazione finale di questo complesso \u00e8 databile al VII secolo, secondo le interpretazioni di Chevalier, quindi in un periodo contemporaneo a quello del completamento del complesso episcopale canosino. La chiesa meridionale a Srima ha quasi certamente una destinazione funeraria come fanno supporre alcune sepolture rinvenute all'interno del suo vestibolo. Un nartece collegava le strutture, evidenziando cos\u00ec l'interdipendenza delle due chiese.\nCome Srima anche Mogorjelo era ed \u00e8 una localit\u00e0 molto piccola, attualmente nel territorio della Croazia. Per Mogorjelo abbiamo per\u00f2 una storia molto pi\u00f9 complessa: il sito dove sono state individuate le strutture paleocristiane era precedentemente occupato da un castrum romano, poi andato in rovina forse per mano dei Visigoti. I due edifici sono disposti parallelamente ma non sono comunicanti; ognuno di essi presenta un vestibolo indipendente. Ancora una volta le esigenze cultuali di una comunit\u00e0 ristretta come quella di Mogorjelo nel secolo IV coincidono con la volont\u00e0 di realizzare una chiesa doppia.\nAnche a Vranje si realizza una chiesa doppia: le difficolt\u00e0 morfologiche del territorio non scoraggiarono la comunit\u00e0 di questo abitato dell'attuale Slovenia che pur di fornirsi di una siffatta struttura, decise di costruire i due edifici su altrettanti terrazzamenti; il sito infatti \u00e8 posto sul pendio di una collina. Una rampa che permetteva il passaggio fra i due livelli.\nA Nesazio in Istria l'impianto, datato alla seconda met\u00e0 del V secolo, richiama parecchio quello del complesso di San Giusto: due chiese parallele collegate da un nartece che portava anche agli ambienti del battistero. I due edifici comunicano anche attraverso una serie di annessi e locali intermedi le cui funzioni non sono state ancora del tutto accertate.\nNella chiesa doppia di Cari\u010din Grad, citt\u00e0 della Serbia, forse l'antica Iustiniana Prima, i due edifici paralleli (molto probabilmente gi\u00e0 preesistenti) sono collegati da un nartece e da accessi interni in seguito obliterati dalla sistemazioni di alcuni banchi. Allo stato attuale delle ricerche non solo risultano assenti ambienti e locali annessi ma anche il locale che avrebbe funzionato da battistero. Un siffatto complesso molto semplice nella sua struttura, privo peraltro di un luogo fondamentale come quello preposto al rito del battesimo, pu\u00f2 essere riconducibile ad una costruzione precedente il cui utilizzo \u00e8 stato in seguito dirottato dalle esigenze della nuova religione dominante. \u00c8 risaputo che le comunit\u00e0 cristiane non sceglievano in modo arbitrario il sito sul quale far nascere i loro luoghi di culto ma andavano ad operare materialmente e culturalmente su siti che gi\u00e0 possedevano una certa valenza sociale e religiosa.\nAd Heraclea Lyncestis, centro episcopale lungo la via Egnatia, c'\u00e8 un importante complesso basilicale doppio: le due chiese, disposte in modo assiale con orientamento est-ovest, sono rinomate soprattutto per le straordinarie decorazioni musive che impreziosiscono i due edifici di culto."}
{"id": "5262905", "revid": "1075114", "url": "https://it.wikipedia.org/wiki?curid=5262905", "title": "Maurizio d'Orange", "text": ""}
{"id": "5262906", "revid": "77434782", "url": "https://it.wikipedia.org/wiki?curid=5262906", "title": "Modello standard della cosmologia", "text": ""}
{"id": "5262907", "revid": "124123", "url": "https://it.wikipedia.org/wiki?curid=5262907", "title": "Michel Coignet", "text": "Biografia.\nMatematico e ingegnere militare dell'arciduca Alberto d'Austria (1598-1621), governatore dei Paesi Bassi, Coignet \u00e8 noto come editore, autore, inventore e costruttore di strumenti scientifici. Nel 1580 pubblic\u00f2 un importante trattato sull'arte della navigazione (\"Nieuwe Onderwijsinghe\", in francese \"Instruction nouvelle\", Anversa, 1581) dove illustr\u00f2 un nuovo modo di determinare la longitudine in mare aperto per mezzo di orologi portatili. Qui present\u00f2 anche svariati strumenti di nuova invenzione, tra i quali l'emisfero nautico, progettati e costruiti nella bottega che, seguendo le orme del padre Gillis, dirigeva ad Anversa fin dagli anni '70.\nFu in contatto epistolare con Galileo Galilei (1564-1642) e si leg\u00f2 in amicizia con il matematico salernitano Fabrizio Mordente (1532-1608 circa), al cui compasso di proporzione dedic\u00f2 pi\u00f9 di uno scritto. Elabor\u00f2 e descrisse in vari manoscritti alcuni raffinati strumenti per il calcolo proporzionale: una riga di proporzione, detta \"reigle platte\" (\"Trait\u00e9 des Sinus\", 1610); un compasso di proporzione a gambe piatte (\"De regulae pantometae\", 1612); e un compasso di proporzione a quattro punte (\"El uso del compas proportional\", 1618). Nel 1610, in occasione della polemica antigalileiana sull'origine del compasso di proporzione, Giovanni Camillo Gloriosi attribu\u00ec a Coignet l'invenzione di questo fortunato strumento matematico."}
{"id": "5262909", "revid": "1075114", "url": "https://it.wikipedia.org/wiki?curid=5262909", "title": "Michel Quignet", "text": ""}
{"id": "5262911", "revid": "1075114", "url": "https://it.wikipedia.org/wiki?curid=5262911", "title": "Michel Connette", "text": ""}
{"id": "5262912", "revid": "466539", "url": "https://it.wikipedia.org/wiki?curid=5262912", "title": "Ministero della cultura e dello sport (Grecia)", "text": "Il Ministero della cultura e dello sport () \u00e8 un dipartimento governativo della Grecia al quale \u00e8 affidata la conservazione del patrimonio culturale del Paese, delle arti, cos\u00ec come gli sport, attraverso il subordinato Segretariato generale per gli sports.\nFondato nel 1971 come Ministero della cultura e della scienza (), \u00e8 stato rinominato Ministero della cultura (\u03a5\u03c0\u03bf\u03c5\u03c1\u03b3\u03b5\u03af\u03bf \u03a0\u03bf\u03bb\u03b9\u03c4\u03b9\u03c3\u03bc\u03bf\u03cd) il 26 luglio 1985. Il 7 ottobre 2009, \u00e8 stato fuso con il Ministero dello sviluppo turistico per formare il Ministero della cultura e del turismo (\u03a5\u03c0\u03bf\u03c5\u03c1\u03b3\u03b5\u03af\u03bf \u03a0\u03bf\u03bb\u03b9\u03c4\u03b9\u03c3\u03bc\u03bf\u03cd \u03ba\u03b1\u03b9 \u03a4\u03bf\u03c5\u03c1\u03b9\u03c3\u03bc\u03bf\u03cd). Cess\u00f2 di esistere il 21 giugno 2012, quando il Ministero del turismo \u00e8 stato ricreato ed il portafoglio cultura \u00e8 stato assorbito dal Ministero della pubblica istruzione. Il Ministero della cultura e dello sport \u00e8 stata ripristinata il 25 giugno 2013. Il ministro attuale \u00e8 Konstantinos Tasoulas.\nElenco dei ministri della cultura (1985\u20132009).\n\u2626 Ministro deceduto durante il mandato"}
{"id": "5262913", "revid": "1075114", "url": "https://it.wikipedia.org/wiki?curid=5262913", "title": "Michel Cognet", "text": ""}
{"id": "5262914", "revid": "1494169", "url": "https://it.wikipedia.org/wiki?curid=5262914", "title": "Nostradamus (disambigua)", "text": ""}
{"id": "5262916", "revid": "544909", "url": "https://it.wikipedia.org/wiki?curid=5262916", "title": "Bruce Springsteen &amp; the E Street Band", "text": ""}
{"id": "5262917", "revid": "1610933", "url": "https://it.wikipedia.org/wiki?curid=5262917", "title": "Auloniadi", "text": "I nomi delle differenti specie di ninfe variano a seconda delle loro dimore naturali; le Auloniadi (\u0391\u1f50\u03bb\u03c9\u03bd\u03b9\u03ac\u03c2, da \u03b1\u1f50\u03bb\u03ce\u03bd-valle/burrone) sono quella particolare tipologia di ninfe, sottogenere delle Driadi e molto similari alle Alseidi, le quali si potevano incontrare nelle valli fluviali e tra i pascoli di montagna, spesso in compagnia del dio Pan (il Signore della Natura). Quando si trovano nei pressi dei boschi tanno in correlazione con le Napee.\nEuridice, per la quale il cantore Orfeo di lei innamorato viaggi\u00f2 nell'oscuro Ade, viene spesso indicata essere una di loro, o comunque in associazione con le Auloniadi; ella trov\u00f2 la morte nella valle del fiume Peneo in Tessaglia, nel tentativo di fuggire da Aristeo, il bel figlio del dio Apollo il cui desiderio di possederla venne interrotto dall'intervento di un serpente velenoso che morse la giovinetta ad una caviglia."}
{"id": "5262918", "revid": "287204", "url": "https://it.wikipedia.org/wiki?curid=5262918", "title": "Nostradamus (film)", "text": ""}
{"id": "5262919", "revid": "339392", "url": "https://it.wikipedia.org/wiki?curid=5262919", "title": "Una visita sulla spiaggia", "text": ""}
{"id": "5262922", "revid": "599013", "url": "https://it.wikipedia.org/wiki?curid=5262922", "title": "Jo\u00e3o Diogo", "text": "Carriera.\nClub.\nHa sempre giocato nel Mar\u00edtimo.\nNazionale.\nCon la nazionale Under-21 portoghese scese in campo 4 volte nel 2009."}
{"id": "5262925", "revid": "117922616", "url": "https://it.wikipedia.org/wiki?curid=5262925", "title": "Dario Ricci", "text": "Biografia.\nNato nel 1973 a Roma nel quartiere Spinaceto, dal 2002 \u00e8 giornalista a Radio 24. Da giugno 2007 a ottobre 2014 ha condotto la trasmissione \"A bordocampo\" e da novembre 2014 conduce ogni domenica pomeriggio alle 16.30 il programma \"Olympia. Miti e verit\u00e0 dello sport\".\nHa seguito, come inviato di Radio 24, tra gli altri, i Campionati Europei di Calcio Portogallo 2004, i Giochi olimpici invernali Torino 2006, i Giochi olimpici Pechino 2008, i Campionati del Mondo di Nuoto Roma 2009, i Campionati del Mondo di Calcio Sudafrica 2010, i Giochi olimpici di Londra 2012 e i Campionati del Mondo di Calcio Brasile 2014."}
{"id": "5262926", "revid": "339392", "url": "https://it.wikipedia.org/wiki?curid=5262926", "title": "Aleksej Navalnij", "text": ""}
{"id": "5262927", "revid": "767487", "url": "https://it.wikipedia.org/wiki?curid=5262927", "title": "Wilderness (The Handsome Family)", "text": "Wilderness \u00e8 il nono album in studio del gruppo musicale The Handsome Family, pubblicato nel maggio 2013 dall'etichetta discografica Carrot Top Records.\nTracce.\nNo. Titolo Durata"}
{"id": "5262928", "revid": "729019", "url": "https://it.wikipedia.org/wiki?curid=5262928", "title": "Ciclismo ai Giochi della XV Olimpiade - Inseguimento a squadre", "text": "La competizione dell'inseguimento a squadre di ciclismo dei Giochi della XV Olimpiade si tenne i giorni 28 e 29 luglio 1952 al \"Helsingin Velodromi\"."}
{"id": "5262931", "revid": "767487", "url": "https://it.wikipedia.org/wiki?curid=5262931", "title": "Foot Ball Club Spezia 1906 1970-1971", "text": "Questa voce raccoglie le informazioni riguardanti il Foot Ball Club Spezia 1906 nelle competizioni ufficiali della stagione 1970-1971.\nStagione.\nNella stagione 1970-1971 lo Spezia disputa il girone B del campionato di Serie C, con 37 punti ottiene la nona posizione di classifica, il torneo promuove in Serie B il Genoa con 56 punti, davanti alla Spal con 54 punti, scendono in Serie D l'Aquila Montevarchi con 32 punti, la Torres di Sassari con 27 punti ed il Ravenna con 22 punti.\nDopo l'interregnno di Alberto del Santo, lo Spezia ora ha un nuovo presidente, si tratta di Alfeo Mordenti, il passaggio delle consegne con il gruppo di Guerriero Menicagli viene firmato in Luglio. Il nuovo mister spezzino \u00e8 Feliciano Orazi. La difesa degli aquilotti perde pezzi importanti quali Marco Rossinelli ceduto alla Sampdoria, ed il portiere Roberto Marconcini rientrato al Pisa. Arrivano per\u00f2 due nuovi attaccanti che danno una bella spinta in fase realizzativa segnando 22 reti, Angelo Spanio dal Cesena che realizza 13 reti, e Roberto Rolla dal Foggia, che realizza 9 centri. Grazie a loro lo Spezia disputa un onorevole campionato, stazionando quasi stabilmente a centro classifica. Dopo 38 anni torna il derby con il vecchio Genoa, caduto nel baratro della Serie C, anche se solo provvisoriamente, i rossobl\u00f9 vincono entrambe la partite, ma almeno gli spalti del Picco tornano ad ospitare un pubblico di categoria superiore. Una curiosit\u00e0, le squadre liguri che si combattono sono ben cinque in questo girone, con Spezia e Genoa, anche Imperia, Savona ed Entella."}
{"id": "5262932", "revid": "1494169", "url": "https://it.wikipedia.org/wiki?curid=5262932", "title": "John Craig", "text": ""}
{"id": "5262933", "revid": "767487", "url": "https://it.wikipedia.org/wiki?curid=5262933", "title": "Still of the Night", "text": " \nStill of the Night \u00e8 una canzone del gruppo musicale britannico Whitesnake. \u00c8 stata estratta come singolo di lancio dall'album di maggior successo del gruppo, \"Whitesnake\" del 1987. Ha raggiunto la posizione numero 79 della Billboard Hot 100 e la numero 18 della Mainstream Rock Songs negli Stati Uniti, mentre ha raggiunto la posizione numero 16 della Official Singles Chart nel Regno Unito.\nNel 2009 \u00e8 stata inserita alla posizione numero 27 nella classifica delle \"100 pi\u00f9 grandi canzoni hard rock\" stilata da VH1.\nComposizione.\nLa canzone \u00e8 stata scritta dal cantante David Coverdale assieme al chitarrista John Sykes, ed \u00e8 una delle composizioni pi\u00f9 famose degli Whitesnake. Il pezzo combina le influenze blues originarie della band con un nuovo sound pi\u00f9 aggressivo e distorto, facendone una potente composizione hard rock. David Coverdale ha spiegato la genesi della canzone in un'intervista:\nLa canzone presenta una lunga parte centrale che ricorda vagamente quella di \"Whole Lotta Love\" dei Led Zeppelin. John Sykes ha cos\u00ec parlato della sezione centrale:\nLa canzone \u00e8 stata quasi sempre suonata nei bis dei concerti degli Whitesnake e nelle esibizioni da solista di John Sykes.\nVideo musicale.\n\u00c8 stato girato un video musicale per \"Still of the Night\" in cui compare la futura moglie di David Coverdale, l'attrice Tawny Kitaen. Il video \u00e8 risultato il pi\u00f9 richiesto su MTV nella sua prima settimana di messa in onda.\nNella cultura di massa.\nI Whitesnake si sono rifiutati di concedere la licenza per l'uso di \"Still of the Night\" nel videogioco musicale \"Rock Revolution\"; nel videogioco \u00e8 stata per cui inserita solamente una cover della canzone originale. La versione degli Whitesnake \u00e8 successivamente apparsa come contenuto scaricabile per \"Rock Band\" nel 2012. La canzone appare anche nella colonna sonora del videogioco \"Br\u00fctal Legend\".\nLa cantante finlandese Tarja Turunen, ex voce della band symphonic metal Nightwish, ha registrato una cover di \"Still of the Night\" come traccia bonus per il suo album \"What Lies Beneath\" nel 2010.\nIl gruppo musicale statunitense Halestorm ha inciso una cover del brano per il suo \"\" nel 2017.\nTracce.\nTesti e musiche di David Coverdale e John Sykes, eccetto dove indicato."}
{"id": "5262934", "revid": "767487", "url": "https://it.wikipedia.org/wiki?curid=5262934", "title": "Pam Rosanio", "text": "Guardia-ala di 178\u00a0cm, ha giocato in Serie A1 italiana con Chieti e nel campionato svedese."}
{"id": "5262937", "revid": "69924220", "url": "https://it.wikipedia.org/wiki?curid=5262937", "title": "Casale Argentero", "text": ""}
{"id": "5262939", "revid": "1805885", "url": "https://it.wikipedia.org/wiki?curid=5262939", "title": "Papiro di Ossirinco 846", "text": "Il Papiro di Ossirinco 846 (\"P. Oxy. 846\" o E 3074) \u00e8 un frammento di un manoscritto del VI secolo che reca un brano della Septuaginta: la versione in greco della Bibbia ebraica (Tanakh o Vecchio Testamento).\nContiene Amos 2 ed \u00e8 attualmente custodito presso la University of Pennsylvania, catalogato come E 3074."}
{"id": "5262954", "revid": "599013", "url": "https://it.wikipedia.org/wiki?curid=5262954", "title": "Jo\u00e3o Manuel Raposo Botelho", "text": "Carriera.\nNazionale.\nCon la Nazionale Under-21 portoghese ha preso parte agli Europei Under-21 2007."}
{"id": "5262958", "revid": "767487", "url": "https://it.wikipedia.org/wiki?curid=5262958", "title": "John Craig (matematico)", "text": "Studi\u00f2 all'universit\u00e0 di Edimburgo, si trasfer\u00ec in Inghilterra e fu vicario della chiesa anglicana.\nBiografia.\nAmico di Isaac Newton, scrisse diverse opere minori sulla nuova analisi. \u00c8 noto principalmente per la sua opera \"Theologiae Christianae Principia Mathematica\" (letteralmente \"Principii matematici della teologia cristiana\"), pubblicata nel 1698. In essa, propone una formula per descrivere la probabilit\u00e0 di un evento storico in dipendenza dal numero di testimoni primari e secondari, dal tempo e dalla distanza. Secondo questa formula, la probabilit\u00e0 della storia di Ges\u00f9 raggiunger\u00e0 lo zero nell'anno 3150. Quest'anno sarebbe quindi quello della seconda venuta di Cristo secondo il versetto 18:8 del vangelo di Luca.\nLa sua opera ebbe una cattiva accoglienza. Diversi matematici posteriori lamentarono il suo uso impreciso della probabilit\u00e0 e l'infondatezza della sua formula. Stephen Stigler, nel suo libro del 1999, pi\u00f9 generosamente ammette tale uso della \"probabilit\u00e0\", qualora ridefinita come test di verifica d'ipotesi."}
{"id": "5262961", "revid": "729019", "url": "https://it.wikipedia.org/wiki?curid=5262961", "title": "Battaglia dell'Eloro (492 a.C.)", "text": "La battaglia dell'Eloro si disput\u00f2 nel 492 a.C. e vide contrapposti, presso il fiume Eloro, l'esercito di Ippocrate, tiranno di Gela, contro i Siracusani. Quasi solo grazie ad Erodoto si hanno alcune informazioni sulla battaglia e le conseguenze che ebbe per la Sicilia.\nDopo la morte di Cleandro, primo tiranno di Gela, sal\u00ec al potere il fratello Ippocrate (498 a.C.). Egli attu\u00f2 un piano di espansione nei confronti dei Siculi, nel nord-est della Sicilia. Gelone, il futuro tiranno di Gela e di Siracusa, venne da lui arruolato nelle file del suo esercito come ipparco, ovvero come comandante della cavalleria. Ippocrate, conquistata buona parte della Sicilia, si rivolse contro Siracusa.\nDopo la sconfitta, Siracusa non fu asservita al dominio del tiranno come le altre citt\u00e0 da lui conquistate. Ma, alla sua caduta, si opposero gli alleati, Corinzi e Corciresi, che per\u00f2 la costrinsero a cedere a Gela la colonia di Camarina.\nDopo la caduta di Ippocrate, Gelone, che divenne tiranno, prese come citt\u00e0 cardine del suo \"impero\" Siracusa che fece prosperare e fiorire."}
{"id": "5262967", "revid": "300279", "url": "https://it.wikipedia.org/wiki?curid=5262967", "title": "Ghilini", "text": "La famiglia patrizia dei Ghilini \u00e8 stata una tra le pi\u00f9 antiche della citt\u00e0 di Alessandria. Secondo la tradizione i Ghilini si trasferirono da Milano quando Alessandria venne fondata nel 1168 dalla Lega Lombarda come fronte estremo contro Federico Barbarossa. Pi\u00f9 verosimilmente i Ghilini provengono da un ramo dei Signori di Marengo e Sezz\u00e8 e dunque radicati sul territorio. Resta sicuro in ogni caso che la famiglia Ghilini fu tra le artefici della fazione guelfa, insieme ad altri casati, della fondazione di Alessandria.\nAppartenenti al ceto decurionale, furono una delle otto famiglie di Alessandria con il diritto di custodire la chiave dell'arca, conservata nell'antica Cattedrale di San Pietro demolita per ordine di Napoleone tra il febbraio e il luglio del 1803, che custodiva le reliquie della Santa Croce e della Sacra Spina. Con il passare dei secoli acquisirono diversi titoli e feudi: sono stati marchesi di Maranzana, Sezz\u00e8 e Gamalero, conti di Rivalta, Pavone e Asuni, conti dell'Impero, signori di Borgoratto, Castelceriolo e Movarone.\nStoria.\nLa genesi della famiglia.\nDue sono le versioni sull'origine storica e geografica della famiglia. Lo storico locale Carlo A-Valle definisce la famiglia Ghilini come \"\"una delle pi\u00f9 antiche, delle pi\u00f9 nobili e delle pi\u00f9 feconde d'uomini egregi in ogni genere\". Identica tesi viene supportata dall'annalista Gerolamo Ghilini anche se va detto che la sua ricostruzione venne giudicata \"mirabilante e favolosa\" tesa a \"magnificare le origini della propria gente\". Il Ghilini sosterrebbe che Carlo Magno nel 773, una volta sconfitto Desiderio e conquistato Pavia, lasci\u00f2 un suo luogotenente il quale - rappacificata l'Italia e stabilendosi poi a Milano - avrebbe sposato una ricca dama della citt\u00e0. Il luogotenente sarebbe stato il generale Lodovico duca di Ghienna da cui sarebbe discesa la \"gens ghilinia\". I figli del duca si sarebbe chiamati prima \"Ghieni\", poi \"Ghiini\" ed infine \"Ghilini\". Un \"pro-memoria\", conservato presso l'Archivio di Stato di Milano, descrive che \"il nome \u00abGhilini\u00bb venne nell'idioma latino scritto nei vari secoli tramandati in diverse maniere, e primeriamente con due sillabe \u00abGhinus\u00bb, poi con tre \u00abGhijnus\u00bb, e successivamente \u00abGhiglinus\u00bb, ed ultimamente \u00abGhilinus\u00bb\". Con successivi possedimenti della famiglia, specialmente nell'agro alessandrino, i discendenti del duca sarebbero stati incaricati di sovrintendere da Milano alla nuova citt\u00e0 di Alessandria, stabilendosi nel quartiere di Marengo della \"Frascheta\".\nAltri due storici concordano con l'origine milanese della famiglia senza per\u00f2 spingersi oltre i probabili fantasiosi slanci \"carolingi\" di Girolamo Ghilini. Giovan Battista di Crollalanza dichiara \"la famiglia Ghilini si sarebbe trapiantata in Alessandria fin dal tempo della fabbricazione della Citt\u00e0\"; Pompeo Litta Biumi, scrupoloso nelle conferme delle sue ricerche, attesta che \"[...]quando i Milanesi, che professavano il partito guelfo, si determinarono nel 1168 di erigere nel luogo, ove tra il Tanaro e Bormida sorgeva il castello di Roboreto una citt\u00e0 che fosse bastantemente vasta e forte e per far fronte a' pavesi e a' marchesi di Monferrato, ch'erano ghibellini, vollero che i loro seguaci si recassero a popolarla. Tra le famiglie, che andarono a soggiornare nella citt\u00e0 eretta dalla Lega Lombarda contro la prepotenza di Federico Barbarossa vi fu quella de' Ghilini.[...]\". Il Litta prosegue asserendo che \"negli annali milanesi \u00e8 ignoto questo cognome, ma nel suolo dell'edificazione d'Alessandria i cognomi non erano ancora universalmente stabiliti. Per\u00f2 ci d\u00e0 per sicura questa notizia, e poich\u00e9 i Ghilini sono infallibilmente menzionati nelle carte pi\u00f9 antiche d'Alessandria, sar\u00e0 molto pi\u00f9 ragionevole il credere che fosse una famiglia venuta da Milano a popolare la nuova terra, che il riputarla derivata da un condottiere, che accompagn\u00f2 Carlo Magno nell'VIII secolo nell'impresa contro i Longobardi.\".\nUna seconda versione sulle origini dei Ghilini \u00e8 sostenuta invece da altri due storici locali, anch'essi attenti e scrupolosi nella certezza delle fonti: Francesco Guasco di Bisio e Francesco Gasparolo. Secondo loro la famiglia Ghilini, \"siccome fu assodato in base ad autentici documenti come \u00abSignori di Marengo\u00bb e di \u00abSezz\u00e8\u00bb\", sarebbe saldamente ancorata nelle terre dell'alessandrino. In questo caso il capostipite risalirebbe ad Aimone III, conte di Vercelli della met\u00e0 del IX secolo, discendente di un Manfredo sceso in Italia al seguito del re austrasiano Teodeberto che mor\u00ec il 12 giugno 539 a Galliano nei pressi di Cant\u00f9. Francesco Guasco di Bisio pensa quindi che i Ghilini non provenissero da Milano ma fossero gi\u00e0 residenti nella vasta regione della Fraschetta e di Marengo. Solo successivamente si sarebbero tutti trasferiti nella nuova citt\u00e0 appena fondata per popolarla e dando cos\u00ec vita al quartiere di Marengo.\nXII-XIII secolo.\nIl primo nome legato ai Ghilini di cui si hanno comunque notizie certe, a prescindere dalla loro origine, \u00e8 quello di Gherardo il quale \u00e8 presente negli atti di fondazione della citt\u00e0 di Alessandria nel 1168. In seguito, nel 1229, ci sono notizie del figlio Vermo (\u2020 1253), o Guglielmo, unito alla fazione guelfa e presente tra le famiglie della nobilt\u00e0 con diritto di essere parte del consiglio degli anziani. Con tale carica ratific\u00f2, nel 1234, il trattato di alleanza tra Alessandria e Acqui. Ancora nel 1280 il figlio di Vermo, Giovanni (\u2020 1289), capitano delle milizie di Alessandria fu inviato in aiuto di Ottone Visconti, arcivescovo di Milano, contro i Torriani.\nUn altro figlio, o fratello, di Gherardo - Ottone - probabilmente venne nominato secondo vescovo di Alessandria il 1176 o il 1177 alla morte di Arduino. In seguito, nel 1185 fu vescovo di Bobbio e nel 1203 arcivescovo di Genova, incarico che mantenne fino alla sua morte avvenuta nel 1239. Su Ottone sono presenti versioni discordanti a proposito della cronologia degli eventi della sua vita. Secondo i due legati pontifici Opizzone e Buongiovanni, il vescovo Ottone non fu consacrato bens\u00ec nominato vescovo di Alessandria motivando questa convinzione per un \"certo odio e scandalo nato dalla erezione del vescovato Alessandrino per l'assegnazione fatta al medesimo di molte chiese della diocesi di Acqui\". Questo port\u00f2 gli alessandrini nel 1180 a non essere pi\u00f9 legati all'obbligo di obbedienza, e Ottone cess\u00f2 \"d'esser vescovo di Alessandria\".\nPompeo Litta sostiene ugualmente la stessa tesi \"non fu consacrato, anzi per le molte discussioni nate con gli altri Ordinarij in occasione della fondazione fatta nel 1175 del Vescovado di Alessandria, nel 1179 fu rimosso, avendo Alessandro III ordinato, che il Vescovo d'Acqui trasferisse la sua sede in Alessandria.\"\nFrancesco Guasco non prende in considerazione l'ipotesi che Ottone fosse stato nominato Vescovo di Alessandria, ma si limita a segnalare la sua elezione come Vescovo di Bobbio nel 1185 e il passaggio come arcivescovo della diocesi di Genova nel 1203. Con l'incarico all'arcivescovado genovese fu creato cardinale intervenendo nel 1214 al Concilio generale indetto da Innocenzo III.\nLe discordanze cronologiche della vita di Ottone di cui si \u00e8 poc'anzi discusso, sono relative a dubbi sull'eventualit\u00e0 che il vescovo eletto Ottone sia lo stesso divenuto cardinale a Genova. Se cos\u00ec fosse avrebbe dovuto avere 93 anni alla sua morte nel 1239, \"et\u00e0 certamente rara, ma non impossibile in uom robusto\". Secondo Pompeo Litta, in accordo con Francesco Guasco, \"\u00e8 verosimile che il Vescovo d'Alessandria e il Vescovo di Bobbio siano due personaggi differenti; si pu\u00f2 concludere, che il primo non sia de' Ghilini ma lo sia il secondo\".\nNon ci sono dunque elementi sufficienti e certi per stabilire se Ottone, vescovo eletto di Alessandria, sia lo stesso vescovo di Bobbio e cardinale arcivescovo di Genova. Il Litta chiosa garbatamente affermando che \"gli scrittori alessandrini forse per accrescere lo splendore della patria, lo asseriscono\".\nXIV secolo.\nTommaso (\u2020 1402), nipote di Gherardo I e maresciallo di Francia, che nell'estate del 1391 partecip\u00f2 alla vittoria viscontea ad Alessandria contro il conte Giovanni III d'Armagnac. Cugino di Tommaso fu Andrea (\u2020 1343), cardinale nel 1342, \"versato nella filosofia e teologia, espertissimo in legge\"\". Uomo di fiducia di Filippo di Valois ebbe un incarico come legato pontificio presso Alfonso XI Re di Spagna e successivamente a Parigi dove diede vita al Collegio dei Lombardi nel 1334.\nXV secolo.\nSimonino (\u2020 1449), favorito di Filippo Maria Visconti, nacque ad Alessandria verso la fine del XIV secolo.\nFacino Stefano Ghilini (\u2020 1472), figlio di Simonino, fu prima Abate della Basilica di Sant'Ambrogio di Milano e in seguito vescovo di Bobbio.\nBiagio, (\u2020 1473), nipote di Simonino, fu anche lui Abate della Basilica di Sant'Ambrogio succedendo al cugino Facino Stefano.\nXVI secolo.\nGian Giacomo (\u2020 1532), dotto letterato, ornamento della corte milanese, scrisse una storia degli ultimi giorni di Ludovico il Moro.\nSuo figlio Camillo (\u2020 1535) fu ambasciatore sforzesco presso Carlo V.\nGiuliano (\u2020 1531), gran signore, ospite sfarzoso di personaggi principeschi e Gianantonio (morto nel 1616), maggiordomo di Cristina di Danimarca, vedova del duca di Milano. fecero parte del ramo dei signori di Castelceriolo estintosi nel 1810.\nXVII secolo.\nGirolamo (1589-1668), noto per il suo Teatro degli uomini letterati (Milano, 1636) e per gli Annali di Alessandria del 1666, fece parte di un ramo estintosi nel 1742.\nXVIII secolo.\nVittorio Amedeo Giacomo Ottaviano (1714-1776), marchese di Maranzana, nacque all'indomani del Trattato di Utrecht che sanc\u00ec il passaggio di Alessandria ai Savoia. Fu capitano di fiera e, con la piena fiducia di casa Savoia, entr\u00f2 a far parte nel 1746 della Ragioneria, organo appena costituito al termine dell'assedio gallispano durante la Guerra di successione austriaca.\nNel XVIII secolo una figura preminente del casato fu sicuramente Tommaso Maria (1718-1787), arcivescovo di Rodi, nunzio apostolico a Bruxelles, elevato da Papa Pio VI alla dignit\u00e0 cardinalizia nel 1778.\nIl marchese Ambrogio Maria (1757-1832), figlio ed erede universale di Vittorio Amedeo Giacomo Ottaviano, ebbe ruoli importanti durante il periodo napoleonico al termine del quale riprese il servizio militare nell'esercito sardo e fu comandante della divisione di Novara. Appassionato di botanica riorganizz\u00f2 e ampli\u00f2 il sontuoso parco-giardino di circa 11 ettari, presso la residenza estiva della famiglia, la \"Ghilina Grossa\", a San Giuliano Nuovo di Alessandria. Con la sua morte, avvenuta il 15 dicembre, il ramo di appartenenza e l'intero casato si estinsero. Il suo corpo venne seppellito nella chiesa della Ghilina, e si conservano le inscrizioni che decorarono le sue esequie.\nTavola genealogica.\nLa tavola genealogica segue la linea dettata da Francesco Guasco di Bisio nel \"VI volume\" della sua opera citata in bibliografia, riconosciuta dagli storici essere la fonte pi\u00f9 attendibile.\nArmoriale.\nQui di seguito gli stemmi che distinsero i vari rami della famiglia Ghilini\nDimore.\nDelle dimore costruite ed abitate dai Ghilini, si ricordano in particolare:"}
{"id": "5262972", "revid": "726373", "url": "https://it.wikipedia.org/wiki?curid=5262972", "title": "La prima regola del mago", "text": "La prima regola del mago (\"Wizard's First Rule\") \u00e8 un romanzo fantasy del 1994 dello scrittore statunitense Terry Goodkind e rappresenta il primo libro della saga delle \"La spada della verit\u00e0\", preceduto da \"Debito di ossa\" e seguito dal romanzo \"Stone of Tears\".\n\u00c8 stato pubblicato in lingua italiana per la prima volta da Fanucci suddiviso in due volumi, L'assedio delle tenebre (1998) e La profezia del mago (1999). In seguito \u00e8 stato ripubblicato in volume unico col titolo La spada della verit\u00e0 - Volume 1 (2001) e La prima regola del mago (2014).\nTrama.\nL'assedio delle tenebre.\nRichard Cypher vive nei Territori dell'ovest; suo padre George \u00e8 appena stato ucciso in maniera brutale, e lui sta cercando, nella Foresta di Ven, uno strano rampicante che il padre, prima di morire, ha lasciato in un vaso che costituiva il loro nascondiglio segreto. Incontra nel bosco una bellissima ragazza, vestita con uno strano ed elegantissimo abito bianco, e le offre il suo aiuto per sfuggire a quattro uomini che la stanno inseguendo. Dopo aver eliminato i quattro uomini, rivelatisi essere i componenti di un Quadrato, mandato appositamente per ucciderla, Richard apprende che la sua nuova amica si chiama Kahlan Amnell, ed ha appena valicato il terribile Confine che separa i Territori Occidentali dalle Terre Centrali per chiedere l'aiuto del potente Primo Mago, misteriosamente scomparso anni prima dalle Terre Centrali, cancellando ogni ricordo sulla sua identit\u00e0. Il Primo Mago \u00e8 l'unico che pu\u00f2 aiutare le Terre Centrali contro l'aggressione del malvagio Darken Rahl, Signore del D'Hara, l'impero posto ad Est delle Terre Centrali e separato da esse da un Confine magico simile a quello che separa le Terre Centrali dai territori dell'ovest. Darken Rahl ha per\u00f2 appreso le arti magiche necessarie per attraversare e abbattere i confini. Dopo aver abbattuto quello tra il D'hara e le terre centrali, ha invaso e sottomesso la maggior parte delle nazioni presenti in questa regione. Kahlan \u00e8 riuscita a scampare al massacro del suo ordine e, grazie all'aiuto degli allievi del Primo Mago ha attraversato il confine per rintracciarlo. Kahlan vuole chiedere in particolare al Primo Mago di nominare un nuovo Cercatore della Verit\u00e0, che diverr\u00e0 il portatore di una potente arma magica: la Spada della Verit\u00e0; e potr\u00e0 forse essere l'unico in grado di contrastare la malvagit\u00e0 di Darken Rahl, secondo un'antica profezia.\nLa profezia del mago.\nDurante il viaggio verso il confine, Richard e Kahlan instaurano una fortissima amicizia, della quale Richard fa capire alla ragazza i suoi veri sentimenti. Dopo che Zedd e Chase rimangono feriti da delle creature del confine, Richard e Kahlan continuano da soli, fino ad arrivare dal Popolo del Fango, dove i due si scambieranno il loro primo bacio. Gli anziani del Popolo del Fango rivelano ai viaggiatori di andare da Shota. Kahlan viene successivamente rapita dallo scagnozzo di Shota, Samuel, e conduce la ragazza nel Pozzo di Agaden, dove vive Shota, una potente strega, che si rivela una bellissima donna, molto ambigua, che da un lato blandisce Richard ma dall'altro tenta di eliminare Kahlan. Inoltre mette in guardia Richard dai suoi amici Zedd e Kahlan, che secondo una sua visione su un probabile futuro tenteranno di usare i loro poteri contro di lui. Alla fine, comunque, Shota rivela a Richard e Kahlan che la terza scatola dell'Orden \u00e8 nelle mani della Regina Milena di Tamarang. Una volta scampati alla strega, Richard e Kahlan si dichiarano ufficialmente. Ma i due non possono stare insieme a causa del potere di Kahlan, che in caso di un rapporto vero e proprio distruggerebbe la volont\u00e0 Richard in modo permanente. Richard seppur infelice per la notizia, le rimane accanto. E viceversa.\nRichard e Kahlan si dirigono verso Tamarang; poco prima di arrivare al castello della Regina Milena, vengono raggiunti da Zedd, ormai guarito. I tre arrivano a Tamarang e scoprono che la regina non ha pi\u00f9 la scatola. Mentre si allontanano da Tamarang, incontrano Chase in compagnia di Rachel, una ragazzina ex-servetta della principessa Violet, la figlia della regina, che, con l'aiuto del mago Giller, ha sottratto la scatola dell'Orden.\nQuando tutto sembra andare per il meglio, Richard viene catturato da Denna, una Mord-Sith, ovvero una donna guerriera addestrata a catturare i dotati di potere magico. Denna, che serve Darken Rahl, tortura Richard fino a renderlo totalmente succube; durante le torture, Richard colpisce con un calcio la principessa Violet, che voleva partecipare e aveva minacciato di catturare, torturare e uccidere Kahlan, e le mozza la lingua. La regina Milena vuole punire Richard e tenta di ucciderlo, ma viene uccisa prima da Denna.\nDenna e Richard partono da Tamarang e si recano al Palazzo del Popolo, capitale del D'Hara, ove risiede Darken Rahl. Mentre Richard langue in una cella nel palazzo, Kahlan, Zedd e Chase, che stanno seguendo le tracce di Richard, vengono aggrediti da soldati D'Hariani comandati dal cattivissimo Demmin Nass. Bloccato Zedd con la magia, immobilizzato Chase dai soldati, Demmin Nass sta per condurre Kahlan prigioniera da Darken Rahl, quando Kahlan, appreso che Richard \u00e8 stato torturato ed \u00e8 probabilmente morto, scatena il Con Dar, una condizione magica talmente potente da annullare anche le protezioni magiche di Rahl, che le consente di sgominare i nemici, di liberare Zedd e di raggiungere il Palazzo del Popolo.\nNel frattempo Richard, che \u00e8 riuscito a mantenere una parte della sua mente libera dal dominio di Denna, con cui durante la prigionia ha instaurato un forte legame preternaturale, la uccide con la Spada della Verit\u00e0, non prima di averla perdonata e di aver compreso che la sua crudelt\u00e0 era dovuta al terribile addestramento a cui era stata lei stessa sottoposta da Darken Rahl. Momentaneamente liberato da Darken Rahl, che sa di poterlo ricattare minacciando di uccidere Kahlan, Richard scopre che Scarlet, il drago rosso di Darken Rahl, \u00e8 tenuta in pugno dal Signore del D'Hara che tiene in ostaggio il suo uovo. Richard restituisce l'uovo a Scarlet e ne diviene amico.\nAll'interno del Giardino della Vita, Darken Rahl sta per aprire l'unica tra le due scatole dell'Orden che gli consentirebbero di assumere poteri magici inimmaginabili; costringe Richard a declamare il Libro delle Ombre Importanti, ma Richard omette volutamente la parte finale delle istruzioni, cosicch\u00e9 Darken Rahl apre la scatola sbagliata e sprofonda nel Mondo Sotterraneo.\nRichard rivela a Kahlan il suo amore, talmente forte da annullare il potere di Depositaria, ed assieme a Siddin, partono in groppa a Scarlet per riportare il piccolo dai genitori presso il Popolo del Fango.\nAdattamento televisivo.\n\u00c8 stata tratta la serie televisiva \"La spada della verit\u00e0\" che ha esordito il primo di novembre negli Stati Uniti. La prima stagione \u00e8 composta da 22 episodi, corrispondenti al primo libro \"Wizard's First Rule\", in Italia pubblicato da Fanucci come \"L'assedio delle tenebre\" e \"La profezia del mago\"."}
{"id": "5262974", "revid": "92723", "url": "https://it.wikipedia.org/wiki?curid=5262974", "title": "Concattedrale di Alicante", "text": "La concattedrale di San Nicola di Bari (in spagnolo: \"Concatedral de San Nicol\u00e1s de Bari\") si trova a Alicante, in Spagna, ed \u00e8 la concattedrale della diocesi di Orihuela-Alicante.\nLa cattedrale \u00e8 stata costruita in stile rinascimentale sui resti di una moschea, tra il 1616 e il 1738, anche se il suo chiostro, pi\u00f9 antico, risale al XV secolo in stile gotico valenzano. La collegiata \u00e8 stato elevato al rango di concattedrale della diocesi di Orihuela-Alicante il 9 marzo del 1959."}
{"id": "5262976", "revid": "324090", "url": "https://it.wikipedia.org/wiki?curid=5262976", "title": "Shop Street", "text": "Shop Street \u00e8 la strada principale di Galway ed \u00e8 pedonale.\nCome \u00e8 suggerito dal nome, \u00e8 la maggiore via dedicata al commercio della citt\u00e0 con negozi, antichi edifici in pietra vista e pubs.\nSulla strada \u00e8 collocato anche l'edificio storico maggiormente conservato della citt\u00e0: il Lynch's Castle, ora adibito a filiale della Allied Irish Banks."}
{"id": "5262977", "revid": "880827", "url": "https://it.wikipedia.org/wiki?curid=5262977", "title": "Concattedrale di Castell\u00f3n", "text": ""}
{"id": "5262979", "revid": "1543377", "url": "https://it.wikipedia.org/wiki?curid=5262979", "title": "Grontone", "text": "Il Grontone \u00e8 un torrente del medio-alto appenninco tosco-emiliano che scorre interamente in provincia di Parma, affluente in destra del Taro.\nCorso del torrente.\nLa sorgente del Grontone si trova in una localit\u00e0 chiamata La Libia sul M. Marino ad una quota di circa 900 m, nel territorio comunale di Berceto. Nel tratto iniziale scorre all'interno di un'area forestata dove riceve il contributo di numerosi piccoli rii provenienti dalla zona di Pagazzano e Castellonchio. Il primo affluente ed unico di una certa importanza \u00e8 il rio Scrivani che riceve in prossimit\u00e0 della localit\u00e0 di Scartazzano. Dopo la confluenza il letto del torrente si fa particolarmente ampio e ciottoloso iniziando anche a segnare il confine fra i comuni di Terenzo e Berceto. Sempre scorrendo in direzione nord-ovest in una valle che risulota essere molto poco antropizzata, il torrente, dopo aver ricevuto l'apporto di numerosi piccoli rii e ad aver allargato ancora di pi\u00f9 il letto, confluisce nel Taro di fronte al paese di Solignano.\nRegime idrologico.\nIl Grontone \u00e8 un torrente del medio appennino settentrionale e pertanto \u00e8 soggetto a secche estive importanti, arrivando talvolta a seccarsi e a piene improvvise in autunno. Pur in assenza di dati specifici di portata il Grontone risulta essere uno degli affluenti di destra del Taro pi\u00f9 importanti del tratto medio appenninico. Dalla sorgente alla foce il Grontone \u00e8 lungo 9 km e il suo bacino imbrifero \u00e8 di 22.1 km2. La portata di colmo di piena stimata con un tempo di ritorno di 20 anni \u00e8 63.3 m3/s.\nCuriosit\u00e0.\nUn tempo la Val Grontone era famosa per i marmi che si estraevano a Villa di Pagazzano"}
{"id": "5263001", "revid": "1543377", "url": "https://it.wikipedia.org/wiki?curid=5263001", "title": "Teodicea agostiniana", "text": "La teodicea agostiniana, che prende il nome dal filosofo e teologo Agostino di Ippona (IV-V secolo), \u00e8 una teodicea cristiana concepita per rispondere al problema del male. Come tale, essa cerca di spiegare l'esistenza di un Dio infinitamente buono e onnipotente in contrasto con la presenza del male nel mondo. Nel corso della storia sono state proposte diverse varianti di queste teorie ma il filosofo John Hick riconobbe le loro somiglianze, classificandole come \"agostiniane\". Di norma, esse affermano che Dio \u00e8 il bene perfetto, che ha creato il mondo dal nulla, e che il male \u00e8 il risultato del peccato originale dell'umanit\u00e0. L'ingresso del male nel mondo \u00e8 generalmente spiegato come una punizione per il peccato e la sua continua perseveranza da parte degli uomini a causa dell'abuso del libero arbitrio. La bont\u00e0 e la benevolenza di Dio, secondo la teodicea agostiniana, rimangono comunque perfette, senza che egli abbia responsabilit\u00e0 per il male o per la sofferenza.\nAgostino di Ippona fu il primo a sviluppare questa forma di teodicea. Egli respinse l'idea che il male esista in s\u00e9, descrivendolo invece come una corruzione della bont\u00e0 causata dal peccato. Agostino credeva nell'esistenza di un inferno fisico come luogo di espiazione per il peccato ma tuttavia sosteneva che coloro che avessero scelto di accettare la salvezza di Ges\u00f9 Cristo sarebbero stati destinati al Paradiso. Tommaso d'Aquino, influenzato da Agostino, propose una teodicea simile basata sulla considerazione che Dio \u00e8 bont\u00e0 e che non ci pu\u00f2 essere alcun male attribuibile a lui. Egli credeva che l'esistenza del bene permettesse al male di esistere per colpa degli esseri umani. Agostino influenz\u00f2 anche Giovanni Calvino il quale a sua volta sostiene che il male \u00e8 il risultato del libero arbitrio, che il peccato corrompe l'uomo e che \u00e8 necessaria la grazia di Dio per poter usufruire di una guida morale.\nLa teodicea fu criticata da un contemporaneo di Agostino, Fortunato, un sacerdote manicheo che sosteneva che Dio doveva essere implicato nel male e il teologo settecentesco Francesco Antonio Zaccaria critic\u00f2 il concetto agostiniano del male poich\u00e9 non contemplava la sofferenza umana. John Hick present\u00f2 una teodicea alternativa dove il male era considerato come necessario per lo sviluppo degli esseri umani; i teologi del processo sostengono invece che Dio non \u00e8 onnipotente e quindi non pu\u00f2 essere responsabile per il male. L'approccio logico di Agostino \u00e8 stato adattato, tra gli altri, da Alvin Plantinga nel 1980 il quale difende il libero arbitrio e cerca di rispondere solo al problema logico del male. Tale difesa (non considerabile come una \"teodicea\" corretta) non cerca di dimostrare l'esistenza di Dio o la sua probabile esistenza, ma dimostra che l'esistenza di Dio e la presenza del male nel mondo non sono in logica contraddizione. \nFormulazione generale.\nJohn Hick, nel suo \"Evil and the God of Love\", del 1966, riconosce quella agostiniana come la prima formulazione della teodicea e classifica come \"agostiniani\" gli sviluppi successivi. Hick fa una distinzione tra la teodicea agostiniana, che cerca di esimere Dio da ogni responsabilit\u00e0 per il male, basandolo sulla libera volont\u00e0 umana, e la teodicea ireneana che al contrario attribuisce a Dio il male ma giustificando ci\u00f2 come causa di benefici per lo sviluppo umano.\nLa teodicea agostiniana \u00e8 una risposta al problema probatorio del male, che solleva l'obiezione sull'esistenza del male stesso dal momento che Dio \u00e8 onnipotente e infinitamente buono. La prova dell'esistenza del male potrebbe, infatti, rimettere in causa l'esistenza stessa o la natura di Dio: \u00e8 o non \u00e8 onnipotente? \u00e8 o non \u00e8 benevolo? esiste o non esiste?. La teodicea \u00e8 un tentativo di conciliare l'esistenza e la natura di Dio con l'evidenza del male nel mondo, fornendo spiegazioni valide per la sua presenza. La teodicea agostiniana afferma che Dio ha creato il mondo \"ex nihilo\" (dal nulla) ma sostiene che Dio non ha creato il male e non \u00e8 responsabile per la sua esistenza. Il male non viene considerato come esistenza a s\u00e9 stante, ma \u00e8 descritto come la privazione del bene, la corruzione della buona creazione di Dio.\nLa teodicea agostiniana accoglie inoltre il concetto di peccato originale. Tutte le versioni della teodicea accettano un'interpretazione letterale della creazione, cos\u00ec come raccontata nella Genesi, compresa la convinzione che Dio abbia creato l'uomo e la donna senza peccato e senza sofferenza. Si ritiene che il male sia una giusta punizione per la caduta dell'uomo quando Adamo ed Eva, disobbedendo a Dio, sono stati esiliati dal Giardino dell'Eden. Il libero arbitrio proprio dell'uomo \u00e8 considerato dalla teodicea agostiniana come la ragione per l'esistenza del male morale: gli individui commettono atti immorali quando la loro volont\u00e0 corrisponde al male. La natura malvagia della volont\u00e0 umana \u00e8 attribuita, cos\u00ec, al peccato originale. I teologi agostiniani sostengono che il peccato di Adamo ed Eva abbia danneggiato la volont\u00e0 degli esseri umani, sostenendo che Dio \u00e8 irreprensibile e buono e non responsabile del male.\nEvoluzione.\nAgostino.\nAgostino di Ippona (354-430 d.C.) \u00e8 stato un filosofo e teologo originario dell'Africa romana (l'attuale Algeria). Nella prima parte della sua vita fu un seguace della religione manichea ma, nel 386, si convert\u00ec al cristianesimo. Le sue due opere principali, le \"Confessioni\" e \"La citt\u00e0 di Dio\", sviluppano le sue idee chiave per la sua risposta al tema della sofferenza. Nelle \"Confessioni\", Agostino scrisse che il suo precedente pensiero era dominato dal materialismo e che lo studio delle opere di Platone gli permise di prendere in considerazione l'esistenza di una entit\u00e0 non fisica. Ci\u00f2 contribu\u00ec in lui a sviluppare una risposta al problema del male da una prospettiva teologica e non manichea, fondando i primi capitoli sull'interpretazione della Genesi e sugli scritti di Paolo Apostolo. Ne \"La citt\u00e0 di Dio\", Agostino, svilupp\u00f2 la sua teodicea come parte del tentativo di tracciare la storia umana e descrivere la sua conclusione.\nLa proposta di Agostino fu che il male non possa esistere in Dio n\u00e9 pu\u00f2 essere creato da Dio ed \u00e8 invece un risultato della creativit\u00e0 di Dio. Egli respinse, inoltre, l'idea che il male esista in s\u00e9, considerandolo invece come una sorta di privazione (o di allontanamento) dal bene e una corruzione della natura. Scrisse, infatti, che: \"il male non ha natura positiva; ma la perdita del bene riceve il nome di male\". Agostino sostenne che, sia il male morale che naturale, siano dovuti al cattivo uso del libero arbitrio, ipotesi che riconduce al peccato originale di Adamo ed Eva. Egli credeva che questo male, insito da allora nell'animo umano, fosse una corruzione della volont\u00e0 data da Dio all'uomo come giusta punizione per il peccato. Ritenendo che tutta l'umanit\u00e0 sia discendente da Adamo, Agostino sostiene che essa abbia ereditato da lui il suo peccato e la conseguente giusta punizione. Tuttavia, nonostante la sua convinzione che il libero arbitrio possa essere il responsabile del verificarsi del male, Agostino sosteneva che senza di esso gli umani non possano vivere. Egli argomenta che il male deve essere insito negli uomini, poich\u00e9 se cos\u00ec non fosse essi sarebbero stati infinitamente buoni e quindi non corruttibili.\nAgostino credeva nell'esistenza di un inferno come luogo reale, ma che la punizione fisica fosse secondaria alla pena di essere separati da Dio. Propose due spiegazioni a ci\u00f2: in primo luogo, gli esseri umani hanno il libero arbitrio e solo coloro che scelgono di seguire Dio saranno perdonati e quindi in grado di evitare l'inferno; in secondo luogo, egli credeva che la scelta di Adamo ed Eva di peccare aveva influenzato la capacit\u00e0 degli uomini di scegliere e quindi essi sono in grado di resistere al peccato. Secondo Agostino la grazia di Ges\u00f9 Cristo ha liberato l'uomo dal peccato originale ma essi potevano essere salvati solamente se avessero scelto la grazia e che tale scelta dipendesse da ogni singolo individuo.\nTommaso d'Aquino.\nTommaso d'Aquino, un filosofo e teologo del XIII secolo appartenuto alla Scolastica e fortemente influenzato dal pensiero di Agostino, propose una forma di teodicea agostiniana nella sua opera \"Summa Theologica\". D'Aquino inizialmente prov\u00f2 a stabilire l'esistenza di Dio attraverso le cinque vie e quindi asserendo che Dio \u00e8 bont\u00e0 e deve esistere un motivo morale sufficiente per permettere al male di esistere. Egli propose che tutto il bene del mondo dovesse esistere perfettamente in Dio e che egli stesso doveva essere perfettamente buono. Concluse cos\u00ec che Dio \u00e8 la bont\u00e0 e che non vi pu\u00f2 essere male in Dio.\nTommaso sostenne la visione di Agostino che il male fosse una privazione del bene. Per d'Aquino, l'esistenza di questo male \u00e8 attribuibile completamente al libero arbitrio. Di fronte all'affermazione che gli esseri umani sarebbero stati meglio senza possedere il libero arbitrio, egli sostenne che la possibilit\u00e0 di peccare \u00e8 necessaria per un mondo perfetto, cos\u00ec che le persone siano responsabili per il loro peccato. D'Aquino osserva anche che se il bene rende il male possibile, il male non \u00e8 per forza necessario. Questo significa che Dio (che \u00e8 buono) non \u00e8 considerato come la causa del male, poich\u00e9 il male nasce da un difetto nella scelta dell'uomo e Dio \u00e8 in assenza di difetti. La filosofa Eleonore Stump, considerando il commento di d'Aquino sul \"libro di Giobbe\", sostiene che egli avesse una visione positiva della sofferenza; infatti essa \u00e8 necessaria per differenziare la terra e il paradiso e ricordare agli uomini che hanno ancora la propensione a commettere il peccato. D'Aquino ritiene che il male sia accettabile poich\u00e9 esso \u00e8 necessario affinch\u00e9 il bene si possa verificare. Dio, secondo il filosofo scolastico, non \u00e8 direttamente responsabile dell'insorgenza del male ma piuttosto permette che ci\u00f2 possa accadere. Come Agostino, Tommaso d'Aquino afferm\u00f2 che gli esseri umani sono responsabili del male per via dell'abuso del libero arbitrio.\nGiovanni Calvino.\nGiovanni Calvino, teologo francese del XVI secolo, figura principale nello sviluppo del Calvinismo, fu fortemente influenzato dalle opere di Agostino. Tuttavia, a differenza di lui, Calvino era disposto ad accettare che Dio fosse responsabile per il male e la sofferenza, ma non poteva comunque essere incolpato per esso. Calvino continu\u00f2 l'approccio agostiniano al peccato attribuendolo come risultato della caduta dell'uomo e sostenendo quindi che la mente, la volont\u00e0 e le emozioni umane sono affette dal peccato. Egli riteneva che solo la grazia di Dio fosse necessaria a fornire agli esseri umani una guida etica, sostenendo che la ragione fosse accecata dalla natura peccaminosa degli umani. Calvino proponeva che l'umanit\u00e0 fosse predestinata, divisa perci\u00f2 in eletti e reprobi: gli eletti sono coloro che Dio ha scelto di salvare e saranno gli unici che saranno salvati.\nAccoglienza e dibattiti.\nFortunato.\nNegli \"Atti della disputa contro il manicheo Fortunato\" di Agostino, dove viene in parte trattato il problema del male, si racconta di un dibattito pubblico tra Agostino e Fortunato, un insegnante manicheo. Fortunato critica la teodicea di Agostino proponendo il concetto che se Dio ha dato il libero arbitrio all'anima umana, allora deve essere per forza implicato nel peccato umano (un problema che Agostino stesso aveva considerato quattro anni prima, nella trattazione del libero arbitrio). Citando il Nuovo Testamento, Fortunato propone che il male esista al di l\u00e0 di degli atti malvagi che gli individui commettono e che essi compiono questi atti per via della loro stessa natura imperfetta. Agostino controbatte sostenendo che il peccato di Adamo vincola la libert\u00e0 umana in modo simile alla formazione delle usanze. Ci\u00f2 non \u00e8 da intendersi, tuttavia, come un insegnamento sul peccato originale (una visione che Agostino doveva ancora formulare), ma sui limiti della libert\u00e0 umana causata dal peccato. Fortunato sostiene che Agostino in questo modo semplificava la portata del male a solo a ci\u00f2 che viene commesso dagli esseri umani, anche se quest'ultimo conclude scrivendo che Fortunato chiude il dibattito ammettendo di non esser in grado di difendere il suo punto di vista sull'origine del male.\nBuddismo.\nGli studiosi di religione Paul Ingram e Frederick Streng sostengono che la dottrina e gli insegnamenti propri del Buddismo siano in contrasto con la visione agostiniana del bene e del male, proponendo invece un dualismo in cui entrambi hanno pari valore invece di considerare il bene superiore al male, come decretava il filosofo cristiano. Questa visione si avvicina di pi\u00f9 alla teoria manichea in cui il male e il bene sono visti come uguali e in conflitto tra di loro - anche se i buddismo insegna che alla fine si possa giungere ad una conclusione definitiva che trascenda il naturale conflitto tra di essi. Ingram e Streng sostengono inoltre che la teodicea agostiniana fallisce nello spiegare l'esistenza del male prima del peccato di Adamo e che la Genesi presenta in forma di tentazione del serpente.\nFrancesco Antonio Zaccaria.\nNel XVIII secolo, il teologo italiano Francesco Antonio Zaccaria critic\u00f2 il concetto di Agostino del male. Egli riconobbe una distinzione tra l'utilizzo del termine male quando si viene ad implicare una colpa (peccato) piuttosto che quando implica una sofferenza, mentre in Agostino tale differenza non si intravede. Ci\u00f2 rappresent\u00f2 per Zaccaria un difetto nella filosofia agostiniana perch\u00e9 sembra che non si interessi alla sofferenza umana. Per Zaccaria, la percezione di Agostino del male come una privazione, non \u00e8 dunque una risposta soddisfacente alle domande della societ\u00e0 moderna sul perch\u00e9 esista la sofferenza.\nJohn Hick.\nJohn Hick critic\u00f2 la teodicea agostiniana quando svilupp\u00f2 la sua teoria nel 1966. Hick sosteva il punto di vista del teologo tedesco Friedrich Schleiermacher, che classific\u00f2 come Ireneano, il quale sosteneva che il mondo \u00e8 perfettamente adatto per lo sviluppo morale degli esseri umani e che questo giustifica l'esistenza del male. Insistette sul fatto che, mentre la teodicea agostiniana tentava di giustificare le ricorrenze storiche del male, nella teodicea ireneana si cerca di giustificare un Dio eterno. Hick vide la visione di Agostino di un mondo perfetto che \u00e8 andato per\u00f2 male, come una teoria incoerente e contraddittoria, sostenendo che, se gli esseri umani sono stati fatti perfettamente bene, allora dovrebbe essere stato impossibile per loro fare una scelta immorale. Mise, pertanto, in discussione il successo della teodicea, con l'accusa che non essa non \u00e8 in grado di rimuovere la colpa per il male da Dio. Agostino present\u00f2 una teologia della predestinazione; Hick, a sua volta, sostenne che, se Dio sapeva delle scelte che la sua creazione avrebbe fatto, egli doveva essere responsabile per loro. La teodicea di Hick respinse l'idea dell'eredit\u00e0 del peccato e credeva che un inferno eterno rendesse \"una teodicea cristiana impossibile\". La teodicea ireneana, a differenza della teodicea agostiniana, compie il tentativo di proteggere Dio dall'essere responsabile del male; piuttosto, essa sostiene che Dio \u00e8 responsabile del male, ma viene giustificato per esso per via dei benefici che comporta allo sviluppo dell'uomo. Entrambe le teodicee sottolineano la perfezione della creazione di Dio, ma si differenziano per il motivo per cui il mondo \u00e8 visto come perfetto. Agostino riteneva anche, argomento ripreso poi da Hick, che trarre il bene dal male sia preferibile alla mera non esistenza del male.\nTeologia del processo.\nNel libro \"God, Power and Evil: A Process Theodicy\", pubblicato nel 1976, David Ray Griffin critica il ricorso di Agostino al libero arbitrio sostenendo che \u00e8 incompatibile con l'onniscienza e l'onnipotenza divina. Griffin, anche in opere successive, ribadisce che gli esseri umani non possono possedere il libero arbitrio se Dio \u00e8 onnisciente. Se Dio \u00e8 veramente onnisciente, allora sapr\u00e0 infallibilmente cosa gli uomini faranno e ci\u00f2 implicitamente significa che essi non possono essere liberi. Griffin asserisce, inoltre, che la volont\u00e0 umana non pu\u00f2 opporsi alla volont\u00e0 di Dio, se Dio \u00e8 onnipotente. Egli propone che il peccato originale, come Agostino aveva concepito, doveva essere stato causato da Dio stesso, rendendo pertanto qualsiasi punizione ingiusta."}
{"id": "5263015", "revid": "767487", "url": "https://it.wikipedia.org/wiki?curid=5263015", "title": "Jos\u00e9 Couceiro", "text": "Biografia.\n\u00c8 pronipote di Fernando Peyroteo, leggenda dello Sporting CP."}
{"id": "5263018", "revid": "1543377", "url": "https://it.wikipedia.org/wiki?curid=5263018", "title": "Partecipanti al Tour de France 1914", "text": "Qui di seguito viene riportato l'elenco dei partecipanti al Tour de France 1914."}
{"id": "5263021", "revid": "287204", "url": "https://it.wikipedia.org/wiki?curid=5263021", "title": "Burnley Football Club 2014-2015", "text": "Questa pagina raccoglie i dati riguardanti il Burnley Football Club nelle competizioni ufficiali della stagione 2014-2015."}
{"id": "5263026", "revid": "399", "url": "https://it.wikipedia.org/wiki?curid=5263026", "title": "Osservatorio astronomico di Polino", "text": "L'osservatorio astronomico di Polino era un osservatorio astronomico italiano situato presso l'omonimo comune, alle coordinate . Il suo codice MPC era 609 Osservatorio Polino.\nL'osservatorio \u00e8 stato attivo tra la fine del XX e l'inizio del XXI secolo.\nIl Minor Planet Center gli accredita la scoperta dell'asteroide 41206 Sciannameo effettuata il 27 novembre 1999."}
{"id": "5263029", "revid": "86341", "url": "https://it.wikipedia.org/wiki?curid=5263029", "title": "Daz Sampson", "text": "Biografia.\nOriginario della Greater Manchester, ha ottenuto i primi successi come membro del gruppo Bus Stop nel 1998, grazie al rifacimento del brano \"Kung Fu Fighting\" di Carl Douglas.\nNel 2002 i Bus Stop si sono sciolti e allora Daz ha deciso di formare un duo con JJ Mason chiamato Fraud Squad.\nSempre nei primi anni 2000, precisamente dal 2002 al 2003, ha collaborato con Ricardo Autobahn (aka John Matthews) con il duo Rikki &amp; Daz. Tra il 2004 e il 2008 prende parte al progetto funky house Uniting Nations.\nNel maggio 2006 partecipa all'Eurovision Song Contest 2006 svoltosi in Grecia come rappresentante del Regno Unito, presentando il brano \"Teenage Life\"."}
{"id": "5263041", "revid": "1310927", "url": "https://it.wikipedia.org/wiki?curid=5263041", "title": "Rooms Katholieke Combinatie Waalwijk 2013-2014", "text": ""}
{"id": "5263042", "revid": "1924342", "url": "https://it.wikipedia.org/wiki?curid=5263042", "title": "Natalia Gordienko", "text": "Ha partecipato all'Eurovision Song Contest 2006 come rappresentante della Moldavia insieme ad Arsenium e Connect-R, presentando il brano \"Loca\". Avrebbe dovuto rappresentare nuovamente il suo paese all'edizione del 2020 con il brano \"Prison\", evento poi cancellato a causa della pandemia di COVID-19, ma \u00e8 stata successivamente riconfermata per l'edizione del 2021, dove ha cantato \"Sugar\".\nBiografia.\nNata a Chi\u0219in\u0103u, ha iniziato a cantare nel coro scolastico, studiare pianoforte alla scuola di musica e danzare nell'ensemble di danza della sua scuola per dieci anni. All'et\u00e0 di 15 anni, ha iniziato a partecipare a molti concorsi musicali.\nNel 2005 \u00e8 entrata a far parte dei Millennium, diventando la voce principale del gruppo. Nello stesso anno il gruppo ha partecipato alla selezione del festival musicale di Calea Victoriei, classificandosi terzo e al festival del Cervo d'oro in Romania.\nNel 2006 ha vinto, insieme a Arsenium e Connect-R, la seconda edizione del O melodie pentru Europa, selezione nazionale per l'Eurovision Song Contest con il brano \"Loca\". Durante la serata finale della manifestazione ad Atene, la formazione si \u00e8 classificata ventesima con 22 punti.\nNel 2008 le \u00e8 stata conferita l'onorificenza di \"Artista Emerita\" della Moldavia.\nNel 2009 ha vinto lo show per disc jockey DJ Star, mentre negli anni successivi ha pubblicato gli album \"Time\" e \"Canuna de flori\".\nNel 2020 ha nuovamente partecipato a O melodie pentru Europa con il brano \"Prison\". Nella serata finale del programma \u00e8 stata proclamata vincitrice, diventando ufficialmente la rappresentante eurovisiva moldava. Tuttavia, il 18 marzo 2020 l'evento \u00e8 stato cancellato a causa della pandemia di COVID-19. Dopo alcune dichiarazioni fatte dalla stessa artista nel luglio del 2020, a gennaio 2021 l'emittente nazionale TRM ha confermato di aver selezionato l'artista internamente per rappresentare la nazione nell'edizione del 2021, dove ha proposto l'inedito \"Sugar\". Nel maggio 2021, dopo essersi qualificata dalla seconda semifinale, Natalia Gordienko si \u00e8 esibita nella finale eurovisiva a Rotterdam, dove si \u00e8 piazzata al 13\u00ba posto su 26 partecipanti con 115 punti totalizzati."}
{"id": "5263043", "revid": "287204", "url": "https://it.wikipedia.org/wiki?curid=5263043", "title": "Silvia Night", "text": ""}
{"id": "5263045", "revid": "767487", "url": "https://it.wikipedia.org/wiki?curid=5263045", "title": "Han Gong-ju", "text": "Han Gong-ju \u00e8 un film del 2013 diretto da Lee Su-jin.\nTrama.\nHan Gong-ju va a vivere in una casa in una zona sconosciuta. La casa appartiene alla madre del suo ex insegnante di liceo. La madre vuole sapere perch\u00e9 suo figlio ha lasciato l\u00ec Han Gong-ju, anche se ha promesso che sarebbe rimasta solo per una settimana. Parallelamente \u00e8 in corso un'indagine della polizia nella citt\u00e0 natale di Han Gong-ju."}
{"id": "5263047", "revid": "971651", "url": "https://it.wikipedia.org/wiki?curid=5263047", "title": "Abu Hayyan Al Gharnati", "text": ""}
{"id": "5263058", "revid": "52953", "url": "https://it.wikipedia.org/wiki?curid=5263058", "title": "C-1 (esplosivo)", "text": "Il C-1 o Composto C \u00e8 un esplosivo al plastico appartenente alla famiglia degli esplosivi della \"Composizione C\" (o \"dei composti C\"), insieme a C-2, C-3 e C-4. Venne sviluppato nel corso della Seconda Guerra Mondiale dalla Gran Bretagna, per poi essere impiegato dagli Stati Uniti.\nComposizione.\nL'esplosivo \u00e8 formato da una miscela di ciclotrimetilentrinitroammina (conosciuta anche come \"RDX\", \"ciclonite\", o \"T4\") nella misura dell'88,3% e plastificanti per il rimanente 11,7%."}
{"id": "5263059", "revid": "110157", "url": "https://it.wikipedia.org/wiki?curid=5263059", "title": "S\u00e3o Louren\u00e7o (Set\u00fabal)", "text": "S\u00e3o Louren\u00e7o \u00e8 una freguesia portoghese del distretto di Set\u00fabal, con un'area di 47,69 km\u00b2 e 11.638 abitanti (2011). Densit\u00e0 di popolazione: 244 ab/km\u00b2.\nUnita alla vicina freguesia di S\u00e3o Sim\u00e3o, forma il territorio di Azeit\u00e3o, che un tempo fu \"vila\" e sede di municipio, sebbene ora tale unit\u00e0 amministrativa non esista pi\u00f9 nella divisione territoriale portoghese."}
{"id": "5263061", "revid": "86599", "url": "https://it.wikipedia.org/wiki?curid=5263061", "title": "233547 Luxun", "text": "233547 Luxun \u00e8 un asteroide della fascia principale. Scoperto nel 2007, presenta un'orbita caratterizzata da un semiasse maggiore pari a 2,3386530\u00a0UA e da un'eccentricit\u00e0 di 0,2547577, inclinata di 6,00089\u00b0 rispetto all'eclittica.\nL'asteroide \u00e8 dedicato allo scrittore cinese Lu Xun."}
{"id": "5263062", "revid": "1311973", "url": "https://it.wikipedia.org/wiki?curid=5263062", "title": "Silv\u00eda Night", "text": "Silv\u00eda Night (in islandese: \"Silv\u00eda N\u00f3tt\") \u00e8 il controverso personaggio protagonista dello spettacolo islandese \"Sj\u00e1umst me\u00f0 Silv\u00edu N\u00f3tt\" (\"Ci si vede con Silv\u00eda N\u00f3tt\"), interpretato dall'attrice e cantante islandese \u00c1g\u00fasta Eva Erlendsd\u00f3ttir.\nBiografia.\nHa partecipato all'Eurovision Song Contest 2006 come rappresentante dell'Islanda presentando il brano \"Congratulations\".\nLa sua partecipazione al Festival fu controversa e accolta dalle polemiche per gli atteggiamenti e le dichiarazioni del personaggio."}
{"id": "5263063", "revid": "71433", "url": "https://it.wikipedia.org/wiki?curid=5263063", "title": "Peabody Awards", "text": ""}
{"id": "5263067", "revid": "767487", "url": "https://it.wikipedia.org/wiki?curid=5263067", "title": "Natalija Podol'skaja", "text": "Ha partecipato all'Eurovision Song Contest 2005 come rappresentante della Russia presentando il brano \"Nobody Hurt No One\"."}
{"id": "5263071", "revid": "124409829", "url": "https://it.wikipedia.org/wiki?curid=5263071", "title": "Derby calcistici in Abruzzo", "text": "I derby calcistici in Abruzzo sono le sfide che mettono a confronto due squadre di calcio della regione Abruzzo.\nNon essendo presenti pi\u00f9 di una squadra professionistica per ciascuna citt\u00e0, dunque mancando in Abruzzo le stracittadine vere e proprie, se non a livello regionale, il termine viene generalmente associato a qualsiasi incontro venga disputato tra due squadre abruzzesi. Tuttavia storicamente i maggiori eventi calcistici regionali sono le sfide che mettono di fronte Chieti, , L'Aquila, , e , ovvero le squadre che vantano il maggior numero di tornei disputati nei campionati nazionali. Menzione speciale merita poi il Castel di Sangro, protagonista con il Pescara del primo derby abruzzese disputatosi in Serie B, il 19 gennaio 1997.\nGli unici derby disputati in Serie B sono quelli tra il gi\u00e0 citato Castel di Sangro ed il Pescara e tra lo stesso Pescara e il Lanciano. Nessun derby abruzzese si \u00e8 invece mai disputato in Serie A.\nDerby giocati in Serie B.\nQuanto segue \u00e8 un elenco di tutti i derby della regione Abruzzo disputati almeno in Serie B.\nCastel di Sangro - Pescara.\nIl derby tra Castel di Sangro e \u00e8 il primo ad essersi giocato in Serie B, torneo che le due compagini hanno disputato contemporaneamente in due stagioni, nel 1996-1997 e nel 1997-1998. Di particolare importanza fu l'incontro del 15 giugno 1997 valevole per la penultima giornata di campionato e terminato con la vittoria del Castel di Sangro, risultato che valse ai giallorossi la salvezza.\nIn totale le due squadre si sono affrontate sei volte, tutte in campionato.\nPescara - Lanciano.\nIl derby tra e si \u00e8 disputato con una certa continuit\u00e0 solo negli anni duemila e duemiladieci. La prima sfida tra formazioni lancianesi e pescaresi risale al 1925, quando la Virtus incontr\u00f2 la URSUS di Castellammare Adriatico e l'Aternum di Pescara, societ\u00e0 antenate del Pescara Calcio. Il primo derby ufficiale tra le due attuali societ\u00e0 venne invece giocato nel 1940.\nIn totale le due squadre si sono affrontate 24 volte, 21 delle quali in campionato e 3 in coppa.\nAltri derby rilevanti.\nL'elenco riporta gli incontri derby principali della regione Abruzzo, ovvero le sfide disputatesi almeno 20 volte tra il terzo e il quarto livello professionistico; si tratta perlopi\u00f9 degli incontri che oppongono tra di loro le compagini dei quattro capoluoghi, cui vanno aggiunti i derby delle province di Chieti e Teramo.\nNelle statistiche vengono riportati solamente gli incontri ufficiali di carattere nazionale.\nChieti - L'Aquila.\nIl derby tra Chieti e L'Aquila \u00e8 uno degli incontri storici della regione. La sfida \u2014 che contrappone gli antichi capoluoghi degli \"Abruzzi\" (Aquila era la capitale dell'Abruzzo Ulteriore e Chieti di quello Citeriore) e per tale motivo \u00e8 anche detto derby degli Abruzzi \u2014 si \u00e8 disputata con continuit\u00e0 nel corso degli anni in numerose competizioni, comprese le coppe nazionali, ed in un caso (nel 2012-2013) \u00e8 valsa la semifinale play-off per la promozione in Lega Pro Prima Divisione, poi vinta dai rossoblu.\nIn totale le due squadre si sono affrontate 72 volte, 66 delle quali in campionato ed 8 in coppa.\nChieti - Pescara.\nIl derby tra Chieti e \u00e8 tra i pi\u00f9 sentiti in Abruzzo. Si tratta, inoltre, di uno degli incontri pi\u00f9 antichi a livello regionale: gi\u00e0 nel 1923 la Pippo Messangioli di Chieti incontr\u00f2 in amichevole la URSUS di Castellammare Adriatico e l'Aternum di Pescara, societ\u00e0 antenate del Pescara Calcio. Dal 1925 al 1935 la societ\u00e0 teatina si scontr\u00f2 in campionato con altre formazioni pescaresi quali la Tito Acerbo, la Abruzzo e l'A.S. Pescara mentre negli anni seguenti affront\u00f2 la squadra riserve dei bianco-azzurri, nati nel 1936. Il primo derby ufficiale tra le due attuali societ\u00e0 venne quindi giocato nel 1940.\nIn totale le due squadre si sono affrontate 50 volte, solo 2 delle quali in Coppa Italia Semiprofessionisti. Per quasi un quarto di secolo, a partire al 1950, il derby si \u00e8 disputato in modo pressoch\u00e9 continuativo.\nChieti - Teramo.\nIl derby tra Chieti e \u00e8 uno dei derby storici dell'Abruzzo. Dopo alcuni incontri tra le antenate formazioni delle due citt\u00e0, la Gloria Chieti e la Gran Sasso Teramo, nel 1933 venne disputato il primo derby ufficiale tra le due attuali societ\u00e0, allora disputanti il campionato regionale di Seconda Divisione; nel 1940, infine, si \u00e8 verificato il primo incontro in un campionato nazionale. Nel 2000-2001 la gara \u00e8 valsa la finale play-off della Serie C2 che, nel computo delle due gare, ha visto vincente il Chieti.\nIn totale le due squadre si sono affrontate 69 volte, 54 delle quali in campionato e 15 nelle coppe.\nChieti - Lanciano.\nIl derby tra Chieti e \u00e8 l'incontro che contrappone i due principali club della provincia di Chieti. \u00c8 considerato uno degli incontri storici d'Abruzzo in quanto la prima sfida amichevole tra le attuali societ\u00e0, nate rispettivamente nel 1922 e nel 1919, \u00e8 relativa addirittura al 1923; due anni pi\u00f9 tardi, nel 1925, le due formazioni si scontrarono ufficialmente nel torneo organizzato dal direttorio regionale. La prima sfida di carattere nazionale tra le due attuali societ\u00e0 (il Chieti era denominato Pippo Messangioli) \u00e8 relativa al 1928-1929 furono inserite nello stesso girone del Campionato Meridionale, il torneo antesignano della Serie C. In un caso, nel 1985-1986, l'incontro \u00e8 valso come spareggio per la promozione in Serie C2; ad aggiudicarselo, sul neutro di Latina, furono i rossoneri.\nIn totale le due squadre si sono affrontate 70 volte, 49 delle quali in campionato e 21 nelle coppe.\nGiulianova - Teramo.\nIl derby tra e \u00e8 fra i pi\u00f9 sentiti della regione e contrappone i due principali club della provincia di Teramo. L'incontro ha origini storiche, e la prima sfida ufficiale tra due formazioni giuliesi e teramane si gioc\u00f2 il 26 dicembre 1929 e vide fronteggiarsi la Pro Italia (in casacca blu) e l'A.S. Teramo (in casacca giallorossa, i colori adottati dai rivali a partire dal 1936). La prima sfida di carattere nazionale tra le due attuali societ\u00e0 \u00e8 invece datata 1939. Nel 1963 le due squadre si affrontarono per uno spareggio salvezza, giocato sul neutro di Ascoli Piceno, e nel 1994 per i quarti di finale del torneo per l'assegnazione dello Scudetto Dilettanti.\nIn totale le due squadre si sono affrontate 119 volte, 69 delle quali in campionato, 48 nelle coppe e 2 nella gi\u00e0 citata \"Poule Scudetto\". Tra i derby abruzzesi, Giulianova-Teramo \u00e8 l'incontro maggiormente disputato in competizioni nazionali (Serie C, serie C1 e Serie C2) e, pertanto, \u00e8 spesso definito derby d'Abruzzo.\nL'Aquila - Pescara.\nIl derby tra L'Aquila e \u00e8 l'incontro che contrappone le due principali citt\u00e0 della regione. La sfida \u00e8 uno dei derby pi\u00f9 antichi ad essersi disputato ufficialmente in un campionato nazionale, essendosi disputata nel 1938, anche se gi\u00e0 nel 1932-1933 e nel 1933-1934 L'Aquila affront\u00f2 l'A.S. Pescara (l'antenata dell'attuale) nel campionato di Prima Divisione: in quegli anni, entrambe le societ\u00e0 vestivano il rossoblu. La sfida \u00e8 stata una \"classica\" degli anni sessanta quando le due formazioni militavano insieme in Serie C. \nIn totale le due squadre si sono affrontate 44 volte, 40 delle quali in campionato e le restanti in coppa.\nL'Aquila - Teramo.\nIl derby tra L'Aquila e \u00e8 anche denominato derby del Gran Sasso, in virt\u00f9 della catena montuosa che delinea il confine tra le due province. Le due attuali societ\u00e0 si sono federate quasi contemporaneamente, all'inizio degli anni trenta ma il primo incontro ufficiale \u00e8 datato 1939; a partire da quella data le due compagini si sono affrontate con molta discontinuit\u00e0 nel corso degli anni. In un caso, nel 2012-2013, l'incontro \u00e8 valso come finale play-off per la promozione in Lega Pro Prima Divisione.\nIn totale le due squadre si sono affrontate 40 volte, 32 delle quali in campionato ed 8 nelle coppe."}
{"id": "5263073", "revid": "287204", "url": "https://it.wikipedia.org/wiki?curid=5263073", "title": "Honor\u00e9 Fabri", "text": "Biografia.\nEntr\u00f2 nel noviziato della Compagnia di Ges\u00f9 ad Avignone nel 1626. Nel 1628, entr\u00f2 al Coll\u00e8ge de la Trinit\u00e9 di Lione dove studi\u00f2 filosofia.\nDal 1630 al 1632, insegn\u00f2 grammatica al collegio dei Gesuiti di Roanne. Venne quindi inviato a Roma a studiare teologia presso il Collegio Romano. Tornato al collegio a Lione, continu\u00f2 gli studi teologici fino al 1636. Venne ordinato sacerdote nel 1635.\nNel 1636 divenne professore di filosofia presso il collegio dei Gesuiti ad Arles, dove i suoi corsi attirarono molti studenti. Nel 1638 fu nominato prefetto del Coll\u00e8ge royal di Aix-en-Provence, dove insegn\u00f2 la circolazione sanguigna prima di avere conosciuto il lavoro di William Harvey. Secondo il \"Dictionnaire de Tr\u00e9voux\" \"Padre Fabri insegn\u00f2 la circolazione del sangue prima che Harvey scrivesse qualcosa al riguardo\".\nAd Arles divenne leader di un gruppo di scienziati e fedele amico di Pierre Gassendi, con il quale inizi\u00f2 un'importante corrispondenza.\nDal 1640 al 1646, tenne la cattedra di Filosofia al Coll\u00e8ge de la Trinit\u00e9 di Lione, dove insegn\u00f2 anche Fisica, Astronomia e Matematica.\nFu amico e corrispondente di Marin Mersenne, Claude Fran\u00e7ois Milliet Dechales, Gilles Personne de Roberval ed ebbe tra i suoi studenti scienziati del calibro di Philippe de La Hire e Giovanni Domenico Cassini.\nPubblic\u00f2 un corso di fisica in sei volumi, che tratta dell'ottica, del magnetismo, del moto della terra, del flusso e riflusso delle maree, dell'astronomia, della botanica e della geometria.\nChiamato a Roma, divenne il teologo della Penitenzieria Apostolica in Vaticano, posizione che mantenne per trent'anni. A Roma entr\u00f2 in rapporti di amicizia con Michelangelo Ricci, Lorenzo Magalotti, Giovanni Battista Baliani e Orazio Grassi.\nSommervogel cita trentun opere pubblicate cui Fabri contribu\u00ec, oltre a quattordici suoi manoscritti presso la biblioteca di Lione. La maggior parte delle sue opere si occupa di filosofia, matematica, fisica, astronomia e zoologia. Sostenne anche di aver scoperto la circolazione del sangue prima di William Harvey, ma Auguste Bellynck, dopo avere studiato approfonditamente la questione, concluse che si tratt\u00f2 di una scoperta indipendente.\nFabri fu considerato uno scienziato di primo piano dai suoi contemporanei. Fu eletto membro corrispondente dell'Accademia del Cimento nel 1657, l'anno in cui l'Accademia fu fondata.\n\u00abLeibniz lo mise al fianco di Galileo, Torricelli, Stenone e Borelli per i suoi studi sull'elasticit\u00e0 e sulla teoria delle vibrazioni, e del solo Galileo per il suo sforzo di \"razionalizzare la cinematica sperimentale\". ... Mersenne lo defin\u00ec \"un vero gigante nella scienza\" ... \"E veramente mi pare ammirabile la veemenza dell'ingegno di questo Padre\" scrisse Giovanni Alfonso Borelli a Leopoldo de' Medici \"e la molta sua erudizione con la franchezza e sicurezza con la quale tratta d'innumerabili cose tutte difficilissime e recondite\".\u00bb"}
{"id": "5263075", "revid": "767487", "url": "https://it.wikipedia.org/wiki?curid=5263075", "title": "Ledina \u00c7elo", "text": "Ha rappresentato l'Albania all'Eurovision Song Contest 2005 con il brano \"Tomorrow I Go\", classificandosi al 16\u00ba posto nella finale dell'evento.\nBiografia.\nDopo aver presentato il 42\u00ba Festivali i K\u00ebng\u00ebs con Adi Krasta nel 2003, utilizzato per la prima volta nella sua storia come metodo di selezione nazionale per l'Eurovision Song Contest, prese parte all'edizione successiva del FiK, vincendo con la sua \"Nes\u00ebr shkoj\", che, tradotta in inglese, rappresent\u00f2 l'Albania all'Eurovision Song Contest 2005, classificandosi 16\u00aa con 53 punti nella finale dell'evento.\nNel 2006 prese parte al K\u00ebnga Magjike con \"Jemi t\u00eb huaj\", classificandosi al 2\u00ba posto.\nVita privata.\n\u00c8 sposata con l'ex campione di kickboxing tedesco Naim Kabashi e risiede in Germania."}
{"id": "5263076", "revid": "1005847", "url": "https://it.wikipedia.org/wiki?curid=5263076", "title": "Sindaci di Atene", "text": ""}
{"id": "5263077", "revid": "1075114", "url": "https://it.wikipedia.org/wiki?curid=5263077", "title": "Honoratus Fabrius", "text": ""}
{"id": "5263078", "revid": "767487", "url": "https://it.wikipedia.org/wiki?curid=5263078", "title": "Lise Darly", "text": "Ha partecipato all'Eurovision Song Contest 2005 come rappresentante del Principato di Monaco presentando il brano \"Tout de moi\".\nBiografia.\nLise Darly inizia a cantare a 14 anni e partecipa nel 1999 al \"Graine de star Tour\", vincendo il primo premio.\nNel 2001 viene inclusa nell'orchestra di Jean-Claude Lauran e cante come corista di Dave e Jeane Manson. L'anno successivo e fino al 2005 canta nell'orchestra Baie des Anges.\nRappresenta Monaco all'Eurovision Song Contest 2005 a Kiev in Ucraina con la canzone \"Tout de moi\" scritta e composta da Phil Bosco, dove per\u00f2 si classifica al penultimo posto della semifinale del 19 maggio. Il brano, pubblicato poi come singolo, ricevette poi il Prix Marcel Bezen\u00e7on e il Premio della Stampa.\nDalla fine del 2005 alla fine del 2007, prese parte del tour mondiale del gruppo Goldsingers e, dalla fine del 2007, \u00e8 parte del gruppo The Angel's\nNel luglio 2009 \u00e8 uscito il suo primo album \"Si j'avais su\" (Se l'avessi saputo), scritto con Markus Wagner, Steven Stewart e Rick Allison \u00e8 uscito nel luglio 2009, da cui furono estratti i singoli \"\"Quand nos c\u0153urs s'attachent\" (Quando i nostri cuori sono attaccati) e \"\u00c0 des ann\u00e9es de toi\" (Per anni lei) pubblicati nel 2008.\nNel 2012, Lise partecipa al cast della prima stagione del programma televisivo The Voice trasmesso da TF1, giungendo in finale. A seguito di questa esperienza, registra un secondo album con Sorel.\nNel settembre 2013, partecipa a The Shooting Star e al primo episodio della quarta stagione di Profiling trasmessa da TF1.\nNel maggio 2014 esce il suo singolo \"Je suis cet autre\"\"."}
{"id": "5263079", "revid": "69925949", "url": "https://it.wikipedia.org/wiki?curid=5263079", "title": "Nona sinfonia", "text": ""}
{"id": "5263088", "revid": "767487", "url": "https://it.wikipedia.org/wiki?curid=5263088", "title": "Selma Bj\u00f6rnsd\u00f3ttir", "text": "Selma ha raggiunto la fama internazionale con la sua partecipazione all'Eurovision Song Contest 1999 con la canzone \"All Out of Luck\", che le ha fruttato il secondo posto. Il brano \u00e8 incluso nel suo album di debutto \"I Am\", certificato disco di platino in Islanda. La sua seconda partecipazione all'Eurovision nel 2005 con \"If I Had Your Love\" le ha fruttato meno successo, lasciandola nella semifinale. La discografia di Selma include due altri album da solista, \"Life Won't Wait\" e \"Alla lei\u00f0 til Texas\", e due album in collaborazione con Hansa (nome d'arte di J\u00f3hanna Vigd\u00eds Arnard\u00f3ttir), \"S\u00f6gur af svi\u00f0inu\" e \"S\u00f6gur af konum\".\nOltre alla carriera di cantante, Selma \u00e8 un'attrice, regista, ballerina e coreografa affermata in Islanda, grazie alla sua partecipazione a numerosi musical eseguiti nei principali teatri islandesi. Selma ha lavorato anche come doppiatrice per numerosi personaggi di cartoni animati.\nBiografia.\nNel 1999 ha partecipato e vinto al festival islandese \"All Out of Luck\". Questa vittoria le ha permesso di partecipare all'Eurovision Song Contest 1999 come rappresentante dell'Islanda.\nHa partecipato anche all'Eurovision Song Contest 2005 come rappresentante dell'Islanda presentando il brano \"If I Had Your Love\".\n\u00c8 sposata con l'attore islandese R\u00fanar Freyr G\u00edslason."}
{"id": "5263089", "revid": "339392", "url": "https://it.wikipedia.org/wiki?curid=5263089", "title": "Colpo di stato in Guatemala", "text": ""}
{"id": "5263094", "revid": "1075114", "url": "https://it.wikipedia.org/wiki?curid=5263094", "title": "Onorato Fabri", "text": ""}
{"id": "5263120", "revid": "16953", "url": "https://it.wikipedia.org/wiki?curid=5263120", "title": "Flavonolignani", "text": "I flavonolignani sono una famiglia di composti di origine vegetale. Sono costituiti dalla combinazione delle strutture dei flavoni e dei lignani.\nSi originano da processi di accoppiamento ossidativo tra un flavonoide ed un fenilpropanoide, di solito alcol coniferilico.\nTra i pi\u00f9 importanti flavonolignani possono essere ricordati la silibina, isosilibina e silicristina, presenti in natura nel cardo mariano. "}
{"id": "5263122", "revid": "729019", "url": "https://it.wikipedia.org/wiki?curid=5263122", "title": "Pavel L'vovi\u010d Lobko", "text": "Carriera.\nFiglio del generale Lev Lobko (1806-1869), il 16 giugno 1856 si arruol\u00f2 nell'esercito come guardiamarina. Nel 1867 fino al 1881 prest\u00f2 servizio nel Ministero della Guerra, prima come assistente poi come impiegato.\nNell'aprile 1871 venne promosso a colonnello. Allo scoppio della Guerra russo-turca (1877-1878), accompagn\u00f2 il ministro della guerra Dmitrij Alekseevi\u010d Milutin durante la visita dell'imperatore Alessandro II nei Balcani.\nNel 1878 venne promosso a maggiore generale. Il 18 agosto 1881 venne nominato Vice Capo di Stato Maggiore.\nIl 4 gennaio 1884 \u00e8 stato nominato Capo di Stato Maggiore. Nel 1887 divenne aiutante generale dello zarevic Nicola. Nel 1889 venne promosso a tenente generale. Il 1\u00ba gennaio 1898 \u00e8 stato nominato membro del Consiglio di Stato.\nIl 9 aprile 1900 venne promosso a generale di fanteria. Tra il 1901 e il 1904 comp\u00ec viaggi in tutta la Russia per controllare personalmente il lavoro del personale e per l'attuazione dei regolamenti nelle diverse province del Paese.\nMorte.\nCon l'inizio degli eventi della rivoluzione del 1905, Lobko rimase un fedele conservatore. Mor\u00ec il 25 novembre 1905. Fu sepolto a San Pietroburgo, nel Cimitero di San Nicola."}
{"id": "5263125", "revid": "1728", "url": "https://it.wikipedia.org/wiki?curid=5263125", "title": "Pavel Levovi\u010d Lobko", "text": ""}
{"id": "5263126", "revid": "124123", "url": "https://it.wikipedia.org/wiki?curid=5263126", "title": "Jean-Charles della Faille", "text": "Biografia.\nNacque ad Anversa, nel Ducato di Brabante. Studi\u00f2 alla scuola gesuita di Fran\u00e7ois d'Aguilon, e divenne un gesuita nel 1613, studiando al collegio di Mechelen per due anni. Torn\u00f2 poi ad Anversa dove divenne uno dei migliori studenti, e discepolo, di Gr\u00e9goire de Saint-Vincent. Nel 1620 si trasfer\u00ec a Dole, sempre parte dell'impero spagnolo, per insegnare matematica e studiare teologia allo scopo di essere ordinato prete, come avvenne il 10 aprile 1621.\nDal 1626 al 1628, insegn\u00f2 matematica all'istituto scolastico gesuita di Lovanio, prima di essere chiamato al collegio imperiale di Madrid, dove consigliava Filippo IV, re di Spagna, su questioni militari e fortificazioni, oltre a insegnare matematica. La sua opera principale \u00e8 \"Theoremata de centro gravitatis partium circuli et ellipsis\" (1632) in cui determin\u00f2, per la prima volta, il centro di gravit\u00e0 del settore circolare.\nSu richiesta della sua famiglia, ottenne un ritratto dal pittore fiammingo Anthony van Dyck nel 1629. Van Dyck lo ritrasse nel suo vestiario da gesuita con una serie di strumenti (fra cui un compasso una squadra e un mappamondo). Mor\u00ec a Barcellona a 55 anni."}
{"id": "5263153", "revid": "767487", "url": "https://it.wikipedia.org/wiki?curid=5263153", "title": "Julie Brandt-Glass", "text": "Carriera.\nCominci\u00f2 la carriera da pattinatrice nella specialit\u00e0 in linea e vinse due medaglie d'oro all'U.S. Olympic Festival del 1995. Nello stesso anno fu campionessa nazionale di sprint, titolo che rivinse nel 1998; nel 1996 e nel 1998 vinse il Downer's Grove Championship, e vinse la medaglia d'oro nella Coppa del mondo 1997. Si prese una breve pausa dall'attivit\u00e0 sportiva, durante la quale spos\u00f2 il collega Doug Glass, e in seguito torn\u00f2 in attivit\u00e0 vincendo una medaglia d'argento ai Giochi Panamericani 1999. Gareggi\u00f2 anche agli X Games, vincendo la medaglia d'oro nel pattinaggio in linea downhill femminile nel 1998; in seguito vinse la medaglia d'oro ai Giochi Panamericani 2003 e alla Berlin Roller Marathon 2003.\nPrese un'altra pausa nel 2002, quando col marito gest\u00ec una pista di pattinaggio e una caffetteria a Lebanon, Oregon. Dopo aver assistito ai Giochi olimpici invernali 2002 cominci\u00f2 ad allenarsi al pattinaggio di velocit\u00e0 su ghiaccio, ottenendo presto un posto nella nazionale statunitense; si allenava a Calgary, e partecip\u00f2 a diversi eventi di Coppa del Mondo, nonostante la sua scarsa esperienza in questo sport. Tuttavia, decise che le mancava la motivazione per eccellere in questa disciplina, e torn\u00f2 al pattinaggio in linea.\nIn seguito si trasfer\u00ec a Olympia, a lavorare col marito nella loro azienda, la \"Atom Wheels\", e nel 2007 diede alla luce due gemelli. L'anno seguente assistette ai WFTDA Championships di roller derby, e decise di iniziare a praticare quello sport, col nome di \"Atomatrix\". Entr\u00f2 nella lega locale, le Oly Rollers, e fu un membro chiave della squadra che vinse il titolo nazionale nel 2009.\nFu selezionata per partecipare con la nazionale statunitense di roller derby al Campionato mondiale di roller derby 2011. Si trasfer\u00ec poi in Arizona, dove gioc\u00f2 con le Tent City Terrors della Arizona Roller Derby. Il 21 agosto 2012 fu annunciato che avrebbe lasciato Arizona Roller Derby per tornare alle Oly Rollers. Il trasferimento caus\u00f2 un ampio dibattito, dal momento che Atomatrix viveva ancora in Arizona mentre giocava con le Oly Rollers. Nel 2013 riprese a praticare il pattinaggio in linea e partecip\u00f2 al campionato del mondo a Ostenda dopo 8 anni di assenza, qualificandosi fra le prime 8 nei 500\u00a0m su strada e prima fra le americane nella maratona. Nel 2014 fu nuovamente selezionata nella nazionale statunitense di roller derby per il Campionato mondiale 2014 e torn\u00f2 a giocare per le Arizona Tent City Terrors.\nFamiglia.\nSuo fratello, David Brandt, ha giocato a football americano nella NFL."}
{"id": "5263163", "revid": "339392", "url": "https://it.wikipedia.org/wiki?curid=5263163", "title": "Atomatrix", "text": ""}
{"id": "5263165", "revid": "729019", "url": "https://it.wikipedia.org/wiki?curid=5263165", "title": "Mochovce", "text": "Mochovce \u00e8 un villaggio della Slovacchia occidentale, situato nella Regione di Nitra nelle vicinanze di Levice. Presso il villaggio si trova la Centrale nucleare di Mochovce."}
{"id": "5263166", "revid": "1075510", "url": "https://it.wikipedia.org/wiki?curid=5263166", "title": "Oronzio Fineo", "text": "Biografia.\nMatematico francese originario di Brian\u00e7on, Fin\u00e9 (detto Fineo) studi\u00f2 scienze umanistiche e matematiche a Parigi nel Coll\u00e8ge de Navarre. Tra i suoi allievi, il matematico francese Johannes Buteo. Oppostosi al concordato che Francesco I di Valois (1494-1547), re di Francia, impose alle universit\u00e0 nel 1517, sub\u00ec il carcere fino al 1524, ma fu successivamente nominato dallo stesso sovrano alla cattedra di matematica del Coll\u00e8ge Royal (1532). Nel 1531 Fin\u00e9 aveva presentato a Francesco I una \"Epistola in rima ... sulla dignit\u00e0, perfezione e utilit\u00e0 delle matematiche\" e si era gi\u00e0 distinto come editore delle opere di Georg von Peurbach (1423-1461) e Gregor Reich. Fu prolifico inventore e costruttore di strumenti matematici e orologi solari, descritti in originali trattati, quali il \"Quadrans Astrolabicus\" (Parigi, 1527) e il \"De Solaribus Horologijs et Quadrantibus\" (Parigi, 1531). La sua fama europea \u00e8 testimoniata dalle numerose opere pubblicate e tradotte in materia di astronomia, geografia, cartografia, gnomonica, geometria pratica e strumentazione scientifica. Sono famose le sue mappe che mostrano l'ipotizzata \"Terra Australis\", spesso erroneamente identificata con l'Antartide.\nIl suo amico Antonio Mizauld scrisse una sua biografia. Gli \u00e8 dedicato il cratere Orontius sulla Luna."}
{"id": "5263167", "revid": "1543377", "url": "https://it.wikipedia.org/wiki?curid=5263167", "title": "Nobunaga Concerto", "text": " \u00e8 un manga scritto ed illustrato da Ayumi Ishii, pubblicato sulla rivista Monthly Sh\u014dnen Sunday di Shogakukan dal maggio 2009. In Italia \u00e8 inedito.\nDal manga sono stati tratti una serie anime, prodotta e trasmessa da Fuji TV dal luglio al settembre 2014, un dorama andato in onda dall'ottobre al dicembre 2014 e sempre prodotto da Fuji TV e un film live-action, uscito a dicembre 2015.\nTrama.\nDopo una caduta Sabur\u014d, uno svogliato studente delle superiori, subisce un salto temporale trovandosi nel passato, nell'epoca Sengoku. Qui incontra un giovane Oda Nobunaga, il futuro condottiero unificatore del Giappone e dall'aspetto identico a lui. Nobunaga, stanco e in fuga dalla noiosa vita di corte, chiede a Sabur\u014d di prendere il suo posto.\nPer trovare un modo per tornare nel presente, Sabur\u014d inizia la sua vita da Oda Nobunaga con il compito di unificare il Giappone, cercando di non alterare la storia.\nManga.\nHa vinto il premio Shogakukan per i manga nella categoria sh\u014dnen nel 2011. \u00c8 stato nominato per la quinta edizione del Manga Taish\u014d.\nAnime.\nL'adattamento animato \u00e8 stato prodotto da Fuji TV e trasmesso tra il 12 luglio e il 20 settembre 2014. La sigla di chiusura \u00e8 \"Fukagyaku Replace\" dei My First Story.\nDorama e Film live action.\nIl dorama \u00e8 stato prodotto e andato in onda su Fuji TV dal 13 ottobre al 22 dicembre 2014, per un totale di undici episodi. Shun Oguri ha interpretato i ruoli di Sabur\u014d e Oda Nobunaga.\nUn film live action \u00e8 uscito nei cinema giapponesi a dicembre 2015."}
{"id": "5263168", "revid": "1075114", "url": "https://it.wikipedia.org/wiki?curid=5263168", "title": "Oronce Fin\u00e9", "text": ""}
{"id": "5263169", "revid": "1075114", "url": "https://it.wikipedia.org/wiki?curid=5263169", "title": "Oronce Fine", "text": ""}
{"id": "5263170", "revid": "1075114", "url": "https://it.wikipedia.org/wiki?curid=5263170", "title": "Horontius Finnaeus", "text": ""}
{"id": "5263171", "revid": "1075114", "url": "https://it.wikipedia.org/wiki?curid=5263171", "title": "Horontius Finaeus", "text": ""}
{"id": "5263185", "revid": "1782831", "url": "https://it.wikipedia.org/wiki?curid=5263185", "title": "Societ\u00e0 Polisportiva Ars et Labor 1907 2010-2011", "text": "Questa pagina raccoglie le informazioni riguardanti la Societ\u00e0 Polisportiva Ars et Labor 1907 nelle competizioni ufficiali della stagione 2010-2011.\nStagione.\nNella stagione 2010-2011 la SPAL ha disputato il girone A della Lega Pro Prima Divisione. Viene assemblata una squadra con l'intento di ambire ai vertici della classifica, confermando i migliori giocatori della stagione precedente tra cui Giacomo Cipriani e Marco Zamboni, completando poi la rosa con elementi quali il portiere Nicola Ravaglia, l'ala Fabrizio Melara e la punta Mohamed Fofana. Il girone d'andata vede la SPAL stabilmente nelle prime posizioni, nel girone di ritorno tuttavia le prestazioni (complice l'infortunio di Cipriani) subiscono un'involuzione, sfociando in una lunga serie di risultati negativi che fanno sfumare il traguardo dei play-off. La SPAL conclude in nona posizione con 43 punti. Il torneo \u00e8 stato vinto dal , che con 65 punti ha ottenuto la promozione diretta in Serie B; con gli umbri \u00e8 stato promosso il , vincitore dei play-off."}
{"id": "5263188", "revid": "1798099", "url": "https://it.wikipedia.org/wiki?curid=5263188", "title": "Lacare", "text": "Biografia.\nLacare era uno dei demagoghi pi\u00f9 influenti ad Atene dopo la restaurazione della democrazia ad opera di Demetrio Poliorcete. In seguito entr\u00f2 segretamente nelle grazie di Cassandro, che lo incit\u00f2 ad instaurare la tirannide, sperando di poter dominare su Atene grazie a lui. Quando Atene fu assediata da Demetrio (296 a.C.), Lacare sfrutt\u00f2 l'eccitamento generale del popolo per esiliare Democare, l'esponente pi\u00f9 importante del partito a lui avverso, e divenne il padrone indiscusso della citt\u00e0. Si sa poco riguardo a come raggiunse il potere e a ci\u00f2 che fece in seguito; ma Pausania il Periegeta lo definisce genericamente \"di tutti i tiranni il pi\u00f9 disumano con gli uomini e il pi\u00f9 sacrilego con gli dei\".\nLacare, durante la sua tirannide, depred\u00f2 i templi e specialmente il Partenone, spogliando persino la statua crisoelefantina di Atena dei suoi sacri ornamenti. All'inizio del suo governo fece passare un decreto nel quale si proibiva, pena la morte, di menzionare la possibilit\u00e0 di trattare con Demetrio; ed ebbe successo nell'indurre, o costringere, gli Ateniesi a resistere fino a quando si trovarono in uno stato di fame estrema. Alla fine, per\u00f2, Lacare lasci\u00f2 Atene sotto mentite spoglie e si rifugi\u00f2 a Tebe.\nPolieno riporta una storia riguardante Lacare: racconta che, inseguito da alcuni cavalieri di Demetrio, sfugg\u00ec loro lasciando cadere pezzi d'oro sulla strada. Rimase poi a Tebe finch\u00e9 la citt\u00e0 fu presa da Demetrio, poi scapp\u00f2 a Delfi e di l\u00ec in Tracia. Qui rischiava ancora di cadere nelle mani del suo nemico Demetrio, che aveva invaso la Tracia durante la cattivit\u00e0 di Lisimaco ed assediato la citt\u00e0 di Sesto, nella quale si trovava casualmente Lacare; quest'ultimo, per\u00f2, riusc\u00ec a rifugiarsi a Lisimachia.\nSi sente nuovamente parlare di Lacare a Cassandria nel 279 a.C., quando fu cacciato da Lisimachia da Apollodoro coll'accusa di aver cospirato per consegnare la citt\u00e0 ad Antioco I. Da questo \u00e8 stato dedotto che Pausania errasse nell'affermare che Lacare era stato assassinato poco dopo essere fuggito da Atene, per il valore dei beni che si pensava avesse accumulato."}
{"id": "5263200", "revid": "88740", "url": "https://it.wikipedia.org/wiki?curid=5263200", "title": "Dante Pignatiello", "text": "Biografia.\nInizi\u00f2 a scrivere nel primo dopoguerra, a 22 anni nel giugno 1947, come pubblicista; l'esordio fu sul giornale romano \"Il Momento\", ed altre testate. Nel 1967, chiamato da Renato Angiolillo e Gianni Letta, divenne corrispondente locale de \"Il Tempo\". Fu attento testimone della vita della sua Gaeta e del comprensorio meridionale pontino, con migliaia di articoli e servizi sulle pagine provinciali e nazionali, nonch\u00e9 autore di scoop, alcuni dei quali di rilievo internazionale. Ricevutte numerosi riconoscimenti e premi giornalistici.\nRappresent\u00f2 una firma riconosciuta ed accreditata nel campo dell'informazione per l'ampia conoscenza delle realt\u00e0 e delle problematiche sulla sua citt\u00e0 e dell'intero Sudpontino, cui quotidianamente dava un valido contributo per il suo sviluppo anche come operatore culturale.\n\u00c8 a Gaeta che svolse la sua attivit\u00e0 nel campo del giornalismo della carta stampata, della radio e della televisione. Impegnato a tutti i livelli, fu corrispondente de \"Il Momento\", del \"Corriere della Sera\", de \"Il Mattino\", de \"Il Giorno\" e de \"Il Messaggero\", oltre che corrispondente per il Sudpontino dell'agenzia ANSA e della RAI.\nPer oltre trent'anni \u00e8 stato corrispondente del quotidiano \"Il Tempo\", iscritto all'Ordine nazionale dal 1951, \u00e8 uno dei decani del giornalismo provinciale. Fondatore della rivista Golfo Flash svolge un'intensa attivit\u00e0 di operatore culturale.\nNel 1972 fu nominato cavaliere del lavoro. Autore anche di saggi ed inserti pubblicati su riviste, antologie culturali ed anche su enciclopedie italiane, raccolse nel volume \"Gaeta dossier 90\" per le Edizioni Albatros articoli e servizi dal 1947 al 1991."}
{"id": "5263205", "revid": "1924342", "url": "https://it.wikipedia.org/wiki?curid=5263205", "title": "An\u017ealika Ahurba\u0161", "text": "Ha partecipato all'Eurovision Song Contest 2005 come rappresentante della Bielorussia presentando il brano \"Love Me Tonight\"."}
{"id": "5263212", "revid": "767487", "url": "https://it.wikipedia.org/wiki?curid=5263212", "title": "Omar Naber", "text": "Ha partecipato all'Eurovision Song Contest 2005 come rappresentante della Slovenia presentando il brano \"Stop\" e all'Eurovision Song Contest 2017, sempre per la Slovenia, con \"On My Way\".\nCarriera.\nOmar Naber ha iniziato la sua carriera musicale professionale nel 2001, firmando un contratto discografico con l'etichetta Nika Records in seguito alla sua partecipazione al concorso \"Kdo bo osvojil Triglav\", dove si \u00e8 piazzato secondo. Omar ha ricevuto maggiori attenzioni a livello nazionale nel 2004, con la sua vittoria al talent show \"Bitka talentov\".\nNel 2005 ha partecipato al programma di selezione sloveno per l'Eurovision, \"EMA\", con la canzone \"Stop\", vincendo il televoto e garantendosi la possibilit\u00e0 di rappresentare la sua nazione all'Eurovision Song Contest 2005 a Kiev, in Ucraina. Omar \u00e8 arrivato 12\u00ba nella semifinale con 69 punti, perdendo per poco il biglietto per la finale. Lo stesso anno \u00e8 uscito il suo album di debutto, intitolato \"Omar\".\nOmar ha provato nuovamente a rappresentare la Slovenia all'Eurovision Song Contest 2009. Il suo brano \"I Still Carry On\" \u00e8 arrivato terzo sia nel televoto che nel voto dalla giuria, totalizzando 16 punti e arrivando secondo nella classifica generale. Il suo secondo album, \"Kareem\", \u00e8 uscito nel settembre dello stesso anno. Omar si \u00e8 ripresentato alle selezioni slovene per l'Eurovision Song Contest 2011, questa volta con una canzone in lingua slovena, \"Bistvo skrito je o\u010dem\", ma non \u00e8 stato tra i due artisti qualificati per la superfinale. Un ulteriore tentativo di rappresentare la Slovenia all'Eurovision \u00e8 avvenuto nel 2014, dove la sua \"I Won't Give Up\" ancora una volta non si \u00e8 qualificata per la superfinale nella selezione slovena. Nello stesso anno \u00e8 uscito il suo terzo album, \"Na glavo\", seguito pochi mesi dopo da un ulteriore album contenente le versioni in lingua inglese delle canzoni di \"Na glavo\", intitolato \"No Helmet\".\nIl cantante ha partecipato ad \"EMA 2017\" con il brano \"On My Way\", scritto e composto da lui stesso. Dopo essersi qualificato dalla prima semifinale, vincendo il televoto e il voto della giuria, ha riproposto la canzone nella finale. Qui ha vinto il voto della giuria, ottenendo 64 punti, ma \u00e8 arrivato secondo nel televoto con 60 punti e meno della met\u00e0 dei voti dei vincitori secondo il pubblico, i BQL. Nonostante ci\u00f2, i voti della giuria sommati a quelli del televoto gli hanno garantito la vittoria e quindi di rappresentare la Slovenia all'Eurovision Song Contest 2017, anche questa volta a Kiev. Omar canta nella prima semifinale ottenendo il 17\u00ba posto che non gli permette la qualificazione alla finale. ."}
{"id": "5263213", "revid": "767487", "url": "https://it.wikipedia.org/wiki?curid=5263213", "title": "Paolo Marzolo", "text": "Biografia.\nFiglio di Antonio e di Francesca Casagrande, dimostr\u00f2 una notevole precocit\u00e0: a soli quattordici anni prese a seguire il corso di filosofia dell'universit\u00e0 di Padova e a ventidue anni consegu\u00ec la laurea in medicina.\nInizialmente lavor\u00f2 come chirurgo a Padova, quindi fece il medico condotto in varie localit\u00e0 venete, trascorrendo il periodo pi\u00f9 lungo a Trevignano, vicino a Treviso. Nel frattempo continuava ad approfondire le sue conoscenze di linguistica, studiando gli enciclopedisti, i classici latini e greci e le lingue moderne (tedesco, ungherese, ebraico, arabo, turco e cinese); analizzava, inoltre, le differenze dialettali, anche attraverso i propri pazienti.\nSpostatosi a Treviso, dall'aprile 1848, dopo la cacciata degli Austriaci e la costituzione della Repubblica di San Marco, fece parte del comitato provvisorio della citt\u00e0. Dopo il 1849 si port\u00f2 a Milano.\nNel 1860 fu nominato professore straordinario di letteratura greca all'Accademia scientifica letteraria. Collabor\u00f2 inoltre al \"Politecnico\" di Carlo Cattaneo, pubblicandovi diversi lavori.\nNel 1861 si trasfer\u00ec a Napoli in qualit\u00e0 di professore straordinario di letteratura latina. Nel 1862, grazie all'interessamento del ministro Carlo Matteucci, gli venne assegnata la cattedra di grammatica e lingue comparate all'universit\u00e0 di Pisa. L'ambiente pisano, di ampie vedute, gli fu particolarmente favorevole dal punto di vista scientifico, anche se questo periodo fu segnato da un peggioramento della sua salute. Mor\u00ec nella citt\u00e0 toscana sei anni dopo.\nOpere.\nSin dalla sua dissertazione di laurea (\"De vitiis loquelae quaedam exposita quum medicinae lauream coronam assequeretur\", 1834), il Marzolo spos\u00f2 la tesi secondo cui i fenomeni intellettuali vanno unificati a quelli organici e, pi\u00f9 in particolare, che il linguaggio e la sua evoluzione pi\u00f9 essere impiegato come strumento per definire la storia naturale dell'uomo.\nGi\u00e0 nelle sue prime pubblicazioni emerge la nozione di segno, vista non come \u00abuna condizione della cosa\u00bb, bens\u00ec come \u00abun'azione di questa sopra dato soggetto senziente\u00bb; secondo l'autore la conoscenza avviene mediante tre diversi elementi cio\u00e8 il concetto, la percezione dell'oggetto e il segno stesso.\nLe sue idee vennero sistemate definitivamente nella sua opera principale, i \"Monumenti storici rivelati dall'analisi del linguaggio\". Secondo il progetto iniziale, essa doveva comporsi di sedici volumi, ma uscirono solo il primo (1847) e, ben pi\u00f9 tardi, il secondo (1859), cui si aggiusero parti del terzo (1863) e del quarto (1866)."}
{"id": "5263214", "revid": "729019", "url": "https://it.wikipedia.org/wiki?curid=5263214", "title": "Guerra tra Agrigento e Siracusa (446 a.C.)", "text": "La guerra tra Agrigento e Siracusa si svolse nella Sicilia greca, nel 446 a.C., e vide contrapposte le citt\u00e0 di Akragas (Agrigento) e Syrakousai (Siracusa).\nIntorno al 450 a.C., Ducezio era riuscito a prendere il potere e a rendersi sovrano dei Siculi. Contro di lui si schier\u00f2 Agrigento presto seguita da Siracusa. Dopo la vittoria su di lui, si decise all'unanimit\u00e0 di esiliarlo a Corinto, suggellando, con questa mossa, la pace tra i Greci di Sicilia. Ma, dopo neanche cinque anni, le due citt\u00e0, un tempo alleate contro il nemico, si ritrovano l'una contro l'altra.\nGuerra.\nSecondo lo storico siceliota Diodoro Siculo, l'unico a menzionare questo conflitto tra gli scritti a noi rimasti, fu una sola la causa che origin\u00f2 questa guerra.\nPer questo gli Agrigentini invidiosi dei Siracusani e, al tempo stesso, da loro indispettiti per aver fatto rientrare Ducezio senza averli prima consultati, dichiararono a Siracusa guerra.\nLe citt\u00e0 sicule si schierarono a favore di una tra le contendenti. Con innumerevoli alleati da entrambe le parti, gli Agrigentini misero insieme un esercito grande tanto quanto quello siracusano.\nGli eserciti si accamparono presso il fiume Imera e, scontratisi, l'esercito siracusano trionf\u00f2 riuscendo a uccidere pi\u00f9 di mille agrigentini. Gli sconfitti inviarono ai vincitori degli ambasciatori per trattare la pace, che venne di nuovo ripristinata.\nCritica storica.\nPer molti storici \u00e8 alquanto improbabile che due polis, prima unite da un accordo, si siano ritrovate nemiche dopo cos\u00ec poco tempo.\nPer cercare di dare una spiegazione che differisca dalla versione dei fatti raccontata da Diodoro Siculo, varie sono le ipotesi:\nPer molti storici, infine, l'unica e vera causa di questa guerra sta solo nell'invidia nei confronti dei Siracusani che, poco tempo prima, avevano trionfato nella spedizione nell'isola d'Elba e in Corsica e si erano guadagnati una posizione di primo ordine negli affari esteri, soprattutto quelli riguardanti il mar Tirreno. La grazia nei confronti di Ducezio sarebbe solo il \"mascheramento pubblico\" a quell'altro."}
{"id": "5263215", "revid": "247222", "url": "https://it.wikipedia.org/wiki?curid=5263215", "title": "John Cale Comes Alive", "text": "John Cale Comes Alive \u00e8 un album live di John Cale, il secondo della sua discografia, pubblicato dalla ZE Records nel settembre del 1984. Il disco era stato registrato dal vivo il 26 febbraio dello stesso anno al \"The Lyceum\" di Londra, Inghilterra."}
{"id": "5263217", "revid": "1573940", "url": "https://it.wikipedia.org/wiki?curid=5263217", "title": "Alcelaphus buselaphus major", "text": "L'alcelafo occidentale (Alcelaphus buselaphus major ), noto anche come \"kanki\", \u00e8 una sottospecie di alcelafo originaria dell'Africa occidentale.\nTassonomia.\nSotto l'attuale dicitura \"A. b. major\" vengono attualmente raggruppati alcelafi che in passato erano suddivisi in ben tre sottospecie diverse: \"A. b. invadens\" (Nigeria nord-orientale e Camerun settentrionale), \"A. b. major\" (Senegal e Guinea) e \"A. b. matschiei\" (dalla Costa d'Avorio alla Nigeria centrale). Tra queste, \"A. b. major\" gode della priorit\u00e0 tassonomica.\nDescrizione.\nL'alcelafo occidentale \u00e8 uno degli alcelafi di maggiori dimensioni e presenta peduncoli frontali alti. Gli esemplari adulti misurano 122-137 cm di altezza al garrese e pesano circa 145 kg. La colorazione generale \u00e8 di un bruno-sabbia uniforme, con la parte anteriore delle zampe pi\u00f9 scura e una caratteristica linea bianca tra gli occhi. Le corna (presenti in entrambi i sessi) sono spesse, imponenti e a forma di \u00abU\u00bb se viste di fronte. Si sviluppano leggermente all'esterno e all'indietro, per poi dirigersi verso l'alto e in avanti e, nuovamente, piegarsi all'indietro ad angolo retto.\nDistribuzione e habitat.\nL'areale dell'alcelafo occidentale si estendeva in passato dal Senegal, verso est, fino alla Repubblica Centrafricana occidentale e al Ciad sud-occidentale, ma in questi due ultimi Paesi la sua presenza \u00e8 sempre stata marginale. Al giorno d'oggi \u00e8 scomparso da gran parte della regione e si incontra solamente in Burkina Faso, Camerun settentrionale, Repubblica Centrafricana, Ghana settentrionale, Costa d'Avorio settentrionale, Nigeria settentrionale e Senegal orientale, all'interno delle aree protette e nelle zone circostanti; in Gambia manca da moltissimo tempo (anche se ogni tanto vi giunge qualche esemplare proveniente dal Senegal). Il numero totale di esemplari si aggira sulle 36.000 unit\u00e0. Vive nelle praterie in cui crescono erbe medio-alte.\nBiologia.\nL'alcelafo occidentale \u00e8 attivo prevalentemente durante il giorno. Dalla dieta essenzialmente erbivora, pascola durante le ore pi\u00f9 fresche della mattina e del pomeriggio, riposando all'ombra nelle ore pi\u00f9 calde della giornata. Le femmine formano branchi di 5-12 esemplari, mentre i maschi generalmente sono solitari. Mentre la mandria \u00e8 al pascolo, un membro del gruppo rimane sempre di vedetta, per individuare possibili predatori. Se minacciati, gli alcelafi fuggono via in fila indiana, raggiungendo velocit\u00e0 anche di 80 km/h, caratteristica che ne fa una delle antilopi pi\u00f9 veloci. In genere i branchi sono sedentari e si spostano solo per trovare l'acqua. Nelle stagioni particolarmente aride, o durante i periodi di siccit\u00e0, i branchi di femmine migrano altrove, alla ricerca di acqua o pascoli migliori.\nL'alcelafo occidentale in genere non \u00e8 aggressivo, ma pu\u00f2 battersi ferocemente per difendere il proprio piccolo o il territorio. Ciascun maschio occupa in media un'area di 31 ha (0,31 km\u00b2), per un periodo di quattro o cinque anni, e la difende dalle intrusioni di altri maschi. I maschi possono sopravvivere mesi interi senza bere per non allontanarsi dal proprio territorio. Infatti, se un maschio abbandonasse la propria area per andare in cerca di acqua, un altro maschio potrebbe usurparne il territorio."}
{"id": "5263220", "revid": "254059", "url": "https://it.wikipedia.org/wiki?curid=5263220", "title": "Stele nestoriana", "text": "La stele nestoriana (anche nota come monumento nestoriano) \u00e8 una stele epigrafica eretta in Cina nel 781, al tempo della dinastia Tang, con lo scopo di documentare circa 150 anni di presenza cristiana nestoriana nel Paese. Consiste in un blocco di roccia calcarea alto tre metri e largo uno, recante un testo nelle lingue cinese e siriaca. Oltre a testimoniare l'esistenza di comunit\u00e0 cristiane in diverse citt\u00e0 della Cina settentrionale, la stele rivela che la Chiesa d'Oriente (anche detta \"nestoriana\") era stata riconosciuta dall'imperatore Tai Zong, grazie agli sforzi del missionario Alopen, nel 635. Il monumento fu sepolto nell'845, probabilmente durante un periodo di persecuzione antireligiosa, e fu riscoperto solo nel 1625. \u00c8 custodita a Xi'an, nel museo della Foresta di Stele.\nIl contenuto dell'iscrizione.\nL'intestazione della stele, scritta in cinese, significa \"Memoriale della Propagazione della Luminosa Religione di Da Qin in Cina\" (\u5927\u79e6\u666f\u6559\u6d41\u884c\u4e2d\u570b\u7891). Tra alcuni autori occidentali si \u00e8 diffusa anche una pi\u00f9 abbreviata versione dell'intestazione, ossia \"Stele della Religione Luminosa\" (\u666f\u6559\u7891). In lingua cinese il termine \"Da Qin\" indicava originariamente solo l'Impero romano, ma in seguito il suo significato fu esteso fino a essere utilizzato per riferirsi alle Chiese di tradizione siriaca diffuse in una vasta area dell'Asia.\nLa stele fu eretta il 7 gennaio 781 che coincide la domenica 6 febbraio del calendario gregoriano nella capitale imperiale Chang'an (l'odierna Xi'an) o forse nella vicina Chou-Chih. La calligrafia fu curata da L\u00fc Xiuyan, mentre il contenuto del testo fu composto dal monaco nestoriano Ching-tsing. Una glossa in siriaco identifica quest'ultimo come \"Adamo, prete, corepiscopo e papash di Sinistan\". Anche se il termine \"papash\" (cio\u00e8 \"papa\") appare inusuale e il nome tipicamente utilizzato in siriaco per indicare la Cina \u00e8 \"Beth Sinaye\", al contrario di \"Sinistan\", non c'\u00e8 ragione di dubitare sul fatto che Adamo fosse il metropolita nestoriano della provincia ecclesiastica di Cina, creata mezzo secolo prima, durante l'epoca del Catholicos patriarca Sliba\u02bfzkha (714-728). Nel testo c'\u00e8 un riferimento in siriaco al patriarca Hnan-Isho II, cosa che lascia intendere che la notizia della sua morte, avvenuta nel 780 (nel gennaio del 781 il primate della Chiesa d'Oriente era Timoteo I), non era ancora giunta in Cina al momento della realizzazione della stele. In essa vengono citati anche i nomi di alcuni esponenti dell'alto clero (un vescovo, due corepiscopi e due arcidiaconi) e una settantina di nomi di monaci e sacerdoti. I nomi sono scritti sia in cinese sia in siriaco. In alcuni casi, i nomi cinesi sono foneticamente vicini agli originali siriaci, ma nella maggioranza dei casi le somiglianze si riducono. Alcuni dei nomi riportati hanno invece chiara origine persiana (\"Isadsafas\", \"Gushnasap\").\nLa stele ha una lunga iscrizione in cinese, composta da circa 1\u00a0900 caratteri, accompagnata da alcune parole in siriaco. Il testo fa riferimento alla Genesi, alla Croce e al battesimo. Essa rende poi omaggio ai missionari e ai benefattori della Chiesa d'Oriente, giunta in Cina nel VII secolo. Nel testo viene riportato esplicitamente il nome di Alopen. Nella stele si enfatizzano i concetti di Trinit\u00e0 e Incarnazione. L'adattamento del lessico teologico cristiano al contesto cinese ha spinto alcuni studiosi a ritenere che l'uso di termini buddhisti abbia condotto a confusione circa la natura del messaggio cristiano, frainteso come una variante del buddhismo. Una completa traduzione in italiano \u00e8 stata pubblicata nel 2001.\nLa scoperta e il dibattito.\nLa stele sarebbe stata sepolta nell'845, durante la grande persecuzione antibuddhista che colp\u00ec anche altre religioni, tra cui il cristianesimo nestoriano. Il monumento fu riportato alla luce solo nella tarda epoca della dinastia Ming, tra il 1623 e il 1625, accanto al Tempio di Chongren. Secondo il resoconto del missionario gesuita \u00c1lvaro Semedo, gli operai che trovarono la stele informarono immediatamente il governatore. Costui visit\u00f2 immediatamente il monumento, lo fece fissare su di un piedistallo raffigurante la figura mitologica cinese di Bixi, lo dot\u00f2 di un tetto protettivo e lo affid\u00f2 alla custodia di un vicino monastero buddhista.\nLa stele attir\u00f2 rapidamente l'attenzione degli intellettuali locali. Chang Keng-yu fu il primo a identificare il carattere cristiano del testo. Costui, venuto a conoscenza dell'esistenza del cristianesimo attraverso Matteo Ricci (e forse anche convertito), invi\u00f2 una copia del testo della stele al suo amico cristiano di Hangzhou, Leon Li Zhizao, che pubblic\u00f2 l'iscrizione e parl\u00f2 di essa ai gesuiti in missione nel Paese.\n\u00c1lvaro Semedo fu il primo europeo a vedere la stele (tra il 1625 e il 1628). La traduzione del testo in latino, opera di Nicolas Trigault, giunse presto in Europa e fu pubblicata per la prima volta in una traduzione francese nel 1628. Poco dopo vennero diffuse traduzioni in portoghese e italiano, nonch\u00e9 una ri-traduzione in latino. Nel 1641 fu pubblicato il resoconto della scoperta della stele nell'opera \"Imperio de la China\" di Semedo. Inizialmente i gesuiti pensarono che la stele fosse la prova di un'antica presenza cattolica in Cina, ma in seguito fu definitivamente chiarito che il monumento si riferiva al cristianesimo nestoriano della Chiesa d'Oriente.\nLa prima pubblicazione in Europa del testo originale in cinese e siriaco \u00e8 attribuita ad Athanasius Kircher nella sua \"China Illustrata\" (1667). In quest'opera, infatti, sono incluse una riproduzione del testo originale, una romanizzazione e una traduzione in latino. Il contenuto della stele rappresenta forse il primo considerevole testo cinese reso disponibile nella sua forma originale in Europa. La sofisticata romanizzazione del testo si deve a un sistema sviluppato dal collaboratore di Matteo Ricci, Lazzaro Cattaneo. Nel lavoro di trascrizione e traduzione furono coinvolti Micha\u0142 Boym e due giovani cristiani cinesi, che visitarono Roma a met\u00e0 XVII secolo.\nDopo la scoperta della stele alcuni personaggi ostili al cattolicesimo o solo ai gesuiti sostennero che il monumento fosse falso o che l'iscrizione fosse stata modificata dai gesuiti stessi. Tra gli scettici pi\u00f9 accaniti vi furono lo studioso presbiteriano Georgius Hornius con \"De originibus Americanis\" (1652), lo storico Gottlieb Spitzel con \"De re literaria Sinensium commentarius\" (1660) e il missionario domenicano Domingo Fern\u00e1ndez Navarrete con il \"Tratados historicos, politicos, ethicos, y religiosos de la monarchia de China\" (1676). Successivamente le tesi di Navarrete verranno riprese dai giansenisti e da Voltaire.\nDal XIX secolo il dibattito sulla veridicit\u00e0 della stele divenne meno settario. Tra gli scettici di quest'epoca si segnalano Karl Friedrich Neumann, Stanislas Julien, Edward E. Salisbury e Charles Wall. Ernest Renan ebbe inizialmente gravi dubbi, ma poi si convinse dell'autenticit\u00e0 del reperto. A favore di questa seconda posizione vi furono anche studiosi non gesuiti come i missionari protestanti Alexander Wylie e James Legge e l'orientalista francese Guillaume Pauthier. A ogni modo, il pi\u00f9 importante lavoro in difesa dell'autenticit\u00e0 della stele - i tre volumi de \"La st\u00e8le chr\u00e9tienne de Si-ngan-fou\" pubblicati tra il 1895 e il 1902 - fu realizzato dal gesuita Henri Havret. Paul Pelliot realizz\u00f2 un ampio studio sulla stele, pubblicato postumo nel 1996. I testi di Havret e Pelliot sono ancora considerati fondamentali.\nA giudizio degli studiosi contemporanei come David E. Mungello non ci sono prove scientifiche o storiche utili a dimostrare la tesi della non autenticit\u00e0 del monumento. Entrambi i principali argomenti di Navarrete, ossia l'assenza di riferimenti nelle antiche cronache cinesi e il presunto scetticismo diffuso in Cina dopo la scoperta, appaiono errati.\nPeraltro, a testimonianza dell'autenticit\u00e0 della stele vi sono altri reperti archeologici. Numerose tombe cristiane sono state infatti scoperte in varie zone della Cina, dalla regione uigura dello Xinjiang a Quanzhou. Sono anche state ritrovate due stele successive a quella nestoriana (risalenti al 960 e al 1365) che presentano un curioso miscuglio di elementi cristiani e buddhisti. Questi due reperti sono custoditi in un ex monastero nel distretto di Fangshan, vicino a Pechino.\nCollocazione e repliche.\nSin dalla fine del XIX secolo alcuni studiosi europei iniziarono a esprimere il loro favore allo spostamento della stele dalla Cina all'Europa. Questo piano per\u00f2 rimase inattuato. Quando lo studioso e avventuriero danese Frits Holm visit\u00f2 Xi'an nel 1907, con l'obiettivo di portare il monumento in Occidente, le autorit\u00e0 locali intervennero e spostarono la stele completa del piedistallo del XVII secolo, al fine di conservarla presso il museo della Foresta di Stele, dove continua a essere custodita. Dal 2003 la stele \u00e8 inclusa in un'apposita lista di reperti culturali cinesi per cui \u00e8 vietata l'esposizione all'estero.\nIl disappunto di Holm fu parzialmente placato dal fatto che egli pot\u00e9 realizzare una copia esatta della stele. Mentre in precedenza era stato ipotizzato di portare la stele al British Museum di Londra, Holm si diresse a New York pianificando di vendere la propria replica al Metropolitan Museum of Art, dove, nonostante la perplessit\u00e0 del direttore del museo, rimase esposta per dieci anni circa. Nel 1917 fu acquistata da un ricco newyorkese e donata al papa. Si trova al Museo gregoriano profano di Roma. Una replica realizzata sulla base di quella di Holm \u00e8 conservata all'Universit\u00e0 di Georgetown.\nUna copia della stele \u00e8 stata installata vicino a Xi'an, in prossimit\u00e0 della Pagoda Daqin, un antico edificio che, secondo alcuni studiosi, potrebbe essere stato in passato una chiesa nestoriana. Un'altra copia del monumento si trova in Giappone, sul monte K\u014dya.\nIn Italia, una copia \u00e8 custodita presso la Pontificia Universit\u00e0 Gregoriana, a Roma."}
{"id": "5263221", "revid": "729019", "url": "https://it.wikipedia.org/wiki?curid=5263221", "title": "Blair Adams", "text": "Caratteristiche tecniche.\n\u00c8 un terzino sinistro.\nCarriera.\nNazionale.\nCon la Nazionale Under-21 inglese ha preso parte ai Mondiali Under-20 2011, giocando due partite dei gironi contro la Corea del Nord e l'Argentina."}
{"id": "5263223", "revid": "125599430", "url": "https://it.wikipedia.org/wiki?curid=5263223", "title": "Grace - Posseduta", "text": "\"Grace - Posseduta (Grace - The Possession)\" \u00e8 un film horror prodotto dagli Stati Uniti nel 2014, diretto da Jeff Chan e scritto da Chris Pare. La pellicola ha molti tratti in comune con Carrie - Lo sguardo di Satana.\nTrama.\nUna ragazza di diciotto anni \u00e8 su un letto d'ospedale per far nascere la sua prima figlia. Quando il medico l'esorta a spingere, lei risponde che non ha intenzione di avere questa bambina. Una figura misteriosa si avvicina alla donna e sul suo volto appare lo spavento fino a quando muore. Nonostante tutto i medici riescono a far nascere la bambina. Quest'ultima, appena nata, viene battezzata dal prete. \n18 anni dopo Grace \u00e8 una ragazza che si trasferisce al college, nonostante sia estremamente timida e asociale. Fa conoscenza con Jessica, la sua compagna di stanza. Subito dopo sua nonna la chiama, preoccupata che la nipote possa peccare in un luogo corrotto come il college. Grace fa anche amicizia con Brad, un giovane che la invita a giocare al gioco della corda e successivamente la invita a una festa, ma la ragazza preferisce rimanere da sola.\nGrace incomincia ad avere strane visioni e ha paura che il diavolo prenda la sua anima. Inizia a pregare e si addormenta con la Bibbia tra le braccia. Ha poi un sogno dove un dottore la colpisce all'addome. Svegliatasi non trova pi\u00f9 il Libro Sacro, ma non ha tempo per cercarlo per via del suo ritardo alla lezione, dove migliora il suo rapporto con Brad e incomincia a innamorarsi di lui. Parlando di masturbazione e sesso, il gruppo di Brad apre un discorso su questo argomento e domandano alla ragazza se fosse effettivamente vergine come tutti pensano, causando la sua fuga dal gruppo.\nDopo la fuga dal gruppo di Brad, Grace comprende che deve aprirsi con i suoi nuovi amici ed essere normale per la prima volta. Prende uno dei vestiti di Jessica e si fa viva alla festa del college, dove incomincia a bere, perdendo quasi il controllo. Nel bagno, la ragazza ha un'altra visione, dove appare un vero e proprio demone. Successivamente vede Jessica e Brad baciarsi e fugge sul tetto piangendo. Viene poi raggiunta dall'amica, che la offende. Grace, furiosa, butta Jessica dalla terrazza e incomincia a disperarsi per la sua azione, scoprendo poi che era soltanto un'allucinazione. Grace sviene e viene portata dall'ospedale. La dottoressa le confessa che potrebbe avere problemi psicologici, esattamente come la madre. Inoltre, viene avvisato il tutore pi\u00f9 vicino: sua nonna, Helen.\nHelen riporta Grace a casa, annullando l'iscrizione al college. A casa, ritrova Padre John e il suo seguace Luke. La ragazza ha una paura nei confronti dell'uomo di Dio, che la invita a recarsi maggiormente in chiesa. Helen vieta a Grace di entrare nella stanza della madre, dove lei sente alcune voci sussurrare. Nonna e nipote si recano in chiesa, dove l'assemblea \u00e8 stranamente diffidente nei suoi confronti. Il sogno di Grace fatto quando stava all'universit\u00e0 le ha lasciato una cicatrice, che sembra le provochi prurito nei pressi dei luoghi sacri. Mangiando il pane di Dio, Grace sputa sangue e la nonna la porta subito fuori dalla chiesa.\nDi sera, Grace entra nella camera della madre, dove scopre uno scrigno contenente psicofarmaci e una foto tagliata. Si chiude poi in camera, nascondendosi dalla furia della nonna. Il giorno dopo, la ragazza si ritrova Brad nel suo letto che incomincia a masturbarla. Appena entra Helen, Brad sparisce (era soltanto una visione) e la donna vede la nipote masturbarsi da sola; e decide di punirla. Helen manda Grace in chiesa, dove ha uno scontro fisico con una ragazza che la porta a scappare di nuovo da quel posto, ma non prima di aver scoperto la vera identit\u00e0 del padre, che non \u00e8 altri se non Padre John. Grace fugge, fino ad arrivare a casa, dove ha una visione dello stupro della madre da parte del prete. La madre la tocca e la ragazza sviene.\nGrace si risveglia in camera sua: indossa un vestito bianco. Incontra Helen, che si dispiace con lei, ma Grace, o almeno il demone che \u00e8 dentro il suo corpo, non la perdona e la uccide. Si dirige poi in chiesa, dove cerca di sedurre Luke, ma viene colpita da Padre John. Risvegliandosi, la posseduta si ritrova davanti Padre John, Padre Maicol e Luke. I tre le confessano che un demone sta prendendo il controllo della sua anima e bisogna compiere un esorcismo. Durante l'esorcismo, Grace provoca John, dicendogli di sapere quello che ha fatto con la madre, portando il Padre a interrompere l'esorcismo, consentendo al demone di prendere il totale controllo del corpo di Grace. Quest'ultima uccide sia John che Maicol. Luke decide di donare la sua vita in cambio di quella di Grace e il demone accetta, trasferendosi dentro Luke e lasciando vivere Grace.\nTempo dopo, Luke \u00e8 diventato Padre, ma dentro di lui vive ancora il demone, che lo usa per corrompere la massa."}
{"id": "5263224", "revid": "123787360", "url": "https://it.wikipedia.org/wiki?curid=5263224", "title": "Formaggio di fossa", "text": "Il formaggio di fossa \u00e8 un formaggio stagionato prodotto nella Romagna (Sogliano al Rubicone, Roncofreddo) e Talamello (qui \u00e8 anche chiamato ambra). Viene prodotto anche in qualche localit\u00e0 di Umbria e Toscana.\nCaratteristiche.\nPu\u00f2 essere di pura pecora, misto (di latte vaccino e di pecora), oppure (soprattutto in passato) esclusivamente vaccino.\nDopo un periodo di asciugatura all'aria viene stagionato per tre mesi, fra agosto e novembre, in tipiche fosse di forma ovale, scavate nella roccia o nel tufo. In questo periodo, subisce una rifermentazione che gli conferisce un particolare intenso aroma. Si presenta di consistenza friabile a scaglie, color nocciola chiaro tendente al giallo paglierino, in forme di circa 800g, fortemente irregolari a causa dell'ammassamento nel periodo di infossatura.\nIn cucina si usa grattugiato sulla pasta, nell'impasto dei passatelli, come antipasto o fine-pasto, da solo, oppure in abbinamento con miele o marmellate."}
{"id": "5263226", "revid": "767487", "url": "https://it.wikipedia.org/wiki?curid=5263226", "title": "James Fox (cantante)", "text": "Biografia.\nNato a Bargoed, paese a nord di Cardiff (Galles), si \u00e8 trasferito a Londra non appena decide di fare il musicista.\nCon Kevin Simm forma il duo Force 5, prima che Simm decida di lasciare il progetto per dedicarsi ai Liberty X nel 2001.\nPartecipa alla seconda edizione di \"Fame Academy\", talent-show televisivo.\nPartecipato all'Eurovision Song Contest 2004 come rappresentante del Regno Unito presentando il brano \"Hold On To Our Love\". Nella gara canora europea si \u00e8 classificato sedicesimo.\nNel 2008 ha scritto e registrato il brano \"Bluebirds Flying High\", inno del Cardiff City FC."}
{"id": "5263229", "revid": "1543377", "url": "https://it.wikipedia.org/wiki?curid=5263229", "title": "Give Me All Your Love", "text": "Give Me All Your Love \u00e8 una canzone del gruppo musicale britannico Whitesnake, proveniente dall'album \"Whitesnake\" del 1987. \u00c8 stata pubblicata come quinto e ultimo singolo estratto dall'album nel 1988. Ha raggiunto la posizione numero 48 della Billboard Hot 100 e la numero 22 della Mainstream Rock Songs negli Stati Uniti, mentre ha raggiunto la posizione numero 18 della Official Singles Chart nel Regno Unito.\nLa canzone \u00e8 stata scritta dal cantante David Coverdale assieme al chitarrista John Sykes, ed \u00e8 stata per anni un punto fermo nelle scalette dei concerti degli Whitesnake, anche dopo l'abbandono di Sykes.\nLa versione pubblicata come singolo differisce leggermente da quella inserita nell'album, in quanto presenta una durata pi\u00f9 breve e include un nuovo assolo di chitarra registrato dal nuovo membro Vivian Campbell, che nel frattempo aveva preso il posto di John Sykes nella band. Questa versione \u00e8 nota come \"\"Give Me All Your Love\" ('88 Mix)\" ed \u00e8 quella utilizzata nel video musicale della canzone.\nVideo musicale.\nIl video musicale di \"Give Me All Your Love\" inizia mostrando gli Whitesnake in volo verso l'arena dove terranno un concerto e il loro successivo arrivo nel backstage. Il resto del filmato riprende il gruppo mentre esegue la canzone sul palco. Questo video musicale differisce in grande parte dagli altri estratti dall'album \"Whitesnake\", in quanto \u00e8 stato realizzato a basso budget e non prevede la partecipazione dell'allora fidanzata di David Coverdale, l'attrice Tawny Kitaen."}
{"id": "5263245", "revid": "693426", "url": "https://it.wikipedia.org/wiki?curid=5263245", "title": "Cattedrale di Mokva", "text": ""}
{"id": "5263252", "revid": "78727825", "url": "https://it.wikipedia.org/wiki?curid=5263252", "title": "Vittorio Botticini", "text": "Biografia.\nSi form\u00f2 tra Brescia e Fiumicello, dove ebbe per maestro Annibale Scaroni. In occasione del servizio militare, prestato a Verona, si iscrisse all'Accademia Cignaroli ed ebbe tra i maestri Angelo Dall'Oca Bianca. Rientrato a Brescia, trov\u00f2 impiego come operaio, ma prosegu\u00ec a coltivare la pittura, iscrivendosi all'Accademia di Brera. L'esperienza bellica lasci\u00f2 in lui segni profondi. Mor\u00ec a Brescia nel 1978.\nEsposizioni e premi.\nI primi apprezzamenti di critica lo portarono ad aggiudicarsi il Legato Brozzoni nel 1938, mentre la prima mostra personale fu nel 1944. \nNel 1952 partecip\u00f2 alla prima edizione del Premio Brescia con l'opera \"Il porticciolo di Desenzano\", aggiudicandosi il terzo premio. L'opera entr\u00f2 di conseguenza nella collezione d'arte dell'Azienda Promozione Turistica (APT) della citt\u00e0, e fu esposta in occasione della mostra \"Il dopoguerra e la stagione dei premi\", tenuta a Iseo, Orzinuovi e Montichiari nel 1998. Al medesimo premio partecip\u00f2 l'anno successivo (con \"Il Garda\"). Fu inoltre premiato al Premio Orzinuovi del 1954 (con \"Sanremo\").\nRetrospettive si tennero nel 1977, un anno prima della morte, e nel 1990."}
{"id": "5263256", "revid": "188116", "url": "https://it.wikipedia.org/wiki?curid=5263256", "title": "Pecorino di fossa", "text": ""}
{"id": "5263257", "revid": "767487", "url": "https://it.wikipedia.org/wiki?curid=5263257", "title": "Gruppa B 1940", "text": "L'edizione 1940 della Gruppa B fu la 5\u00aa della seconda serie del Campionato sovietico di calcio e vide la vittoria finale della Krasnaya Zarya Leningrado.\nStagione.\nFormula.\nFu l'ultimo anno in cui il torneo ebbe tale denominazione: dopo la seconda guerra mondiale ebbe, infatti, il nuovo nome di Vtoraja Gruppa.\nIl numero di squadre si ridusse drasticamente a causa delle numerose defezioni, scendendo da 23 a 14: tra i nuovi partecipanti sono da ricordare lo Stroitel Baku che prese il posto dei concittadini del Temp, il Pi\u0161\u010devik Odessa che prese il posto dei concittadini della Dinamo neo retrocessi e la Dinamo Minsk che prese il posto dei concittadini dello Spartak Minsk. Da notare che l'altra squadra retrocessa (l'Elektrik Leningrado), cambi\u00f2 nome in Krasnaya Zarya Leningrado.\nLe 14 squadre si incontravano in gare di andata e ritorno per un totale di 26 incontri per squadra: il sistema prevedeva due punti per la vittoria, uno per il pareggio e zero per la sconfitta.\nVenivano promosse in Gruppa B le prime due classificate."}
{"id": "5263258", "revid": "287204", "url": "https://it.wikipedia.org/wiki?curid=5263258", "title": "Xiang Liang", "text": "Biografia.\nXiang Liang nacque a Xiaxiang (\u4e0b\u76f8; l'attuale Suqian, nella provincia del Jiangsu), discendente di una famiglia militare che aveva servito lo stato di Chu durante il periodo dei Regni Combattenti. Il padre di Xiang Liang, Xiang Yan (\u9805\u71d5), fu un famoso generale che contribu\u00ec alla resistenza dello stato di Chu dall'invasione delle forze di Qin, comandate dal generale Wang Jian. Xiang Yan mor\u00ec in battaglia nel 223 a.C., durante l'annessione dello stato di Chu da parte di Qin.\nDopo la caduta di Chu, Xiang Liang e la sua famiglia vissero per anni sotto il dominio Qin come comuni cittadini. Quando Xiang Chao (\u9805\u8d85), il fratello maggiore di Xiang Liang, mor\u00ec, Liang prese sotto la sua protezione il figlio del fratello, Xiang Yu, facendolo istruire nelle arti letterarie e marziali. Xiang Yu mostr\u00f2 infine interesse nella strategia militare, deludendo lo zio che lo lasci\u00f2 andare per la sua strada. Xiang Yu sarebbe diventato in seguito un importante stratega militare e signore della guerra, che avrebbe prima impiegato sotto di s\u00e9 il famoso generale Liu Bang e poi combattuto contro quest'ultimo per la nascita della dinastia Han.\nLa ribellione contro la dinastia Qin.\nDopo aver commesso atti illeciti nello stato di Qin, Xiang Liang si rifugi\u00f2 nello stato di Wu (\u5433; nell'attuale Jiangsu meridionale) per fuggire dalle autorit\u00e0. All'epoca, il primo imperatore cinese Qin Shi Huang si trovava nella zona per delle ispezioni, e assistendo alla processione imperiale Xiang Yu fece intendere allo zio le sue intenzioni di rivoltarsi contro la dinastia imperiale. Scioccato, Xiang Liang copr\u00ec immediatamente le intenzioni del nipote, tuttavia inizi\u00f2 ad interiorizzare l'idea di una rivolta. Diventando influente nello stato di Wu grazie al proprio nobile lignaggio, divenne rappresentante del popolo nelle questioni diplomatiche con le autorit\u00e0 locali. Fece uso della sua fama e del favore di cui godeva presso il popolo anche per raggruppare un certo numero di accoliti, con i quali inizi\u00f2 preso a dare vita ad una milizia privata.\nNel 209 a.C., durante il regno del secondo imperatore Qin Er Shi, in tutta la Cina scoppiarono rivolte contadine contro la dinastia Qin, a causa del malcontento popolare dovuto all'autorit\u00e0 dispotica della casa regnante. La prima delle rivolte contadine, chiamata Insurrezione di Dazexiang, fu condotta da Chen Sheng e Wu Guang nell'attuale provincia dello Anhui. Anche Yin Tong, Amministratore della Comanderia di Kuaiji (situata all'epoca nell'attuale Suzhou, invece che a Shaoxing), prese in considerazione l'idea di una rivolta, e scelse Xiang Liang come alleato, chiamandolo a discutere della strategia attuabile. Xiang Liang, tuttavia, uccise Yin e diede vita alla ribellione da solo, contando su un esercito di 8.000 uomini. Xiang Liang si autodichiar\u00f2 Amministratore di Kuaiji e design\u00f2 generale il nipote Xiang Yu.\nXiang Liang condusse i suoi uomini attraverso il fiume Yangtze, costruendo una nuova base a Xiapi (\u4e0b\u90b3; l'attuale Pizhou, nel Jiangsu). Altre forze ribelli si allearono al generale, incrementando le file dell'esercito fino ad arrivare ad un numero tra i 60.000 e i 70.000 uomini. Nel 208 a.C., convinto dal consigliere Fan Zeng, Xiang Liang mand\u00f2 i suoi uomini alla ricerca di Xiong Xin, nipote del Re Huai di Chu, per farlo salire al trono con il nome di \"Re Huai II di Chu\". Il re non era che una marionetta sotto il controllo di Xiang Liang, utile al generale per ottenere il consenso popolare tra le file di coloro che volevano rovesciare la dinastia Qin e riformare il precedente stato di Chu. Xiang Liang riusc\u00ec ad ottenere diverse vittorie contro le forze Qin.\nMorte.\nNel 208 a.C. Xiang Liang condusse le sue truppe in un attacco contro le forze Qin, dirette dal generale Zhang Han, sfociando nella Battaglia di Dingtao. Xiang Liang, tuttavia, sottovalut\u00f2 la potenza nemica e fu ucciso in azione. Zhang Han fu successivamente sconfitto da Xiang Yu nella Battaglia di Julu, dopo la quale quest'ultimo fece seppellire vivi i 200.000 soldati superstiti di Qin come tributo allo zio caduto."}
{"id": "5263262", "revid": "785863", "url": "https://it.wikipedia.org/wiki?curid=5263262", "title": "Dolce Katy", "text": ""}
{"id": "5263272", "revid": "1234424", "url": "https://it.wikipedia.org/wiki?curid=5263272", "title": "Johann Nicolaus Frobes", "text": "Biografia.\nSuo padre era il consigliere Barthold Georg Frobesius. Johann Nicolaus studi\u00f2 a Goslar. Dal 1720, frequent\u00f2 l'universit\u00e0 di Helmstedt per tre anni. Prosegu\u00ec con due anni di studio ad Halle e Marburg. Nel 1725 fu Goslar e l'anno successivo torn\u00f2 a Helmstedt. Tra il 1735 e il 1743 ottenne diverse cariche di professore. Dal 1751, si dedic\u00f2 esclusivamente alla matematica, con diverse pubblicazioni. I suoi carteggi comprendono una lettera di Leibniz e sono conservati nella Martin-Luther-Universit\u00e4t Halle-Wittenberg, dopo essere stati nella tenuta di Johann Friedrich Pfaff. Come filosofo fu fortemente influenzato da Christian Wolff."}
{"id": "5263273", "revid": "1075114", "url": "https://it.wikipedia.org/wiki?curid=5263273", "title": "Johann Nicolaus Frobesius", "text": ""}
{"id": "5263274", "revid": "1075114", "url": "https://it.wikipedia.org/wiki?curid=5263274", "title": "Johann Nicolaus Frob\u00f6se", "text": ""}
{"id": "5263277", "revid": "339392", "url": "https://it.wikipedia.org/wiki?curid=5263277", "title": "Butirrale", "text": ""}
{"id": "5263279", "revid": "124635410", "url": "https://it.wikipedia.org/wiki?curid=5263279", "title": "Wendy Torrance", "text": "Winnifred \"Wendy\" Torrance \u00e8 un personaggio immaginario protagonista del romanzo horror \"Shining\" dello scrittore statunitense Stephen King e pubblicato nel 1977. Compare anche nel prologo di \"Doctor Sleep\", seguito di \"Shining\".\n\u00c8 interpretato da Shelley Duvall nella trasposizione cinematografica del libro diretta da Stanley Kubrik e da Rebecca De Mornay nella miniserie televisiva del 1997 diretta da Mick Garris.\nNel romanzo di King il personaggio di Wendy indica una categoria di donne ben precisa, King sottolinea come questa categoria in qualche modo incateni l uomo, il capofamiglia, lo costringe spesso a dover lavorare a fare mestieri che detesta per poter mantenere la casa e i figli.\nQuesta categoria di donne pretende che l uomo adempia ai suoi doveri, anche a quelli coniugali difatti la wendy del romanzo dimentica subito i problemi legati alle figure demoniache che hanno attaccato il figlio quando jack cerca e riesce a distrarla toccandole il seno e seducendola, finendo cos\u00ec per fare l'amore. Come descrive King Wendy \u00e8 a capo di un carrozzone in festa , un carrozzone pieno per\u00f2 di insidie e di incombenze. \nNella versione cinematografica il personaggio \u00e8 molto meno sfumato che nel libro e nella serie (sceneggiata dallo stesso King), dove compare come personaggio \"centrale\", tanto che alcuni critici hanno parlato apertamente di \"due differenti versioni di Wendy Torrance\". Stephen King ha spesso dichiarato che la remissivit\u00e0 di Wendy \u00e8 uno dei principali motivi della sua avversione al film di Kubrik. La scrittrice Chelsea Quinn Yarbro aveva peraltro criticato la \"debolezza\" della Wendy del romanzo, imputandola a una generale inabilit\u00e0 di King a dipingere convincenti personaggi femminili.\nAltri critici hanno parlato della Wendy del romanzo come di una \"moderna eroina gotica\", bench\u00e9 non stereotipata.\nBibliografia.\nJackie Eller, \"Wendy Torrance, One of King's Women: A Typology of King's Female Characters\", in Tony Magistrale, \"The Shining Reader\", Mercer Island, Starmont House, 1991"}
{"id": "5263280", "revid": "1573940", "url": "https://it.wikipedia.org/wiki?curid=5263280", "title": "Plastonomus octoguttatus", "text": "Plastonomus octoguttatus \u00e8 un ragno appartenente alla famiglia Thomisidae.\n\u00c8 l'unica specie nota del genere Plastonomus.\nDistribuzione.\nL'unica specie oggi nota di questo genere \u00e8 stata rinvenuta nel Madagascar: gli esemplari sono stati reperiti nel 1900 nelle zone delle trib\u00f9 Mahafaly, nel sud dell'isola.\nTassonomia.\nDal 1903 non sono stati esaminati altri esemplari, n\u00e9 sono state descritte sottospecie al 2014."}
{"id": "5263283", "revid": "125356221", "url": "https://it.wikipedia.org/wiki?curid=5263283", "title": "Fiat 680", "text": "L'autocarro Fiat 680 N rappresent\u00f2 la prima innovazione nel mondo del trasporto pesante nel dopoguerra per la Fiat Veicoli Industriali. Sostitu\u00ec il Fiat 666 N, e fu prodotto dal 1949 al 1952. \nStoria e caratteristiche.\nEra equipaggiato con un motore 6 cilindri diesel avente una cilindrata di 10.170 cm3 e 4 valvole per cilindro erogante una potenza massima di 123 cv. La cabina, pur essendo di forma tondeggiante, risultava meno austera rispetto a quella del suo predecessore. Era dotato di un cambio di velocit\u00e0 con riduttore per ciascuna marcia (4 normali + 4 ridotte e 2 retromarce). La leva delle ridotte era posizionata vicino al volante. Fu costruito sia in versione 4X2, che in versione 6X2 (questi ultimi disponevano di un terzo asse aggiunto da un allestitore specializzato, in quanto la Fiat non ha mai prodotto allestimenti inerenti al terzo asse aggiunto sterzante).\nLa Fiat ha prodotto anche degli autotelai allungati equipaggiati con questo motore, i quali venivano forniti ai vari allestitori dell'epoca (uno di questi era la Viberti di Torino). Nelle officine di questi allestitori venivano prodotti i vari modelli di autobus denominati Fiat 680 RN (extraurbano) e 680 RNU (urbano)."}
{"id": "5263285", "revid": "1001457", "url": "https://it.wikipedia.org/wiki?curid=5263285", "title": "Dragon Eyes", "text": ""}
{"id": "5263288", "revid": "155634", "url": "https://it.wikipedia.org/wiki?curid=5263288", "title": "Futbol'nyj Klub Elektrosila", "text": "Il Futbol'nyj Klub Elektrosila (in lingua russa \"\u042d\u043b\u0435\u043a\u0442\u0440\u043e\u0441\u0438\u043b\u0430 \u041b\u0435\u043d\u0438\u043d\u0433\u0440\u0430\u0434\"), noto anche come Elektrosila e, nel periodo di maggior successo, come Elektrik, \u00e8 stata una societ\u00e0 calcistica sovietica di Leningrado.\nStoria.\nFu fondato nel 1922 a Leningrado con il nome Krasnaja Zarja (in russo \"Alba Rossa\"): partecip\u00f2 alla massima serie del primo campionato sovietico, finendo ultimo. Nel 1938 cambia nome in Elektrik e arriva fino alla finale della Coppa Sovietica, dove perse contro lo Spartak Mosca. Disput\u00f2 la massima serie fino al 1939, quando fin\u00ec penultimo e retrocesse.\nGi\u00e0 l'anno seguente, nuovamente col nome di Krasnaja Zarja, vinse il campionato, tornando in massima serie: non vi prese, per\u00f2, parte a causa dello scoppio della seconda guerra mondiale che port\u00f2 alla fusione Nel con i concittadini dello Zenit e dell'Avangard, per dar vita al ProfSoyuzy, che per\u00f2 cambi\u00f2 immediatamente nome in Zenit.\nAl termine del conflitto disput\u00f2 un'unica stagione in seconda serie nel 1946 col nome di Elektrosila, prima di sparire definitivamente."}
{"id": "5263291", "revid": "31886", "url": "https://it.wikipedia.org/wiki?curid=5263291", "title": "Plastonomus", "text": ""}
{"id": "5263297", "revid": "406085", "url": "https://it.wikipedia.org/wiki?curid=5263297", "title": "Public-safety answering point", "text": ""}
{"id": "5263299", "revid": "34392", "url": "https://it.wikipedia.org/wiki?curid=5263299", "title": "Julie Brandt", "text": ""}
{"id": "5263302", "revid": "1573940", "url": "https://it.wikipedia.org/wiki?curid=5263302", "title": "Platyarachne", "text": "Platyarachne \u00e8 un genere di ragni appartenente alla famiglia Thomisidae.\nDistribuzione.\nLe quattro specie note di questo genere sono state rinvenute in America meridionale\nTassonomia.\nNon sono stati esaminati esemplari di questo genere dal 1944.\nA dicembre 2014, si compone di quattro specie:"}
{"id": "5263304", "revid": "813316", "url": "https://it.wikipedia.org/wiki?curid=5263304", "title": "Carl Hindenburg", "text": " Si occup\u00f2 prevalentemente di calcolo combinatorio e probabilit\u00e0.\nBiografia.\nHindenburg non frequent\u00f2 una scuola, bens\u00ec fu istruito a casa da un tutore privato come stabilito da suo padre, un mercante. Frequent\u00f2 l'universit\u00e0 di Lipsia dal 1757 e segu\u00ec corsi di medicina, filosofia, latino, greco, fisica, matematica ed estetica. Pubblic\u00f2 opere di filologia fra il 1763 e il 1769.\nSuo mentore fu Christian F\u00fcrchtegott Gellert, un popolare docente di Lipsia che gli present\u00f2 Sch\u00f6nborn, un altro studente. L'interesse di Sch\u00f6nborn per la matematica contagi\u00f2 Hindenburg, che consegu\u00ec una laurea magistrale a Lipsia nel 1771 e divenne libero docente nello stesso anno. La prima pubblicazione matematica di Hindenburg, \"Beschreibung einer ganz neuen art, nach einem bekannten Gesetze fortgehende Zahlen durch Abzahlen oder Abmessen bequem und sicher zu finden\" (\"Descrizione di un metodo del tutto nuovo per trovare in base ad alcune leggi conosciute delle serie di numeri attraverso calcoli o misurazioni comodi e sicuri\"), discese dal suo progetto di portare gli elenchi di numeri primi a cinque milioni di unit\u00e0. Nel libro, produsse un crivello di Eratostene meccanico, indipendentemente dal lavoro di Felkel. Il libro conteneva inoltre risultati di analisi diofantea lineare e altro.\nNel 1778 cominci\u00f2 una serie di pubblicazioni in materia combinatoria, in particolare su probabilit\u00e0, serie e formule differenziali. Lavor\u00f2 a una generalizzazione del teorema binomiale e influenz\u00f2 Gudermann nel suo lavoro sull'espansione di funzioni in serie di potenze.\nHindenburg fu chiamato dall'universit\u00e0 di Leipzig come professore di filosofia nel 1781 e poi di fisica nel 1786, grazie a una dissertazione in materia di pompe idrauliche. Fu poi preside e infine rettore (1792). Il 5 agosto 1806 divenne membro dell'accademia delle scienze di Berlino.\nHindenburg co-fond\u00f2 le prime riviste scientifiche di matematica in Germania. Dal 1780 al 1800, collabor\u00f2 a quattro riviste di matematica e applicazioni: due di questi, \"Leipziger Magazin f\u00fcr reine und angewandte Mathematik\" (1786\u20131789) e \"Archiv f\u00fcr reine und angewandte Mathematik\" (1795\u20131799), pubblicarono opere di Johann Heinrich Lambert riviste da Johann Bernoulli. Nel 1796, pubblic\u00f2 \"Sammlung combinatorisch-analytischer Abhandlungen\", che sosteneva il teorema multinomiale di de Moivre fosse l'affermazione pi\u00f9 importante di tutta l'analisi.\nSecondo Donald Knuth, Heinrich August Rothe fu discepolo di Hindenburg cos\u00ec come Johann Karl Burckhardt \u2013 che pubblic\u00f2 \"Theorie der Kettenbr\u00fcche\" dietro suo incoraggiamento \u2013 e Christian Kramp, col suo lavoro combinatorio."}
{"id": "5263306", "revid": "1075114", "url": "https://it.wikipedia.org/wiki?curid=5263306", "title": "Carl Friedrich Hindenburg", "text": ""}
{"id": "5263312", "revid": "1543377", "url": "https://it.wikipedia.org/wiki?curid=5263312", "title": "Dressed Up as Life", "text": "Dressed Up as Life \u00e8 il secondo album in studio del gruppo alternative rock australiano Sick Puppies, pubblicato il 3 aprile 2007 dalla Virgin Records. Questo \u00e8 il primo album del gruppo distribuito a livello internazionale, in quanto l'album precedente, \"Welcome to the Real World\", era stato distribuito solo in Australia."}
{"id": "5263314", "revid": "1731544", "url": "https://it.wikipedia.org/wiki?curid=5263314", "title": "Episodi di Psycho-Pass", "text": "Questa \u00e8 la lista degli episodi dell'anime \"Psycho-Pass\", scritto da Gen Urobuchi e prodotto da Production I.G. La serie \u00e8 composta da tre stagioni: la prima di 22 episodi, la seconda di 11 e la terza di 8. In Giappone l'emittente Fuji TV ha trasmesso la serie all'interno del blocco noitaminA: la prima stagione \u00e8 andata in onda dall'11 ottobre 2012 al 21 marzo 2013, mentre la seconda \u00e8 stata trasmessa dal 9 ottobre al 18 dicembre 2014.\nIn Italia l'anime \u00e8 pubblicato dalla Dynit; la prima stagione \u00e8 disponibile dal 15 aprile 2013 sul portale Popcorn TV in versione originale sottotitolata ed \u00e8 stata trasmessa da Rai 4 dal 10 ottobre 2013 al 10 aprile 2014. \u00c8 possibile vedere la prima stagione anche sulla piattaforma di streaming Netflix.\nLa seconda stagione \u00e8 stata trasmessa in simulcast da parte di VVVVID. La terza stagione \u00e8 invece disponibile su Amazon Prime Video."}
{"id": "5263328", "revid": "1958781", "url": "https://it.wikipedia.org/wiki?curid=5263328", "title": "Crispijn van de Passe", "text": "Biografia.\nPadre di Simon, Willem, Magdalena e Crispijn e nonno di Crispijn III, fu probabilmente allievo di Dirck Coornhert. Oper\u00f2 ad Anversa dal 1580 al 1588, dove, nel 1585, divenne membro della locale Corporazione di San Luca come maestro incisore. In seguito, a causa della conquista spagnola di Anversa e della sua fede anabattista, lavor\u00f2 ad Aquisgrana dal 1588 al 1589, a Colonia dal 1589 al 1611, dove fond\u00f2 una sua casa editrice e si spos\u00f2 per la prima volta con Magd. Bock, a Parigi e a Francoforte sul Meno ed infine a Utrecht dal 1611 al 1637. In questa citt\u00e0, ottenuta nel 1613 la cittadinanza, continu\u00f2 ad operare con successo come editore e incisore collaborando con i figli e con Aernout van Buchel. Nel 1636 si rispos\u00f2 con la vedova Sebastiaengen Herdrikdr. van Asch. I suoi figli estesero l'attivit\u00e0 anche all'estero: a Parigi, Londra (in cooperazione con il libraio ed editore Hans Woutneel) e Copenaghen. Alla morte di Crispijn, seguirono a pochi anni di distanza anche quella dei figli ad eccezione del pi\u00f9 vecchio (Crispijn II), il quale, trasferitosi ad Amsterdam, continu\u00f2 l'attivit\u00e0 di famiglia anche se con minor successo.\nCrispijn realizz\u00f2 principalmente ritratti per la nobilt\u00e0 europea, alla maniera di Jan o Hieronymus Wierix, ma anche stampe di soggetto religioso, mitologico e allegorico e libri. Per il suo stile si pu\u00f2 considerare appartenente alla scuola manierista di Haarlem. Sub\u00ec la sua influenza Sten Adamsen.\nEra solito utilizzare i monogrammi \"CVP\" e \"PCV\", anche con le lettere intrecciate, per firmare le sue opere.\nFurono suoi allievi i figli Willem, Magdalena e Crispijn, Johann Gelle, Peter Isselburg e, probabilmente, anche Cornelis Bloemaert II."}
{"id": "5263331", "revid": "767487", "url": "https://it.wikipedia.org/wiki?curid=5263331", "title": "Il cavaliere solitario (film)", "text": "Il cavaliere solitario (\"Buchanan Rides Alone\") \u00e8 un film del 1958 diretto da Budd Boetticher."}
{"id": "5263332", "revid": "1543377", "url": "https://it.wikipedia.org/wiki?curid=5263332", "title": "Stanis\u0142aw Paczka", "text": "Biografia.\nInizi\u00f2 a gareggiare per la nazionale polacca nelle varie categorie giovanili sia nella specialit\u00e0 del singolo sia in quella del doppio, senza per\u00f2 ottenere risultati di particolare rilievo.\nPrese parte ad una edizione dei Giochi olimpici invernali, a , occasione in cui disput\u00f2 la prova del doppio concludendo la gara al nono posto in coppia con Lucjan Kudzia.\nPrese parte altres\u00ec ai campionati mondiali di Davos 1965 dove giunse in settima posizione nel singolo, nonch\u00e9 alla rassegna continentale di Wei\u00dfenbach 1962 in cui si piazz\u00f2 dodicesimo sia nella prova individuale sia in quella biposto insieme a Stanis\u0142aw Kafel.\nA livello nazionale conquist\u00f2 un titolo polacco nel doppio nel 1968 insieme a Lucjan Kudzia ed in altre tre occasioni vinse la medaglia d'argento; a queste medaglie inoltre si aggiungono i cinque campionati nazionali conquistati nella categoria junior.\nMor\u00ec nel corso della rassegna iridata di Sch\u00f6nau am K\u00f6nigssee 1969 a causa di un incidente occorsogli sulla pista tedesca: fu sbalzato fuori dal tracciato mentre partecipava alla gara del singolo finendo la sua corsa contro un albero, la violenza dell'impatto fu tale che riport\u00f2 un grave trauma cranico ed altre fratture e nonostante il trasporto al pi\u00f9 vicino ospedale l'atleta spir\u00f2 poco dopo il ricovero. In segno di lutto l'intera squadra polacca presente ai campionati mondiali si ritir\u00f2 dalla competizione ed il giorno del funerale si present\u00f2 anche l'austriaco Josef Feistmantl, che consegn\u00f2 ai familiari la medaglia d'oro conquistata proprio in quella stessa gara di K\u00f6nigssee."}
{"id": "5263334", "revid": "287204", "url": "https://it.wikipedia.org/wiki?curid=5263334", "title": "Stanislaw Paczka", "text": ""}
{"id": "5263336", "revid": "726373", "url": "https://it.wikipedia.org/wiki?curid=5263336", "title": "Soldier's Girl", "text": "Soldier's Girl \u00e8 un film per la televisione del 2003 diretto da Frank Pierson.\nBasato su una storia vera, il film racconta il rapporto tra il soldato Barry Winchell e la donna trans Calpernia Addams e gli eventi che hanno portato all'omicidio di Winchell da parte di un suo commilitone. Protagonisti del film sono Troy Garity e Lee Pace.\nTrama.\nBarry Winchell \u00e8 un soldato volontario della 101\u00aa Divisione aviotrasportata dell'Esercito degli Stati Uniti, di stanza a Fort Campbell, Kentucky. Stringe amicizia col suo compagno di stanza Justin Fisher, un soldato semplice con problemi di droga. Una sera Winchell e Fisher, assieme ad altri soldati, assistono ad uno spettacolo di drag queen a Nashville. Tra le \"performer\" c'\u00e8 Calpernia Addams, un ex medico nella Marina e veterana della guerra del Golfo prima di iniziare il percorso di transizione per il cambio di sesso. Tra Barry e Calpernia nasce una forte attrazione che sfocia in un tenero sentimento. Ma Barry dovr\u00e0 fare i conti con la forte omofobia dell'Esercito e il compagno di stanza Fisher inizia a diffondere voci sul loro rapporto, in violazione alla legge \"Don't ask, don't tell\". Barry \u00e8 sempre pi\u00f9 vittima di molestie e pressioni, che sfociano in atti violenza, quando Fisher spinge il soldato omofobo Calvin Glover a punirlo per la sua diversit\u00e0. Barry viene picchiato a morte nel sonno con una mazza da baseball da Calvin Glover, nel luglio del 1999, mentre Calpernia si esibiva a Nashville.\nDistribuzione.\nIl film \u00e8 stato presentato in anteprima al Sundance Film Festival il 20 gennaio 2013. Nel maggio dello stesso anno \u00e8 stato presentato al Tribeca Film Festival per poi essere trasmesso sul canale via cavo Showtime. \u00c8 stato distribuito in edizione home video il 27 gennaio 2004. In Italia il film \u00e8 inedito.\nNegli Stati Uniti d'America il film \u00e8 stato vietato ai minori di 17 anni non accompagnati, per la presenza di \"contenuti sessuali, breve nudit\u00e0, violenza e linguaggio scurrile\".\nProduzione.\nLe riprese si sono svolte interamente in Canada, pi\u00f9 precisamente a Barrie, Brampton e a Toronto."}
{"id": "5263337", "revid": "92723", "url": "https://it.wikipedia.org/wiki?curid=5263337", "title": "Cattedrale di La Rochelle", "text": "La cattedrale di San Luigi (in francese: \"Cath\u00e9drale Saint-Louis de la Rochelle\") \u00e8 il principale luogo di culto cattolico di La Rochelle, nel dipartimento della Charente Marittima, in Francia. La chiesa \u00e8 sede della diocesi di La Rochelle ed \u00e8 monumento storico di Francia dal 1906."}
{"id": "5263338", "revid": "991694", "url": "https://it.wikipedia.org/wiki?curid=5263338", "title": "Composto C-1", "text": ""}
{"id": "5263340", "revid": "1305772", "url": "https://it.wikipedia.org/wiki?curid=5263340", "title": "Persone di nome \u00d3scar/Calciatori", "text": "Questa \u00e8 una lista di persone presenti nell'enciclopedia che hanno il prenome \u00d3scar e come attivit\u00e0 principale sono Calciatori"}
{"id": "5263341", "revid": "96634751", "url": "https://it.wikipedia.org/wiki?curid=5263341", "title": "Monte Barra\u00f9", "text": "Monte Barra\u00f9 (o Monte Barrac\u00f9) \u00e8 un rilievo di 1.420 della catena dei Monti Sicani ricadente nel territorio di Corleone, comune italiano della Citt\u00e0 Metropolitana di Palermo in Sicilia.\nSi tratta di una delle vette pi\u00f9 alte dei monti Sicani, dopo Rocca Busambra, Monte Cammarata e Monte delle Rose; da esso nasce il fiume san Leonardo, che nel primo tratto assume il nome di \"fiume della Mendola\".\nEtimologia.\nIl toponimo deriva dall'Arabo \"ra\u2019s e \u011dabal b\u016b \u2018r-rah\u016b\", latinizzato come \"Burrachu\".\nDescrizione.\nIl rilievo montuoso \u00e8 ricco di affioramenti sorgentizi i cui trovano spazio un gran numero di espressioni fitocenotiche in larga misura correlate all\u2019escursione altitudinale ed alla variazione dei substrati costituiti da depositi argillosi terziari e successioni carbonatiche mesozoiche del dominio Imerese-Sicano.\nArcheologia.\nUna recente ricerca archeologica ha identificato 12 siti con concentrazioni di ceramica che vanno dalla Et\u00e0 del Rame medio e del Bronzo al Periodo classico, Medioevo fino al Periodo tardo moderno con strutture in pietra a secco legate soprattutto ad attivit\u00e0 pastorali. \nFlora e vegetazione.\nUn recente studio floristico ha permesso di censire 502 taxa infragenerici afferenti a 87 famiglie e 313 generi. La famiglia pi\u00f9 consistente \u00e8 quella delle \"Asteracee\" (70 entit\u00e0) seguita da \"Fabaceae\" (56), \"Poaceae\" (43), \"Apiaceae\" (29), \"Lamiaceae\" (21), \"Brassicaceae\" (18), \"Ranunculaceae\" (17), \"Rosaceae\" (16), \"Orchidaceae\" (10), ecc. Tra le emergenze floristiche censite nell\u2019area vanno si segnalano \"Nepeta apulei\", taxon a distribuzione Mediterranea sud-occidentale, \"Cephalaria syriaca\", archeofita molto rara a livello regionale, \"Scorpiurus vermiculatus\", \"Linaria chalepensis\", entit\u00e0 note solo per poche stazioni nell\u2019Isola.\nTra le comunit\u00e0 vegetali sono presenti:\nRete Natura 2000.\nIl rilievo ricade nella Zona di Protezione Speciale ITA020037."}
{"id": "5263348", "revid": "991694", "url": "https://it.wikipedia.org/wiki?curid=5263348", "title": "Composizione C", "text": ""}
{"id": "5263350", "revid": "1652635", "url": "https://it.wikipedia.org/wiki?curid=5263350", "title": "Aldo Foglio", "text": "Caratteristiche tecniche.\nGiocatore.\nGiocava come ala sinistra.\nCarriera.\nGiocatore.\nAd inizio carriera gioca nel Galliate, che nel 1942, dopo una stagione trascorsa nel campionato di Serie C, lo mette in lista di trasferimento; nella stagione 1942-1943 segna una rete in 20 presenze in Serie C con l'; nel 1946 arriva alla dal , dove aveva giocato il campionato precedente segnando 5 reti in 15 presenze. Nel corso della stagione 1946-1947 gioca 20 partite in Serie B con la squadra emiliana, mettendo anche a segno 4 gol. A fine campionato fa ritorno al Novara, con cui nella stagione 1947-1948 vince il campionato di Serie B contribuendo alla promozione con 3 reti in 17 presenze. Nella stagione 1948-1949 gioca in Promozione (il massimo livello dilettantistico dell'epoca) con il , mentre nella stagione 1949-1950 gioca in Serie C con la Biellese, con cui segna una rete in 9 partite di campionato.\nAllenatore.\nNella stagione 1967-1968 ha allenato il Verbania in Serie C, ottenendo un settimo posto in classifica."}
{"id": "5263351", "revid": "729019", "url": "https://it.wikipedia.org/wiki?curid=5263351", "title": "Bombardamento italiano di Tel Aviv", "text": "Il bombardamento italiano di Tel Aviv fu un'azione militare condotta il 9 settembre 1940, durante la seconda guerra mondiale. Il bombardamento della citt\u00e0, fondata trent'anni prima dagli ebrei sui terreni che avevano acquistato da coloni arabi e turchi, faceva parte di uno sforzo della Regia Aeronautica italiana di colpire il Regno Unito e il Commonwealth delle nazioni ovunque fosse possibile nel Medio Oriente.\nNei mesi estivi dello stesso anno furono bombardate anche altre citt\u00e0 della Palestina mandataria.\nAntecedenti.\nIl 10 giugno 1940, il Regno d'Italia aveva dichiarato guerra alla Francia e al Regno Unito. L'invasione italiana della Francia ebbe un esito incerto e di breve durata, e i Francesi firmarono un armistizio con gli Italiani il 25 giugno, tre giorni dopo l'armistizio con la Germania. Di conseguenza, agli Italiani rimanevano soltanto i Britannici e le forze del \"Commonwealth\" come avversari contro i quali combattere in Medio Oriente.\nCampagna di bombardamenti.\nA partire dal luglio 1940, i bombardamenti italiani nella Palestina britannica furono centrati principalmente su Tel Aviv e Haifa, ma anche molte altre cittadine lungo la costa, come Akko e Giaffa furono colpite.\nNel giugno 1941 ebbe luogo l'ultimo bombardamento italiano sui territori della Palestina britannica, durante il quale furono colpite Haifa e Tel Aviv, sebbene con pochi danni e feriti.\nI bombardamenti su Haifa.\nHaifa fu bombardata diverse volte dagli Italiani in ragione del suo porto e delle raffinerie, a partire dal giugno 1940.\nIl 15 luglio 10 S.M.79 del XLI Gruppo del Maggiore Ettore Muti del 12\u00ba Stormo dell'Aeroporto di Gadurr\u00e0 bombardarono i depositi di petrolio lanciando 120 bombe da 50 T da 5.000 m provocando vasti incendi e l'interruzione della corrente in citt\u00e0.\nIl 24 luglio 9 SM 79 del XLI Gruppo del Magg. Raina lanciano da 4000 m 144 bombe da 50 T incendiando i depositi di carburante e la raffineria di petrolio.\nIl numero del \"Time\" del 29 luglio 1940 diede notizia di un bombardamento su Haifa ad opera di bombardieri SM82 durante la settimana precedente, con una dozzina di vittime. Secondo il \"Time\" gli Italiani si vantarono di aver conseguito un grande successo, che i Britannici non smentirono:\nLe bombe scatenarono incendi che arsero per molti giorni, e la produzione della raffineria rimase bloccata per quasi un mese. Si contarono alcune decine di vittime.\nLa contraerea britannica, con base sul monte Carmelo, non fece in tempo ad impedire agli Italiani di ritornare alla loro base nel Dodecaneso.\nIl 6 agosto 10 SM 79 del XLI Gruppo del Magg. Muti lanciano da 4.000 m 120 bombe da 50 kg colpendo il porto ed incendiando i depositi di petrolio e l'oleodotto.\nIl bombardamento di Tel Aviv.\nIl 9 settembre 1940, alle ore 16:12, un bombardamento su Tel Aviv caus\u00f2 137 morti. Gli apparecchi italiani, dieci CANT Z.1007 bis, provenivano dalle basi aeronautiche sulle isole greche di Rodi e Lero.\nCi fu anche un secondo bombardamento su Tel Aviv, di minore entit\u00e0, il 12 giugno 1941, compiuto dagli Italiani insieme con alcuni aerei della Luftwaffe tedesca e bombardieri della Francia di Vichy (questi ultimi partiti dalla Siria), il quale provoc\u00f2 tredici vittime.\nIl giornalista Alberto Rosselli ha fatto notare che il bombardamento di Tel Aviv che provoc\u00f2 137 morti fu dovuto al fatto che i bombardieri italiani avessero fatto rotta ancora una volta verso il porto strategico e le raffinerie di Haifa, ma siano stati intercettati dalle forze aeree britanniche. Costretti a tornare indietro, gli Italiani ricevettero l'ordine di gettare le loro bombe sul porto di Tel Aviv ma, nel tentativo di evitare gli aerei britannici che li stavano attaccando, lasciarono cadere le bombe per errore su un'area abitata da civili nei pressi del porto, colpendo anche Sumail, un villaggio abitato da arabi."}
{"id": "5263352", "revid": "991694", "url": "https://it.wikipedia.org/wiki?curid=5263352", "title": "Composizione C-1", "text": ""}
{"id": "5263353", "revid": "287204", "url": "https://it.wikipedia.org/wiki?curid=5263353", "title": "Abu Abd Allah Muhammad al-Qa'im", "text": "Biografia.\nEra uno \"Shar\u012bf\" (discendente di F\u0101\u1e6dima, figlia di Maometto), i suoi antenati erano emigrati dall'Arabia in Marocco nel XIV secolo e si erano stabiliti nella valle del fiume Draa.\nCon il declino della dinastia merinide e l'ascesa al potere della dinastia wattaside, i Portoghesi iniziarono a conquistare le principali citt\u00e0 costiere del Marocco e a lanciare incursioni contro le zone circostanti. Mu\u1e25ammad al-Q\u0101\u02beim acquis\u00ec una certa reputazione tra le trib\u00f9 del Draa e del Sous. Disgustato dall'incapacit\u00e0 degli Wattasidi di Fez a far fronte all'espansione portoghese, su iniziativa della confraternita mistica sufi della Sh\u0101dhiliyya, proclam\u00f2 il \"jih\u0101d\" contro i Portoghesi nell'agosto del 1511. \nAttacc\u00f2 la citt\u00e0 di Agadir, infliggendo significative perdite ai Portoghesi, senza per\u00f2 riuscire a conquistarla. Nello stesso anno la citt\u00e0 di Taroudant riconobbe la sua autorit\u00e0. Nel 1515 salv\u00f2 Marrakesh da un attacco portoghese. Ricevette il sostegno del sultano wattaside di Fez, Muhammad al-Burtuqali, che lo riforn\u00ec di moderne armi da fuoco. \nMor\u00ec nel 1517 e fu sepolto nel mausoleo del locale santo S\u012bd\u012b Mu\u1e25ammad al-Jaz\u016bl\u012b (le tombe di entrambi verranno in seguito trasferite a Marrakesh da Ahmad al-Araj, figlio di al-Q\u0101\u02beim). La guerra contro i Portoghesi prosegu\u00ec con i figli A\u1e25mad al-Araj e Mu\u1e25ammad al-Shaykh."}
{"id": "5263359", "revid": "235890", "url": "https://it.wikipedia.org/wiki?curid=5263359", "title": "Punto di equilibrio stabile", "text": ""}
{"id": "5263360", "revid": "235890", "url": "https://it.wikipedia.org/wiki?curid=5263360", "title": "Punto di equilibrio instabile", "text": ""}
{"id": "5263361", "revid": "991694", "url": "https://it.wikipedia.org/wiki?curid=5263361", "title": "Composto C-4", "text": ""}
{"id": "5263362", "revid": "991694", "url": "https://it.wikipedia.org/wiki?curid=5263362", "title": "Composto C", "text": ""}
{"id": "5263364", "revid": "1573940", "url": "https://it.wikipedia.org/wiki?curid=5263364", "title": "Alcelaphus buselaphus swaynei", "text": "L'alcelafo di Swayne (Alcelaphus buselaphus swaynei ), noto anche come \"korkay\", \u00e8 una rara sottospecie di alcelafo originaria dell'Etiopia. Deve il nome all'esploratore e cacciatore inglese Colonnello H. G. C. Swayne (1860-1940).\nTassonomia.\nSotto l'attuale dicitura \"A. b. swaynei\" vengono attualmente raggruppati alcelafi che in passato erano suddivisi in due sottospecie diverse: \"A. b. swaynei\" (Somalia settentrionale) e \"A. b. noacki\" (a sud del lago Zway). Tra queste, \"A. b. swaynei\" gode della priorit\u00e0 tassonomica.\nAttualmente, sia l'alcelafo di Swayne che l'alcelafo tor\u00e0 sono considerati sottospecie dell'alcelafo; tuttavia, in passato, l'alcelafo di Swayne era considerato una sottospecie dell'alcelafo tor\u00e0, che veniva classificato come specie a s\u00e9. Per questo motivo molti autori del passato hanno fatto confusione tra le due sottospecie, e bisogna essere consapevoli del fatto che gran parte del materiale pubblicato su questi animali potrebbe essere fuorviante o erroneo.\nDescrizione.\nL'alcelafo di Swayne viene talvolta confuso con il tor\u00e0, ma non dovrebbe essere difficile distinguerlo da quest'ultimo, dal momento che ha una colorazione molto differente e occupa un areale ben delimitato.\nL'alcelafo di Swayne, che misura circa 119 cm di altezza al garrese, \u00e8 un po' pi\u00f9 piccolo del tor\u00e0, ma come questo ha una testa pi\u00f9 corta rispetto agli altri alcelafi e un peduncolo frontale meno sviluppato in altezza. Visto da una certa distanza il suo mantello pu\u00f2 sembrare nero, ma in realt\u00e0 presenta la regione superiore color marrone cioccolato scuro, finemente punteggiato di bianco a causa delle punte bianche dei peli. La regione scapolare e la met\u00e0 inferiore della coda sono nere. I fianchi e le zampe sono pi\u00f9 chiari del dorso. La faccia \u00e8 nera fatta eccezione per una banda color cioccolato sotto gli occhi. Le spalle, la parte superiore delle zampe e la met\u00e0 superiore della coda sono nere. Le corna (presenti in entrambi i sessi) sono a forma di parentesi ed esili; si sviluppano verso l'esterno dal peduncolo, per poi piegarsi all'ins\u00f9 e all'indietro. Ricordano molto quelle dell'alcelafo tor\u00e0, ma sono leggermente pi\u00f9 corte e un po' pi\u00f9 pesanti.\nDistribuzione e habitat.\nIn passato l'areale dell'alcelafo di Swayne comprendeva tutta la Rift Valley dell'Etiopia, e si estendeva verso est fino alla Somalia nord-occidentale, dove era particolarmente numeroso, ma scomparve da gran parte dell'area prima del 1930. Attualmente l'intera popolazione \u00e8 ridotta a meno di 600 esemplari suddivisi in alcune popolazioni isolate nell'Etiopia meridionale.\nConservazione.\nL'alcelafo di Swayne, che abitava nelle pianure erbose dell'Etiopia e della Somalia, \u00e8 scomparso da quest'ultimo Paese, mentre solo pochi capi sopravvivono nel primo. L'epidemia di peste bovina della fine del XIX secolo colp\u00ec anche gli alcelafi e ne ridusse grandemente il numero. Contrariamente a quello che accadde ai bufali, le gravi perdite registrate fra gli alcelafi non furono mai colmate soprattutto a causa della caccia continuata cui sono stati fatti segno. I 1400 esemplari che restavano nel 1978 occupavano un areale molto ristretto nell'Etiopia meridionale, una terra devastata da una lunga guerriglia tra popoli tribali. Rispetto al 1978 la popolazione \u00e8 notevolmente diminuita, tanto che ne rimangono in tutto meno di 600 esemplari, tra cui circa 250 esemplari adulti, confinati in quattro aree protette principali: il santuario naturale di Senkele (270 km a sud di Addis Abeba) con circa 200 individui, il parco nazionale di Nechisar, il parco nazionale di Awash e il parco nazionale del Maze con poche decine di capi ciascuna. Qui l'alcelafo deve contendere lo spazio vitale al bestiame domestico, con il risultato di abbandonare agli invadenti bovini i pascoli migliori per rifugiarsi in terreni degradati e privi di acqua. A peggiorare ancor di pi\u00f9 la situazione, nessun alcelafo di Swayne vive in cattivit\u00e0."}
{"id": "5263378", "revid": "416181", "url": "https://it.wikipedia.org/wiki?curid=5263378", "title": "Svenska kyrkan", "text": ""}
{"id": "5263379", "revid": "1075114", "url": "https://it.wikipedia.org/wiki?curid=5263379", "title": "Cardinal Alberoni", "text": ""}
{"id": "5263380", "revid": "416181", "url": "https://it.wikipedia.org/wiki?curid=5263380", "title": "Svenska Kyrkan", "text": ""}
{"id": "5263381", "revid": "1075114", "url": "https://it.wikipedia.org/wiki?curid=5263381", "title": "Cardinal Portocarrero", "text": ""}
{"id": "5263383", "revid": "1075114", "url": "https://it.wikipedia.org/wiki?curid=5263383", "title": "Cardinal Valenti", "text": ""}
{"id": "5263384", "revid": "1075114", "url": "https://it.wikipedia.org/wiki?curid=5263384", "title": "Principe Ferdinando di Parma", "text": ""}
{"id": "5263387", "revid": "767487", "url": "https://it.wikipedia.org/wiki?curid=5263387", "title": "Fran\u00e7ois Jacquier", "text": "Biografia.\nFu istruito da un ecclesiastico, che riconobbe in lui un'inclinazione alla scienza e alla matematica. A sedici anni, Jaquier entr\u00f2 nell'ordine dei minimi e fu poi mandato a Roma per completare gli studi nel convento francese dell'ordine, in Trinit\u00e0 dei Monti. Col permesso dei suoi superiori, si specializz\u00f2 in matematica e allo stesso tempo studi\u00f2 le lingue antiche: impar\u00f2 l'ebraico e parlava il greco antico come una lingua madre.\nLa sua istruzione gli guadagn\u00f2 il favore del cardinal Alberoni e del cardinal Portocarrero. Accompagn\u00f2 Alberoni a Ravenna in legazione e fu incaricato di verificare il lavoro svolto da Manfredi per impedire ulteriori inondazioni del territorio. Al suo ritorno ebbe la cattedra di sacre scritture alla Congregazione de Propaganda Fide e fu poi incaricato della cura degli annali dell'ordine dall'assemblea generale dei frati minori, riunita a Marsiglia.\nIl re di Sardegna lo nomin\u00f2 professore di fisica all'universit\u00e0 di Torino nel 1745, ma il cardinal Valenti, primo ministro di Benedetto XIV, gli assegn\u00f2 la cattedra di fisica sperimentale al Collegio Romano, dove era richiesto per consultazioni in materie scientifiche.\nNel 1763 divenne insegnante di fisica e matematica del giovane principe Ferdinando di Parma. Nel 1773 ottenne la cattedra di matematica al Collegio Romano, in occasione della soppressione dei gesuiti. Alla sua morte era in relazione con praticamente tutte le maggiori accademie scientifiche e letterarie d'Europa.\nNel dipinto di Giovanni Paolo Pannini, la \"Galleria del cardinale Silvio Valenti Gonzaga\", egli \u00e8 ritratto accanto al cardinale e con artisti e scienziati."}
{"id": "5263391", "revid": "1987129", "url": "https://it.wikipedia.org/wiki?curid=5263391", "title": "Pevarada", "text": "La pevarada o \"peverada\", termine del dialetto padovano che significa \"pepata\", \u00e8 una salsa realizzata con fegati di pollo, spezie e abbondante pepe. Si aggiunge secondo usanze e tradizioni soppressa o salsiccia, lardo e pancetta, cipolla, salvia e bacche di ginepro.\nQuesta salsa si aggiunge alla cottura di pollame arrostito ma soprattutto in casseruola, come la faraona, ma anche gallina piccione, fagiano e altra cacciagione. La diffusione di questa salsa \u00e8 limitata al Veneto, quasi esclusivamente a Padova e alla sua provincia. La tradizione la vede preparata per l'inverno e nelle festivit\u00e0 natalizie. Un tempo per unire la salsa alla carne si procedeva alla \"scorlada\" ovvero allo scuotimento della pentola chiusa con il coperchio.\nNon \u00e8 da confondere con la pear\u00e0, salsa della tradizione veronese, da cui differisce molto.\nLa salsa \u00e8 utilizzata anche per la preparazione di risotti.\nStoria.\nLa ricetta ha chiare origini medievali ed \u00e8 riportata anche nel celebre \"Libro novo nel qual s'insegna a far d'ogni sorte di vivande\" dato alle stampe a Ferrara nel 1549. Sebbene soffra di un effettivo accantonamento nelle case padovane, la preparazione \u00e8 nelle carte di alcuni ristoranti cittadini e dei Colli Euganei.\nCollegamenti esterni.\nLa ricetta della faraona in salsa peverada "}
{"id": "5263406", "revid": "709565", "url": "https://it.wikipedia.org/wiki?curid=5263406", "title": "Armando Izzo (calciatore)", "text": "Caratteristiche tecniche.\n\u00c8 un difensore centrale di piede destro. Nella sua carriera \u00e8 stato prevalentemente impiegato in una difesa a 3, ruolo che gli consente di sfruttare il suo dinamismo proponendosi anche in fase offensiva. Forte nei contrasti e bravo nell'anticipare le giocate degli avversari, spicca per grinta e spirito di sacrificio. Occasionalmente pu\u00f2 essere schierato anche come terzino destro.\nCarriera.\nClub.\nGli esordi e l'Avellino.\nRimasto orfano di padre all'et\u00e0 di 10 anni, inizia a giocare a calcio all'et\u00e0 di 13 anni nell'ARCI Scampia, per poi passare al , con cui vince anche un Campionato Berretti. Dopo la morte del padre aveva pensato di abbandonare il calcio, cosa che non \u00e8 avvenuta grazie al suo procuratore. Nella stagione 2011-2012 passa in prestito alla Triestina, squadra di Lega Pro Prima Divisione, con cui gioca 13 partite e segna il suo primo gol in carriera a livello professionistico.\nNel gennaio del 2012 viene ceduto in compropriet\u00e0 all', sempre in Prima Divisione; con gli irpini gioca 6 partite, venendo riconfermato anche per la stagione 2012-2013: in questo campionato Izzo segna un gol in 22 presenze, e l'Avellino vince il campionato venendo promosso in Serie B. Izzo esordisce nella serie cadetta nella stagione 2013-2014, chiudendo il campionato con un gol in 30 presenze.\nGenoa.\nDurante l'estate viene ceduto al , con cui esordisce in Serie A il 5 ottobre 2014, nella partita -Genoa 1-2. Segna il primo gol nella massima serie l'11 gennaio 2015 a San Siro contro l'Inter. Il 1\u00ba aprile 2015 rinnova con la societ\u00e0 ligure fino al 2019. Chiude la stagione con 20 presenze e un gol.\nLa stagione successiva fa il suo esordio in campionato alla seconda giornata, nella partita casalinga vinta 2-0 contro il , si conferma titolare con 33 presenze.\nIl 23 maggio 2016 viene indagato con l'accusa di partecipazione esterna ad associazione mafiosa nell'ambito di un'inchiesta della DDA di Napoli, secondo la quale un clan camorristico di Secondigliano avrebbe alterato i risultati di - (1-0) del 17 marzo 2014 e di Avellino-Reggina (3-0) del 25 maggio 2014 grazie all'intervento diretto di Izzo, del centrocampista Luca Pini e del centrocampista Francesco Millesi (anche loro indagati).\nAnche il campionato 2016-2017 lo vede titolare nella difesa della squadra ligure, mentre la stagione successiva, complici infortuni e squalifiche, scende in campo appena 16 volte. Segna il suo unico gol stagionale il 25 ottobre 2017 aprendo le marcature nella sconfitta interna (2-3) contro il Napoli. Il 12 maggio 2018, in occasione della trasferta contro il Benevento, raggiunge le 100 presenze con la maglia del Genoa.\nTorino.\nIl 4 luglio 2018, il Torino annuncia di aver acquisito il diritto alle prestazioni sportive di Izzo per 9,7 milioni di euro. Il giocatore debutta con la maglia del \"Toro\" il 12 agosto in occasione del match di Coppa Italia vinto per 4-0 contro il . Il 4 novembre trova la sua prima rete in campionato con il Torino, nella vittoria esterna (1-4) contro la . In granata disputa una prima stagione molto solida ed \u00e8 titolare fisso nell'\"undici\" guidato da Walter Mazzarri, affermandosi come uno dei difensori pi\u00f9 affidabili del campionato; il suo rendimento gli vale inoltre l'esordio in nazionale. I 4 gol segnati nel corso del torneo costituiscono il suo primato personale.\nIl 25 luglio 2019 fa il suo esordio nelle competizioni UEFA per club, in occasione del primo turno preliminare di Europa League contro il Debrecen (3-0). Il 1\u00ba agosto 2019, in occasione del match di ritorno (1-4), sigla anche il suo primo gol Europeo.\nIl 18 maggio 2021 in occasione della partita contro la Lazio raggiunge le 100 presenze con la maglia del Torino.\nNazionale.\nIl 6 maggio 2014 ha giocato da titolare in una partita amichevole con la B Italia, guidata da Massimo Piscedda, contro l'Under-21 dell'Albania.\nViene convocato all'Europeo Under-21\u00a02015, disputatosi in Repubblica Ceca, senza per\u00f2 mai scendere in campo.\nIl 7 novembre 2016 viene convocato per la prima volta in nazionale dal CT Gian Piero Ventura per la partita di qualificazione al Mondiale 2018 contro il Liechtenstein del 12 novembre 2016 e per l'amichevole contro la Germania del 15 novembre 2016. Torna nel giro della nazionale nel marzo 2019, convocato dal CT Roberto Mancini per le partite di qualificazioni a Euro 2020 contro la Finlandia e il Liechtenstein; debutta in maglia azzurra in occasione di quest'ultimo match.\nPresunto coinvolgimento nel calcioscommesse.\nIl 23 maggio 2016 viene indagato con l'accusa di concorso esterno in associazione mafiosa nell'ambito di un'inchiesta della DDA di Napoli, secondo la quale un clan camorristico di Secondigliano avrebbe alterato i risultati di - (1-0) del 17 marzo 2014 e di Avellino-Reggina (3-0) del 25 maggio 2014 grazie all'intervento diretto di Izzo e dei centrocampisti Luca Pini e Francesco Millesi (anche loro indagati). \u00c8 stato citato in pi\u00f9 interrogatori dal collaboratore di giustizia Antonio Accurso che ha rivelato che lui era parente di Salvatore Petriccione.\nIl 3 marzo 2017 la Procura della Federcalcio richiede per lui sei anni di squalifica, con richiesta di preclusione, e ventimila euro di ammenda Il 12 aprile viene condannato a 18 mesi di squalifica e a 50.000 euro di ammenda. Il 19 maggio la squalifica viene ridotta da 18 a 6 mesi, tornando a disposizione il 13 ottobre 2017.\nIl 12 marzo 2018 viene rinviato a giudizio, avendo scelto il rito ordinario a differenza dei due colleghi che sono stati condannati con rito abbreviato.\nStatistiche.\nPresenze e reti nei club.\n\"Statistiche aggiornate al 27 gennaio 2022.\""}
{"id": "5263407", "revid": "416181", "url": "https://it.wikipedia.org/wiki?curid=5263407", "title": "Katarina Kyrka", "text": ""}
{"id": "5263408", "revid": "154893", "url": "https://it.wikipedia.org/wiki?curid=5263408", "title": "Peverada", "text": ""}
{"id": "5263409", "revid": "416181", "url": "https://it.wikipedia.org/wiki?curid=5263409", "title": "Sofia kyrka", "text": ""}
{"id": "5263412", "revid": "110157", "url": "https://it.wikipedia.org/wiki?curid=5263412", "title": "Manubiola", "text": "Il Manubiola \u00e8 un torrente dell'Appennino parmense che scorre interamente in provincia di Parma affluente di sinistra del Taro.\nCorso del torrente.\nIl torrente Manubiola nasce dall'unione di due rami sorgentizi, il Manubiola di Corchia e il Manubiola di Valbona che si uniscono in prossimit\u00e0 della localit\u00e0 di Bergotto. Il ramo principale: il Manubiola di Valbona nasce da un ventaglio di sorgente nell'area di crinale dominata dal M. Grotta Mora ad una quota di circa 1200 m, in prossimit\u00e0 del passo della Cisa. Scorrendo in un vallone boscoso in direzione nord-est viene alimentato da numerosi rii minori sino alla confluenza in destra del canale della Barcalesa che riceve nel punto in cui affianca la autostrada A15. Nel tratto successivo si mantiene all'interno del bosco parallelo all'autostrada, che nel tratto interessato passa su di un costone della sua valle, per poi piegare decisamente in direzione nord-ovest sino a bagnare Valbona, frazione di Berceto.\nDopo la confluenza con il rio San Donnino, precisamente presso Bergotto, il ramo di Valbona si unisce al ramo di Corchia che scorrendo in un vallone parallelo proviene dal Groppo delle Pietre, da qui inizia il corso del torrente prende la denominazione semplice di Manubiola e prende a scorrere in direzione sempre nord-ovest fra boschi e aree coltivate ricevendo sia in destra che in sinistra alcuni rii fra i quali si ricorda in destra il Fosso di Roccaprebalza e il rio delle Lame, confluendo infine nel fiume Taro nelle vicinanze di Ghiare di Berceto.\nRegime idrologico.\nIl Manubiola \u00e8 un torrente appenninico, della zona in prossimit\u00e0 del crinale dell'appennino tosco-emiliano, pertanto il suo bacino imbrifero \u00e8 caratterizzato da un'elevata piovosit\u00e0 concentrata nel periodo autunnale e primaverile, ne consegue che il torrente \u00e8 soggetto a magre pronunciate in estate e a piene improvvise e impetuose in autunno. Dalla sorgente alla foce in torrente \u00e8 lungo 11.7\u00a0km per un bacino idrografico di 51 km2. La portata media alla foce \u00e8 di 1.83 m3/s, mentre la portata di colmo stimata con un tempo di ritorno di 20 anni \u00e8 di quasi 95 m3/s.\nCuriosit\u00e0.\nLa Val Manubiola fa parte della zona IGP del fungo porcino di Borgotaro"}
{"id": "5263413", "revid": "1993636", "url": "https://it.wikipedia.org/wiki?curid=5263413", "title": "Zona neutrale iracheno-saudita", "text": "La zona neutrale iracheno-saudita era una zona smilitarizzata di circa 7.000\u00a0km\u00b2 di superficie fra l'Arabia Saudita e l'Iraq, amministrata congiuntamente dai due Paesi confinanti allo scopo di consentire il libero accesso delle trib\u00f9 nomadi ai pascoli e ai pozzi d'acqua. In seguito a un accordo del luglio 1975, il territorio \u00e8 stato equamente diviso tra i due Paesi (3.522\u00a0km\u00b2 all'Iraq, il resto all'Arabia Saudita).\nMolte mappe ufficiali non mostrano pi\u00f9 l'area neutrale a forma di rombo, ma delimitano una linea territoriale intermedia tra i due estremi dei vecchi confini. Segue lo stesso esempio l'Ufficio Nazionale di Geografia degli Stati Uniti, il quale disegna una linea approssimativa proprio come sopra descritto."}
{"id": "5263414", "revid": "767487", "url": "https://it.wikipedia.org/wiki?curid=5263414", "title": "The Town That Dreaded Sundown (film 2014)", "text": "The Town That Dreaded Sundown \u00e8 un film del 2014 diretto da Alfonso Gomez-Rejon e scritto da Roberto Aguirre-Sacasa. La pellicola \u00e8 un meta-sequel del film del 1976 \"La citt\u00e0 che aveva paura\".\nTrama.\nEstate del 1946, la citt\u00e0 di Texarkana, situata tra il Texas e l'Arksansas, viene sconvolta da terrificanti e brutali omicidi da un killer incappucciato soprannominato \u201cFantasma di Texarkana \u201d. Le sue prede erano esclusivamente coppiette che si nascondevano per fare l'amore e mieteva vittime solo dopo il tramonto. Ci furono vari arresti, ma nessuno era realmente colpevole. Nonostante ci\u00f2, con l'arresto di un certo Benjamin, gli omicidi in citt\u00e0 cessano. Nel 1976 viene girato il film basato sugli eventi avvenuti alla citt\u00e0 e, nonostante il parere contrario di gran parte degli adulti, la pellicola viene vista ogni Halloween.\n31 ottobre 2013 \u2013 Moltissime coppie guardano la pellicola \u201cLa citt\u00e0 che ha paura\u201d, senza pensare cosa abbiano passato i loro nonni. Jami Lerner e il suo accompagnatore, Corey Holland stanno guardando il film. Il ragazzo, comprendendo la noia dell'amica, decide di allontanarsi insieme a lei dalla massa di giovani, arrivando in uno dei luoghi degli omicidi del Fantasma. I due parlano del futuro e Jami dice che ha mandato delle richieste all'universit\u00e0 della California e di New York. Successivamente amoreggiano, ma le loro coccole vengono interrotte da un uomo incappucciato: il Fantasma. Il serial killer uccide il ragazzo e lascia andare Jami, dicendole che lo sta facendo per Mary. La ragazza, sconvolta, fugge in citt\u00e0, rivelando tutto quello che \u00e8 successo, facendo scoppiare una nuova ondata di paura.\nLa morte di Corey \u00e8 difficile da accettare. La vita di Jami da un momento all'altro prende una piega diversa. La psicologa vuole darle dei farmaci, ma lei si rifiuta perch\u00e9 li ha gi\u00e0 provati tutti quando i suoi genitori sono morti. La nonna, Lillian, \u00e8 costretta a rispondere alle domande di Jami, dimostrandosi del tutto impreparata, visto che quando avvennero gli omicidi lei era soltanto una ragazza. Foster, Underwood e Tillman, gli sceriffi della citt\u00e0, la invitano la ragazza a non raccontare niente alla stampa, cos\u00ec da non scuotere l'oppinione pubblica. Al funerale dell'amico scomparso, Jamie viene maltrattata dalla madre del ragazzo, Margaret. L'unico che ne esce avvantaggiato dall'accaduto \u00e8 il reverendo Cartwright, che ha la chiesa si nuovo piena.\n26 novembre 2013 \u2013 Danny ritorna dal servizio militare e ad aspettarlo c'\u00e8 Kendra, la sua fidanzata. I due passano l'intera notte a fare sesso. La loro serata viene sconvolta dal Fantasma, che li uccider\u00e0. I nuovi omicidi scuotono ancora di pi\u00f9 la citt\u00e0, facendo perfino convocare un'assemblea municipale. I cittadini di Texarkana si chiudono dentro le case, per timore di essere uccisi. Le indagini sul fantasma vengono affidate al Texas Ranger Lone Morales. Jami riceve una lettera del Fantasma in cui le dice che uccider\u00e0 ancora e ancora. La ragazza avverte la polizia. Successivamente decide di controllare gli archivi dei casi dal '46 al '76. Qui conosce Nick, un ragazzo molto timido che diventa suo amico. Insieme si recano alla cerimonia per le vittime del Fantasma, dove appare lo stesso. Il padre di Danny gli spara, uccidendolo. In realt\u00e0 a vestire i panni del Fantasma era un ragazzo disadattato del college, Paul, e non \u00e8 quindi il vero Fantasma. Quest'ultimo uccide due ragazzini omosessuali che cercavano intimit\u00e0. Nick ci prova con Jami, ma la ragazza lo rifiuta perch\u00e9 prova dei sensi di colpa nei confronti di Corey.\n24 dicembre 2013\u00a0\u2013 Morales e Tillman arrestano Cartwright per aver mandato l'email a Jami facendosi passare per il Fantasma. Il reverendo desiderava soltanto che la sua chiesa diventasse affollata. Nick e Jami si riavvicinano. Il ragazzo dice che ha trovato il figlio del regista del film e che abita proprio in citt\u00e0. Intanto, Tillman \u00e8 intento ad avere un rapporto sessuale con Adele, ma i due vengono interrotti e uccisi dal Fantasma. Nick e Jami incontrano il figlio del regista, che gli confessa che il vero Fantasma, quello che ha ucciso nel '46, non era affatto Benjamin. Quest'ultimo \u00e8 stato usato come capro espiatorio. Dopo l'arresto dell'uomo ci fu un ultimo omicidio e la gente della citt\u00e0 lo interpret\u00f2 come il suicidio del Fantasma, infangando il nome dell'uomo e dell'intera famiglia. La moglie dell'uomo era appunto Mary, che giur\u00f2 vendetta. La donna ebbe un figlio, che mor\u00ec, ma che a sua volta ebbe un bambino, e secondo il figlio del regista \u00e8 proprio lui il Fantasma. Tornata a casa Jami scopre che Lillian ha scoperto le lettere di accettazione dell'universit\u00e0 (nascoste mesi prima). Jami dice di non voler partire, ma Lillian la obbliga. Jami e Nick passano un'ultima notte e poi si dicono addio.\nJami e Lillian partono via alla volta della California, ma si fermano a una pompa di benzina. Mentre la ragazza entra in un negozio, il Fantasma uccide Lillian, il benzinaio e il commesso del negozio. Jami cerca di scappare, trovando anche il cadavere di Nick, ma viene ferita. In realt\u00e0 ci sono due Fantasmi: il primo \u00e8 Foster, che sarebbe il nipote di Mary; il secondo \u00e8 Corey, che ha inscenato la sua morte soltanto per far parte di qualcosa di pi\u00f9 grande, sapendo che se avesse continuato a stare in citt\u00e0 non se ne sarebbe mai andato. Foster, per non aver testimoni, uccide Corey. Jami combatte contro il poliziotto e l'uccide.\nIl piano di Foster e Corey diventa di dominio pubblico. In citt\u00e0 ritorna la calma, mentre Jami inizia a frequentare l'universit\u00e0 della California, esattamente come avrebbe voluto sua nonna, lontano da quell'incubo.\nRecensioni.\nLe critiche sono state tutto sommate positive. Rotten Tomatoes indica il 68% di critiche positive."}
{"id": "5263415", "revid": "746644", "url": "https://it.wikipedia.org/wiki?curid=5263415", "title": "Fusello", "text": "Il fusello, il termine viene usato solitamente al plurale fuselli, \u00e8 un attrezzo che unitamente al tombolo \u00e8 utilizzato per realizzare merletti detti appunto a fuselli. Consiste in un particolare tipo di rocchetto dove viene avvolto il filato.\nStoria.\nAnche se il loro uso uselli \u00e8 antico, fuselli in osso sono stati rinvenuti in tombe etrusche, le prime documentazioni, in risalgono al xv secolo. C'\u00e8 chi ritiene che la tecnica del pizzo dalle Fiandre, nel corso del XVI secolo, si sia diffusa in tutta Europa, anche se gi\u00e0 attestata nel 1493, in Abruzzo, e nel 1476, un documento della famiglia D'Este di Ferrara fa riferimento ad un contratto stipulato a Milano avente come oggetto \"una striscia a dodici fusi\" per lenzuolo.\nCaratteristiche.\nIl fusello \u00e8 un piccolo manufatto, lungo da 4 a 16\u00a0cm., di forma affusolata, con la parte superiore destinata allo stoccaggio del filo e la \nparte inferiore che serve come impugnatura durante la lavorazione, quando i fuselli vengono spostati per creare l'intreccio di fili che va a costruire il merletto.\nGeneralmente realizzato in legno, lavorato al tornio, ve ne sono in plastica, osso, avorio, vetro, metallo, anche prezioso se oggetto da collezione.\nLa forma del fusello varia in rapporto all'uso: per tombolo, macram\u00e8, filo metallico, e soprattutto con gli usi e tradizioni locali."}
{"id": "5263416", "revid": "400694", "url": "https://it.wikipedia.org/wiki?curid=5263416", "title": "David Chiang", "text": "Ha recitato in pi\u00f9 di 130 lungometraggi e 30 serie televisive.\nNato in una famiglia di artisti, \u00e8 fratello minore dell'attore Paul Chun e fratellastro maggiore del regista Derek Yee.\nBiografia.\nEntrambi i genitori di Chiang (la madre Huang Wei, nata Lo Chen, ed il padre Yen Hua, nato Chiang Ko-chi) erano attori della Cina continentale, approdati ad Hong Kong alla fine degli anni '40 durante la guerra civile cinese. Chiang inizi\u00f2 a recitare durante l'infanzia, comparendo in film in bianco e nero gi\u00e0 dall'et\u00e0 di quattro anni.\nNel 1966, mentre lavorava come stuntman e istruttore per i combattimenti sui set dei film dello Studio Shaw, fu avvicinato dal regista Chang Cheh, che avendone notate le potenzialit\u00e0 divenne suo mentore. Fu lo stesso Chang a dargli il nome d'arte David Chiang, sebbene il suo nome inglese originale fosse John.\nDopo che Jimmy Wang lasci\u00f2 improvvisamente la compagnia nel 1969, Run Run Shaw e i dirigenti anziani dello Studio Shaw si trovarono a corto di protagonisti maschili di rilievo, per cui offrirono un contratto a Chiang. Sotto la costante guida di Chang Cheh, che gli fece fare coppia con l'altro nuovo divo Ti Lung, Chiang vinse il premio come \"Miglior Attore\" al sedicesimo Asian Film Festival nel 1970, grazie al ruolo interpretato nella pellicola \"Vengeance\". Nel 1972, vinse ancora un Golden Horse Award come \"Miglior Attore\" al diciottesimo Asian Film Festival per il film \"The Blood Brothers\", che sarebbe uscito nelle sale asiatiche l'anno successivo. Fu proprio nel 1973, inoltre, che vinse il premio per il \"Pi\u00f9 Contemporaneo\" al diciannovesimo Asian Film Festival, per il lungometraggio \"The Generation Gap\". Questi e molti altri film erano tutti in coppia con Ti Lung. Nel 1974 senza Lung, Chiang recita nella coproduzione Shaw-Hammer \"La leggenda dei 7 vampiri d'oro\" accanto al divo dell'horror britannico Peter Cushing, ma il film non ottiene il successo sperato e non internazionalizza Chiang.\nNel 1973, Chiang lasci\u00f2 Hong Kong insieme al mentore Chang Cheh per fondare una casa di produzione indipendente con il nome di Chang's Scope Company. Con il patrocinio e l'incoraggiamento di Run Run Shaw, le pellicole della compagnia continuarono ad essere distribuite attraverso i canali della famiglia Shaw. Fu nella Chang's Scope Company che Chiang debutt\u00f2 alla regia, cimentandosi anche nella scrittura di sceneggiature e nella produzione cinematografica.Alla fine degli anni '70 Chiang continuava ancora la propria carriera di attore, recitando sotto la regia di personalit\u00e0 quali Lee Han Chiang, Hsueh Li Pao, Ho Meng-hua e Lau Kar Leung. Negli anni '80 entr\u00f2 anche nelle produzioni del piccolo schermo, a partire da \"The Green Dragon Conspiracy\", \"Princess Chang Ping\" e \"Dynasty\" del 1981. A met\u00e0 degli anni '80 collabor\u00f2 con entrambi i fratelli, Paul Chun e Derek Yee, alla produzione, regia e recitazione della commedia \"Legend of the Owl\". Chiang recit\u00f2 in altri ruoli comici, in particolare nelle produzioni \"The Challenger\" e \"The Loot\", dirette da Eric Tsang. Tra la fine degli anni '80 e l'inizio degli anni '90, Chiang diresse i lungometraggi \"Heaven Can Help\", \"Silent Love\", \"The Wrong Couples\", \"Mr. Handsome\", \"Double Fattiness\", \"My Dear Son\", \"Will of Iron\" e \"Mother of a Different Kind\". Anche negli anni 2000 ha continuato a lavorare nell'industria cinematografica e televisiva non solo in Cina e a Hong Kong, ma anche in Corea del Sud, in produzioni come \"Election\", \"Daisy\", \"Revolving Doors Of Vengeance\", \"Lethal Weapons of Love and Passion\", \"Land of Wealth\", \"The Family Link\" e la serie televisiva del 2007 \"The Gem of Life\". Nel 2006 ha ricevuto una nomination come \"Miglior Attore non Protagonista\", per il ruolo interpretato nella serie del canale televisivo TVB \"Revolving Doors of Vengeance\".\nNel 2004 Chiang fu introdotto nella Avenue of Stars di Hong Kong, corrispettivo della Hollywood Walk of Fame, come onorificenza per la sua carriera nel cinema di Hong Kong. Purtroppo nonostante i vari successi girati in coppia con Ti Lung, la frattura fra i due non si \u00e8 mai ricomposta e non hanno mai pi\u00f9 lavorato assieme."}
{"id": "5263419", "revid": "123009690", "url": "https://it.wikipedia.org/wiki?curid=5263419", "title": "Lars Veldwijk", "text": "Biografia.\nNato nei Paesi Bassi, suo padre Harry \u00e8 originario invece del Sudafrica, della zona di Gauteng.\nCarriera.\nClub.\nVolendam e Utrecht.\nVeldwijk ha cominciato la carriera con la maglia del Volendam, compagine all'epoca militante nell'Eerste Divisie, seconda serie del campionato olandese. Ha esordito in campionato in data 21 gennaio 2011, subentrando a Melvin Platje nel successo per 0-2 maturato sul campo dello RBC Roosendaal. Ha disputato 2 partite nel corso di quella stessa stagione.\nL'anno successivo \u00e8 stato ingaggiato dall'Utrecht, in Eredivisie. Ha debuttato nella massima divisione locale il 5 febbraio 2012, sostituendo Frank Demouge nella vittoria esterna per 0-2 sull'Ajax. Veldwijk ha giocato 5 partite in Eredivisie con questa casacca, senza mettere a referto alcuna marcatura.\nDordrecht.\nIl 24 giugno 2012, l'Utrecht ha reso noto d'aver ceduto Veldwijk al Dordrecht con la formula del prestito. Il 10 agosto ha effettuato il proprio esordio in squadra, quando \u00e8 sceso in campo in luogo di Jessy Mayele nel pareggio per 1-1 arrivato sul campo dell'Emmen. Il 27 agosto \u00e8 arrivata la prima rete, attraverso cui ha contribuito al successo esterno per 2-4 in casa del Den Bosch. In quella stessa annata, il Dordrecht ha raggiunto la qualificazione per la Nacompetitie, il sistema di play-off olandese che determina la promozione in Eredivisie: la squadra \u00e8 stata eliminata dai Go Ahead Eagles nel primo turno delle stesse. Veldwijk ha chiuso la stagione a quota 36 presenze e 19 reti, tra tutte le competizioni.\nExcelsior.\nL'anno seguente \u00e8 passato all'Excelsior, a titolo definitivo. Ha debuttato il 2 agosto 2013, venendo impiegato da titolare nel pareggio casalingo per 2-2 contro l'Helmond Sport. Il 16 agosto ha trovato la prima rete, nella sconfitta interna per 1-2 contro il Willem II. Il 4 aprile 2014 ha segnato una tripletta ai danni del Telstar. Al termine della stagione, l'Excelsior ha partecipato alla Nacompetitie, attraverso cui si \u00e8 guadagnata la promozione in Eredivisie: Veldwijk si \u00e8 laureato capocannoniere del campionato.\nNottingham Forest.\nIl 7 agosto 2014, gli inglesi del Nottingham Forest hanno annunciato ufficialmente l'ingaggio del calciatore, a titolo definitivo. Ha scelto la maglia numero 14. Il 16 agosto ha giocato la prima partita in Championship, quando ha sostituito Matty Fryatt nel pareggio per 2-2 maturato sul campo del Bolton. Ha chiuso la stagione con 14 presenze tra tutte le competizioni, senza segnare alcuna rete.\nPEC Zwolle.\nIl 30 giugno 2015, il PEC Zwolle ha annunciato ufficialmente d'aver ingaggiato Veldwijk con la formula del prestito. \u00c8 tornato a calcare i campi dell'Eredivisie in data 12 agosto, impiegato da titolare nel pareggio per 2-2 contro il Cambuur. Il 23 agosto ha segnato la prima rete nella massima divisione locale, nel successo casalingo per 2-1 sul Twente. Il 12 settembre ha segnato una tripletta contro la sua ex squadra dell'Excelsior, sfida terminata con una vittoria del PEC Zwolle per 3-0. Ha terminato la stagione a quota 36 presenze e 14 reti, tra campionato e coppa.\nKortrijk.\nTornato brevemente al Nottingham Forest per fine prestito, il 23 agosto 2016 ha avuto modo di trovare la prima rete con questa maglia, nel successo esterno per 1-2 sul Millwall, partita valida per l'edizione stagionale della Football League Cup. Il 31 agosto 2016 \u00e8 passato ai belgi del Kortrijk, a cui si \u00e8 legato con un accordo quadriennale. Ha disputato il primo incontro in squadra il 26 ottobre, sostituendo Elohim Rolland nel pareggio per 1-1 contro l'Eupen. Il 18 dicembre successivo \u00e8 arrivata l'unica rete in squadra, nella sconfitta per 5-1 subita in casa del Club Bruges.\nAalesund.\nIl 31 marzo 2017, ultimo giorno del calciomercato locale, i norvegesi dell'Aalesund hanno comunicato sul loro sito internet d'aver ingaggiato Veldwijk con la formula del prestito, fino al 31 luglio successivo: il club si \u00e8 riservato anche un'opzione per l'acquisto a titolo definitivo. Ha esordito in Eliteserien il 2 aprile, subentrando ad Edward Gyasi nella sconfitta per 3-1 maturata sul campo dello Stab\u00e6k. Il 17 aprile ha trovato la prima rete, nel 3-1 inflitto al Lillestr\u00f8m.\nGroningen e Sparta.\nIl 12 luglio 2017, il Groningen ha reso noto d'aver ingaggiato Veldwijk con la formula del prestito: ha scelto la maglia numero 9.\nL'anno seguente passa allo Sparta Rotterdam con cui in un anno e mezzo mette insieme in tutto 56 presenze e 29 gol contribuendo con 24 reti al ritorno in Eredivisie.\nJeonbuk Motors.\nNel gennaio del 2020 si trasferisce in Corea del Sud firmando un contratto biennale con il Jeonbuk Motors.\nNazionale.\nIn virt\u00f9 delle sue origini sudafricane, il 27 ottobre 2016 \u00e8 stato convocato dal commissario tecnico del Ephraim Mashaba in vista delle sfide contro e , da disputarsi rispettivamente il 12 ed il 15 novembre. Rimasto in panchina nella sfida contro il Senegal, \u00e8 stato schierato titolare nel pareggio per 1-1 contro il Mozambico.\nStatistiche.\nPresenze e reti nei club.\n\"Statistiche aggiornate al 24 dicembre 2017.\""}
{"id": "5263422", "revid": "1315817", "url": "https://it.wikipedia.org/wiki?curid=5263422", "title": "Sylvestre Fran\u00e7ois Lacroix", "text": "Biografia.\nCrebbe in una famiglia povera ma riusc\u00ec comunque ad avere una buona istruzione. Mostr\u00f2 un talento particolare per la matematica, calcolando i moti dei pianeti all'et\u00e0 di quattordici anni. Nel 1782, diciassettenne, divent\u00f2 insegnante di matematica alla \"\u00c9cole Gardes de Marine\" di Rochefort. Torn\u00f2 a Parigi e insegn\u00f2 astronomia e matematica al Lyc\u00e9e. Nel 1787 fu co-vincitore del gran premio dell'Acad\u00e9mie des Sciences, ma non ricevette mai il premio. Spos\u00f2 Marie Nicole Sophie Arcambal. Quando il Lyc\u00e9e fu abolito, si trasfer\u00ec in provincia.\nA Besan\u00e7on, dal 1788, insegn\u00f2 matematica, fisica e chimica alla \"\u00c9cole d'Artillerie\". Nel 1793 sostitu\u00ec Pierre-Simon Laplace nei corpi di artiglieria. Nel 1794 aiut\u00f2 Gaspard Monge, suo maestro, a produrre materiale didattico per un corso di geometria descrittiva. Nel 1799 divent\u00f2 professore alla \u00c9cole Polytechnique. Lo stesso anno fu eletto nel nuovo \"Institut National des Sciences et des Arts\". Nel 1812 cominci\u00f2 a insegnare nel Coll\u00e8ge de France, e ottenne la cattedra di matematica nel 1815.\nLacroix scrisse la maggior parte delle sue opere allo scopo di migliorare i propri corsi: produsse molti importanti libri di testo di matematica, e traduzioni in inglese di questi furono usate nelle universit\u00e0 britanniche per oltre cinquant'anni. Nel 1812, Babbage fond\u00f2 \"The Analytical Society\" per la traduzione di \"Differential and Integral Calculus\" e il libro fu tradotto in inglese nel 1816 da George Peacock.\nGli \u00e8 stato dedicato il cratere Lacroix sulla Luna."}
{"id": "5263424", "revid": "1305772", "url": "https://it.wikipedia.org/wiki?curid=5263424", "title": "Power Drift", "text": " \u00e8 un videogioco arcade del genere simulatore di guida pubblicato da SEGA nel 1988. Creato da Yu Suzuki, autore di \"Out Run\", ha ricevuto numerose conversioni, di cui quelle per computer pubblicate dalla Activision nel 1989.\nModalit\u00e0 di gioco.\nIn \"Power Drift\" sono presenti 25 circuiti divisi in gruppi da cinque; ciascun gruppo ha una diversa ambientazione di sfondo e pu\u00f2 essere selezionato liberamente a inizio partita. Si pu\u00f2 scegliere tra 12 piloti alla guida di dune buggy di differenti colori, ognuno caratterizzato da animazioni caratteristiche quando sorpassa o quando ha un incidente, ad esempio salutano o fanno il gesto dell'ombrello alle auto sorpassate. Gli altri 11 piloti si avranno come avversari in gara. Ogni corsa \u00e8 composta da quattro giri e per passare al livello successivo \u00e8 necessario arrivare nelle prime tre posizioni, altrimenti si ha il game over.\nLa visuale \u00e8 tridimensionale dal retro del veicolo e i tracciati presentano molte curve, saliscendi simili a montagne russe, ostacoli a bordo pista, terreni irregolari, salti e chicane. Il cambio delle marce, solo due, \u00e8 manuale. Gli scontri pi\u00f9 diretti con altre vetture possono causare incidenti con testacoda. A volte \u00e8 possibile anche precipitare dalle sezioni elevate del tracciato. Dopo un incidente si riparte illesi, ma perdendo tempo prezioso. \nNella versione arcade, nelle curve brusche si ha l'effetto di inclinazione laterale dell'immagine a video, di solito non presente nelle conversioni. Inoltre, se il giocatore ottiene la prima posizione in cinque corse, potr\u00e0 guidare una motocicletta di \"Hang-On\" o un jet di \"After Burner\" su un sesto circuito bonus. Il cabinato era disponibile anche in versione con seduta, dotata di inclinazione fino a 20\u00b0 durante la guida.\nLa versione per PC Engine ha un numero ridotto di piloti e di piste, che vanno affrontate sempre in sequenza prestabilita."}
{"id": "5263426", "revid": "1075114", "url": "https://it.wikipedia.org/wiki?curid=5263426", "title": "Sylvestre Lacroix", "text": ""}
{"id": "5263432", "revid": "767487", "url": "https://it.wikipedia.org/wiki?curid=5263432", "title": "Tomba a corridoio", "text": "La tomba a galleria (o a corridoio) \u00e8 una tipo di sepolcro megalitico diffuso in Europa occidentale in un periodo compreso fra il neolitico e l'et\u00e0 del bronzo, tra il 3500 e il 1200 a.C. Destinati alle sepolture collettive, questo tipo di sepolcri sono stati rinvenuti in Catalogna, Francia, Paesi Bassi, Germania, nelle isole Britanniche, in Scandinavia, Sardegna e nel sud Italia.\nDescrizione.\nLe tombe a galleria hanno in comune l'essere composte da un corridoio funerario in cui venivano deposti i corpi. Il corridoio \u00e8 formato lateralmente da delle lastre di piccola e media grandezza poste in verticale che sorreggono dei lastroni orizzontali (piattabanda). In alcuni casi la costruzione era in origine ricoperta da un tumulo."}
{"id": "5263441", "revid": "1573940", "url": "https://it.wikipedia.org/wiki?curid=5263441", "title": "Ho Meng-hua", "text": "Nel 1955 inizi\u00f2 a lavorare per lo Studio Shaw, dove divenne uno dei registi pi\u00f9 prolifici, con un totale di circa 50 film tra la met\u00e0 degli anni '50 e gli anni '80. Molti erano film di Arti Marziali. Era particolarmente interessato a storie di Kung Fu con forti personaggi femminili e lanci\u00f2 l'attrice taiwanese Shi Szu."}
{"id": "5263448", "revid": "6923", "url": "https://it.wikipedia.org/wiki?curid=5263448", "title": "Alois Paroubek", "text": "Il Minor Planet Center gli accredita la scoperta dell'asteroide 1989 Tatry effettuata il 20 marzo 1955 in collaborazione con Regina Podstanick\u00e1."}
{"id": "5263451", "revid": "123822530", "url": "https://it.wikipedia.org/wiki?curid=5263451", "title": "Stemma della Malaysia", "text": "Lo stemma della Malaysia (Lambang negara Malaysia) \u00e8 composto, nella sua parte superiore, da una stella a 14 punte, che rappresenta i 13 Stati e territori federali della Malaysia, nonch\u00e9 la Federazione stessa; in passato il riferimento era agli originari 14 Stati federati, prima che Singapore diventasse indipendente. La mezzaluna situata sotto la stella \u00e8 un simbolo tradizionale dell'Islam, la religione ufficiale della Malaysia.\nI 5 kriss (tipico pugnale malese), situati nella frangia superiore rossa, rappresentano gli ultimi Stati incorporati nella Federazione malese: Johor, Kedah, Kelantan, Perlis e Terengganu. \nI primi Stati che integrarono la Federazione (Negeri Sembilan, Pahang, Perak e Selangor) sono simboleggiati dalle 4 barre verticali (di colore rosso, nero, bianco e giallo) presenti al centro dello stemma. Le bandiere di questi Stati sono formate da combinazioni dei colori delle barre: la bandiera di Negeri Sembilan ha i colori rosso, nero e giallo; quella di Pahang \u00e8 nera e bianca; quella di Perak nera, bianca e gialla; quella di Selangor rossa e gialla.\nSul lato sinistro dello stemma compare una palma sopra un ponte, che \u00e8 l'emblema dello Stato di Penang, mentre sul lato destro \u00e8 raffigurato l'albero di Malacca, simbolo dell'omonimo Stato. \nNella parte inferiore dello stemma (sotto le barre verticali colorate) compaiono invece (da sinistra verso destra) lo stemma di Sabah, il \"bunga raya\" (ibisco), che \u00e8 il fiore nazionale, e lo stemma di Sarawak.\nLo stemma \u00e8 sostenuto ai suoi lati da due tigri, simbolo di forza e di coraggio.\nAl di sotto dello stemma \u00e8 presente un cartiglio, sul quale \u00e8 riportato il motto nazionale in lingua malese, \u201c\"Bersekutu Bertambah Mutu\"\u201d (\"L'unit\u00e0 \u00e8 la forza\")."}
{"id": "5263452", "revid": "599013", "url": "https://it.wikipedia.org/wiki?curid=5263452", "title": "Paul Maltby", "text": "Carriera.\nNel 1942 \u00e8 stato assistente Air Officer Commanding in Estremo Oriente e Air Officer Commanding del comando della RAF a Giava. Cre\u00f2 la formazione del 225th RAF (Bomber) Group il 1 gennaio 1942. Maltby arriv\u00f2 a Giava il 14 febbraio 1942 e impost\u00f2 il suo quartier generale a Sukabumi. Gli alleati subirono pesanti perdite da parte dell'aviazione giapponese.\nIl 22 febbraio 1942, il Comando ABDA venne sciolto. L'esercito giapponese sbarc\u00f2 a Giava tra alla fine di febbraio e l'inizio di marzo. Le forze alleate vennero rapidamente sconfitte sia a terra che in mare. Il 12 marzo 1942, i comandanti britannici, australiani e americani vennero chiamati a Bandung dove venne firmata la resa in presenza del tenente generale Masao Maruyama, comandante delle forze giapponesi nell'area.\nDal 1942 al 1945 \u00e8 stato un prigioniero di guerra."}
{"id": "5263457", "revid": "599013", "url": "https://it.wikipedia.org/wiki?curid=5263457", "title": "Karl Darlow", "text": "Biografia.\n\u00c8 nipote di Ken Leek, ex calciatore professionista.\nStatistiche.\nPresenze e reti nei club.\n\"Statistiche aggiornate al 20 ottobre 2020.\""}
{"id": "5263461", "revid": "125871268", "url": "https://it.wikipedia.org/wiki?curid=5263461", "title": "Giovanni Foscolo", "text": "Biografia.\nRegistrato all'anagrafe come Gian Dionisio viene sempre chiamato Giovanni dal fratello Ugo.\nNel 1798 \u00e8 sottotenente presso la Scuola Militare di Modena per il genio e l'artiglieria. A Modena partecipa all'attivit\u00e0 politica e risulta tra i collaboratori del locale \"Giornale repubblicano\". Sempre nel 1798 \u00e8 cofondatore con il fratello Ugo a Bologna del giornale \"Il Genio Democratico\" che andr\u00e0 in stampa con alcuni numeri nei mesi di settembre ottobre di quell'anno. Nel 1799 Giovanni, diventato ufficiale di artiglieria, \u00e8 in Francia, prima a Nizza, poi a Digione ed infine a Parigi.\nGiovanni muore a Venezia nel 1801.\nLa morte.\nSulla morte l'unico dato certo \u00e8 quello che riportano il Martinetti e il Mestica, i due principali biografi foscoliani citati sempre da Antona Traversi:\nLa storia per\u00f2 non \u00e8 chiara perch\u00e9 il certificato di morte apparentemente attesterebbe un'altra verit\u00e0:\nLa sepoltura eseguita in piena notte suggerisce tuttavia quelle procedure previste per il suicidio dalle consuetudini del tempo (negazione di esequie religiose, sepoltura in zone apposite dei camposanti, confisca dei beni).\nInoltre esistono testimonianze estranee alla famiglia che confermano la tesi del suicidio, tra esse ricordiamo quella di Giulio Carcano.\nLe righe del Carcano sono le uniche che attestino anche la modalit\u00e0 del suicidio. Le altre voci (che Giovanni si fosse ucciso ingerendo veleno per topi, che Giovanni si fosse ucciso al cospetto della madre) si sono venute a creare a posteriori e non sono suffragate da alcuna fonte.\nA Giovanni, Ugo dedic\u00f2 il sonetto \"In morte del fratello Giovanni\"."}
{"id": "5263465", "revid": "57872", "url": "https://it.wikipedia.org/wiki?curid=5263465", "title": "Unione dei comuni montani della Valle Prino", "text": "L'Unione dei comuni montani della Valle Prino \u00e8 un'unione di comuni della Liguria, in provincia di Imperia, formata dai comuni di Dolcedo, Prel\u00e0 e Vasia.\nStoria.\nL'unione \u00e8 nata con atto costitutivo del 10 dicembre 2014 firmato nel municipio di Dolcedo dai rappresentanti locali della valle imperiese.\nL'ente locale ha sede a Dolcedo. Il primo presidente del Consiglio dell'Unione \u00e8 Giovanni Danio (sindaco di Dolcedo).\nDescrizione.\nL'unione dei comuni comprende quella parte montana del territorio imperiese attraversato dal torrente Prino, ad ovest del capoluogo provinciale.\nIn attesa dell'approvazione dello statuto ufficiale l'Unione dovrebbe occuparsi di questi servizi:"}
{"id": "5263468", "revid": "767487", "url": "https://it.wikipedia.org/wiki?curid=5263468", "title": "Tri-Polar", "text": "Tri-Polar \u00e8 il terzo album in studio del gruppo alternative rock australiano Sick Puppies; pubblicato il 14 luglio 2009, \u00e8 il secondo album del gruppo con una major discografica.\nNel 2011 l'album \u00e8 stato ripubblicato con una copertina differente e un disco bonus in pi\u00f9, contenente tracce acustiche e materiale inedito."}
{"id": "5263469", "revid": "86599", "url": "https://it.wikipedia.org/wiki?curid=5263469", "title": "233661 Alytus", "text": "233661 Alytus \u00e8 un asteroide della fascia principale. Scoperto nel 2008, presenta un'orbita caratterizzata da un semiasse maggiore pari a 2,3526660\u00a0UA e da un'eccentricit\u00e0 di 0,0556726, inclinata di 3,80628\u00b0 rispetto all'eclittica.\nL'asteroide \u00e8 dedicato all'omonima localit\u00e0 lituana."}
{"id": "5263495", "revid": "235890", "url": "https://it.wikipedia.org/wiki?curid=5263495", "title": "Equazione differenziale autonoma", "text": ""}
{"id": "5263496", "revid": "57872", "url": "https://it.wikipedia.org/wiki?curid=5263496", "title": "Unione dei comuni del Beigua", "text": "L'Unione dei comuni del Beigua \u00e8 un'unione di comuni della Liguria, in provincia di Savona, formata dai comuni di Sassello ed Urbe.\nStoria.\nL'unione \u00e8 nata con atto costitutivo del 10 dicembre 2014 firmato nel municipio di Sassello dai due rappresentanti locali del territorio.\nL'ente locale ha sede a Sassello. Il primo rappresentante locale, designato il giorno della firma dell'atto costitutivo, \u00e8 Daniele Buschiazzo in qualit\u00e0 di sindaco del comune - sede dell'Unione.\nDescrizione.\nL'unione dei comuni comprende quella parte di territorio dell'entroterra savonese dominato dalla vetta del monte Beigua.\nPer statuto l'Unione si occupa di questi servizi:"}
{"id": "5263498", "revid": "697352", "url": "https://it.wikipedia.org/wiki?curid=5263498", "title": "Jean Th\u00e9ophile Leclerc", "text": "Biografia.\nUltimo di cinque figli di Gr\u00e9goire Leclerc, un ingegnere civile, nel 1789 entr\u00f2 a far parte della Guardia Nazionale. Un anno dopo salp\u00f2 da Bordeaux verso la Martinica come agente di commercio e l\u00e0 prese parte alle rivolte scoppiate nell'isola: arrestato, venne ricondotto in Francia. In patria si arruol\u00f2 nell'esercito finch\u00e9, nel febbraio 1792, venne scelto come rappresentante di 17 granatieri implicati nella rivolta in Martinica: giunto a Parigi, Leclerc ne peror\u00f2 la causa davanti all'Assemblea legislativa e al Club dei Giacobini, dove ottenne un grande successo. Sempre davanti al Club dei Giacobini, Leclerc si produsse in un nuovo intervento per chiedere la pena capitale per il re Luigi XVI e la regina Maria Antonietta.\nTornato a servire nell'esercito, prese parte alla battaglia di Jemmapes. Si trasfer\u00ec quindi a Lione, dove venne presto coinvolto nell'attivit\u00e0 politica ed inviato a Parigi come deputato speciale. A Parigi, Leclerc subito si diede da fare per organizzare la lotta ai Girondini: allontanato dai Giacobini stessi per le sue posizioni troppo radicali, si inser\u00ec nel gruppo degli Enrag\u00e9s guidato da Jacques Roux.\nDopo la morte di Marat, avvenuta il 13 luglio 1793, Leclerc cerc\u00f2 di proporsi come suo successore presso l'opinione pubblica, pubblicando una rivista chiamata \"L'ami du peuple par Leclerc\", uscita in 24 numeri fino a settembre, nella quale si chiedevano provvedimenti quali un tetto massimo ai prezzi e l'esecuzione di tutte le persone sospette di attivit\u00e0 controrivoluzionarie. I Giacobini, infastiditi dagli attacchi incessanti di Leclerc, ne disposero l'arresto e il giornale cess\u00f2 cos\u00ec le pubblicazioni. Nel novembre del 1793 spos\u00f2 Pauline L\u00e9on, membro della Societ\u00e0 delle repubblicane rivoluzionarie, e con lei e con Claire Lacombe, altra esponente di spicco della medesima Societ\u00e0, venne arrestato nell'aprile 1794. Liberato nell'agosto successivo, Leclerc fece perdere le proprie tracce. Da una lettera della moglie, si pu\u00f2 desumere che fosse ancora in vita nel 1804."}
{"id": "5263504", "revid": "878873", "url": "https://it.wikipedia.org/wiki?curid=5263504", "title": "Jean T\u00e9ophile Leclerc", "text": ""}
{"id": "5263505", "revid": "767487", "url": "https://it.wikipedia.org/wiki?curid=5263505", "title": "Ivan Mikuli\u0107", "text": "Ha partecipato all'Eurovision Song Contest 2004 come rappresentante della Croazia presentando il brano \"You Are The Only One\"."}
{"id": "5263506", "revid": "57872", "url": "https://it.wikipedia.org/wiki?curid=5263506", "title": "Unione di comuni Stura, Orba e Leira", "text": ""}
{"id": "5263527", "revid": "1666804", "url": "https://it.wikipedia.org/wiki?curid=5263527", "title": "Aulo Terenzio Varrone Murena", "text": "Era figlio naturale di Aulo Terenzio Varrone, e fratello adottivo di Lucio Licinio Varrone Murena. Sua sorella, Terenzia, spos\u00f2 il potente Gaio Mecenate, consigliere e amico di Augusto. \nNel 54 a.C. ricopr\u00ec il tribunato della plebe e a settembre pose il veto alla \"lex de tacito iudicio\", che proponeva di avviare dei procedimenti giudiziari privati nei confronti dei quattro candidati al consolato, Memmio, Domizio Calvino, Scauro e Messalla, tutti quanti coinvolti in uno scandalo di corruzione.\nNel 25 a.C. Aulo guid\u00f2 per ordine di Augusto una spedizione militare contro i Salassi, trib\u00f9 ubicata nell'odierna Valle d'Aosta, che aveva creato dei problemi ai Romani nella zona del passo del Gran San Bernando, che aveva un'importanza strategica fondamentale. I Salassi furono sconfitti e, secondo Strabone, venduti in massa come schiavi, mentre Cassio Dione minimizza il numero di coloro che furono ridotti in schiavit\u00f9. Nel 24 a.C. Murena cre\u00f2 la colonia di \"Augusta Praetoria Salassorum\" (Aosta) nel cuore del territorio dei Salassi. Divenne console insieme ad Augusto nel 23 a.C., ma mor\u00ec poco dopo l'inizio del suo consolato. Al suo posto subentr\u00f2 Gneo Calpurnio Pisone. Poco dopo la morte di Aulo, il fratello adottivo Lucio Licinio Varrone Murena fu accusato di aver cospirato insieme a Fannio Cepione contro Augusto."}
{"id": "5263531", "revid": "69933002", "url": "https://it.wikipedia.org/wiki?curid=5263531", "title": "Tales of Phantasia and Narakiri Dungeon!", "text": ""}
{"id": "5263533", "revid": "69933014", "url": "https://it.wikipedia.org/wiki?curid=5263533", "title": "Ludger Kresnik", "text": ""}
{"id": "5263534", "revid": "69933023", "url": "https://it.wikipedia.org/wiki?curid=5263534", "title": "Jude Mathis", "text": ""}
{"id": "5263536", "revid": "149485", "url": "https://it.wikipedia.org/wiki?curid=5263536", "title": "Campionati mondiali di slittino 1970", "text": "I Campionati mondiali di slittino 1970, quattordicesima edizione della manifestazione organizzata dalla Federazione Internazionale Slittino, si tennero il 31 gennaio ed il 1\u00ba febbraio 1970 a Sch\u00f6nau am K\u00f6nigssee, in Germania Ovest, sulla pista di K\u00f6nigssee, la stessa sulla quale si svolsero le competizioni iridate l'anno precedente, e furono disputate gare in tre differenti specialit\u00e0: nel singolo uomini ed in quello donne e nel doppio.\nVincitrice del medagliere fu la squadra tedesca occidentale che conquist\u00f2 tre medaglie, tra le quali il titolo nel singolo uomini con Josef Fendt, la nazionale austriaca ottenne l'oro nel doppio grazie a Manfred Schmid ed Ewald Walch che bissarono il titolo ottenuto l'anno precedente; per Walch questo fu il suo terzo trionfo mondiale dopo quello conseguito anche a Garmisch-Partenkirchen 1960. La terza medaglia d'oro della competizione fu vinta dalla rappresentante polacca Barbara Piecha nella prova individuale femminile.\nRisultati.\nSingolo uomini.\nLa gara fu disputata su quattro \"manches\" nell'arco di due giorni e presero parte alla competizione 80 atleti in rappresentanza di 16 differenti nazioni; campione uscente era l'austriaco Josef Feistmantl, che concluse la prova al secondo posto, ed il titolo fu conquistato dal tedesco occidentale Josef Fendt mentre terzo giunse il tedesco orientale Wolfgang Scheidel, gi\u00e0 bronzo ai mondiali dell'anno precedente e vincitore dell'oro nel doppio in quelli del 1965.\nSingolo donne.\nLa gara fu disputata su quattro \"manches\" nell'arco di due giorni e presero parte alla competizione 27 atlete in rappresentanza di 10 differenti nazioni; campionessa uscente era la tedesca orientale Petra Tierlich, nel frattempo ritiratasi dalle competizioni, ed il titolo fu conquistato dalla polacca Barbara Piecha davanti alle tedesche dell'Ovest Christina Schmuck, gi\u00e0 vincitrice della medaglia d'argento ai Giochi di e di quella di bronzo agli scorsi mondiali, e di Elisabeth Demleitner. In questa gara per la prima volta un atleta non europeo giunse nelle prime dieci posizioni ai mondiali: fu la statunitense Kathleen Ann Roberts che si classific\u00f2 ottava.\nDoppio.\nLa gara fu disputata su due \"manches\" nell'arco di un solo giorno e presero parte alla competizione 48 atleti in rappresentanza di 9 differenti nazioni; campioni uscenti erano gli austriaci Manfred Schmid ed Ewald Walch, che riuscirono a bissare il titolo ottenuto nell'edizione precedente davanti alle coppie tedesche orientali composte da Klaus-Michael Bonsack e Michael K\u00f6hler, che ottennero il bronzo negli scorsi mondiali, e da Reinhard Bredow ed Horst H\u00f6rnlein, che in quella stessa edizione giunsero secondi."}
{"id": "5263556", "revid": "767487", "url": "https://it.wikipedia.org/wiki?curid=5263556", "title": "Love Ain't No Stranger", "text": "Love Ain't No Stranger \u00e8 una power ballad del gruppo musicale britannico Whitesnake, estratta come singolo dall'album che ha portato il gruppo al successo negli Stati Uniti, ovvero \"Slide It In\" del 1984. Il singolo ha raggiunto la posizione numero 44 della Official Singles Chart nel Regno Unito e la numero 34 della Mainstream Rock Songs negli Stati Uniti.\nComposizione.\nScritta dal cantante David Coverdale assieme al chitarrista Mel Galley, la canzone parte con un'introduzione di tastiere di Jon Lord, prima di lasciare il posto alla voce di Coverdale. Il pezzo mantiene un tempo lento fino a quando non entrano in scena chitarre e batteria, guidando il ritmo verso un sound pi\u00f9 hard rock. Il ritmo ritorna pi\u00f9 soffuso nella parte centrale ed alla fine della canzone. L'introduzione alle tastiere era stata originariamente composta per essere eseguita dalle chitarre. Il batterista Cozy Powell ha riferito a David Coverdale che \"Love Ain't No Stranger\" \u00e8 la migliore canzone su cui abbia mai suonato la batteria.\nLa canzone \u00e8 stata accolta ottimamente ed \u00e8 rimasta per anni un punto fermo nelle scalette dei concerti degli Whitesnake. Eduardo Rivadavia del portale AllMusic ha descritto questa canzone come \u00abuna delle pi\u00f9 grandi power ballad del decennio, senza escludere nessuna.\u00bb\nVideo musicale.\nPer \"Love Ain't No Stranger\" \u00e8 stato realizzato un videoclip che mostra gli Whitesnake mentre eseguono la canzone in un finto concerto, alternati a scene in cui si vede David Coverdale che corre appresso a una donna sconosciuta. Alla fine del video, Coverdale sale su un camion e abbraccia la donna, ma come si gira egli vede che questa si \u00e8 scambiata con un'altra, mentre la donna originale \u00e8 in piedi a terra. Il camion poi si allontana e Coverdale fissa la donna mentre scompare nella nebbia.\nNel video appare per la prima volta la nuova formazione degli Whitesnake, senza pi\u00f9 Jon Lord alle tastiere, e con John Sykes alla chitarra e Neil Murray al basso."}
{"id": "5263562", "revid": "729019", "url": "https://it.wikipedia.org/wiki?curid=5263562", "title": "Gneo Senzio Saturnino (console 41)", "text": "Quando Caligola venne assassinato egli fece un discorso in Senato con il quale salut\u00f2 il ritorno della libert\u00e0, invitando i suoi colleghi senatori a preservarla. Egli si prepar\u00f2 insieme ad un altro senatore, Pomponio Secondo, a opporsi all'elezione di Claudio al soglio imperiale, ma quest'ultimo riusc\u00ec a ottenere alla fine l'appoggio senatorio. Lo storico Eutropio indica Senzio come uno dei comandanti coinvolti nella conquista della Britannia."}
{"id": "5263566", "revid": "432055", "url": "https://it.wikipedia.org/wiki?curid=5263566", "title": "Slide It in", "text": ""}
{"id": "5263587", "revid": "1442080", "url": "https://it.wikipedia.org/wiki?curid=5263587", "title": "Personaggi di Dragon Quest", "text": "Questa voce ospita una lista, con relativa descrizione, dei personaggi principali apparsi nei titoli della serie di videogiochi JRPG Dragon Quest. I nomi si riferiscono alle versioni americane dei giochi. \nDragon Quest.\nDi seguito, saranno descritti i personaggi principali del videogioco \"Dragon Quest\":\nDragon Quest II.\nDi seguito, saranno descritti i personaggi principali del videogioco \"\":\nDragon Quest III.\nDi seguito, saranno descritti i personaggi principali del videogioco \"\":\nDragon Quest IV.\nDi seguito, saranno descritti i personaggi principali del videogioco \"\":\nDragon Quest V.\nDi seguito, saranno descritti i personaggi principali del videogioco \"\":\nDragon Quest VI.\nDi seguito, saranno descritti i personaggi principali del videogioco \"\":\nDragon Quest VII.\nDi seguito, saranno descritti i personaggi principali del videogioco \"\":\nDragon Quest IX.\nDi seguito, saranno descritti i personaggi principali del videogioco \"\":\nDragon Quest X.\nIn \"Dragon Quest X\" esistono sei razze: Umani, Orchi, Elfi, Nani, Puklipo e Weddie. Il giocatore inizia il gioco come Umano, ma ad un certo punto del gioco, ha la possibilit\u00e0 di scegliere una delle altre cinque razze."}
{"id": "5263590", "revid": "2011108", "url": "https://it.wikipedia.org/wiki?curid=5263590", "title": "Claudas", "text": "Claudas \u00e8 un immaginario sovrano franco che appare nelle leggende arturiane. Il suo regno viene chiamato \"Terre Deserte\" o \"Land Laid Waste\", cos\u00ec chiamato a seguito delle devastazioni fatte da Uther Pendragon. Claudas dichiar\u00f2 guerra a Ban e a re Bors il Vecchio all'inizio del regno di Art\u00f9, riuscendo a conquistare molte delle loro terre. Sebbene Ban e Bors aiutino Art\u00f9 nelle sue guerre contro i sovrani ribelli in Britannia, egli non riesce a inviargli aiuti per fronteggiare Claudas. Fu proprio combattendo contro quest'ultimo che Bors trov\u00f2 la morte. I figli di quest'ultimo, Bors il Giovane Lionel, furono presi in ostaggio da Claudas, che li allev\u00f2 alla sua corte. Quando Ban mor\u00ec, suo figlio Lancillotto fu preso e allevato dalla Dama del Lago nel suo palazzo subacqueo. Una volta cresciuti i due fratelli uccisero il figlio di Claudas, Dorin, raggiungendo poi il cugino Lancillotto presso la Dama del Lago. Tutti e tre si recarono poi a Camelot, diventando cavalieri della Tavola Rotonda. L'anno successivo Caudas fece prigioniero un cugino di Ginevra. Art\u00f9, Bors e Lionel decisero allora di regolare i conti col sovrano nemico. Lo sconfissero e gli tolsero tutte le terre per implementarle al vasto impero di Re Art\u00f9. Cos\u00ec il vecchio sovrano si rifugi\u00f2, ormai in disgrazia, a Roma. Il figlio di Claudas, il Claudin, divenne invece un eccellente cavaliere e un uomo virtuoso e alla fine insieme ad altri cavalieri si rec\u00f2 alla ricerca del Sacro Graal. \u00c8 probabile che la figura di Claudas sia basata si quelle storiche di alcuni sovrani franchi, soprattutto Clodio e Clodoveo II. Le sue conquiste assomigliano a quelle di Clodoveo e a volte viene considerato un antenato di quest'ultimo."}
{"id": "5263601", "revid": "1964823", "url": "https://it.wikipedia.org/wiki?curid=5263601", "title": "Turn- und Sportverein M\u00fcnchen von 1860 2013-2014", "text": "Questa voce raccoglie le informazioni riguardanti il Turn- und Sportverein M\u00fcnchen von 1860 nelle competizioni ufficiali della stagione 2013-2014.\nStagione.\nPer questa stagione l'obiettivo della societ\u00e0 \u00e8 ben definito: la promozione in Bundesliga. Come nuovo presidente subentra Gerhard Mayrofer. Nonostante alcuni nuovi (ma non rilevanti) acquisti, dopo poche partite \u00e8 evidente che la squadra, continuando cos\u00ec, non potr\u00e0 disputare un campionato di vertice. Dopo la sconfitta casalinga per 0-2 contro l' l'allenatore Alex Schmidt viene esonerato. Al suo posto subentra Friedhelm Funkel, gi\u00e0 autore di ben cinque promozioni con cinque squadre diverse. All'inizio la squadra sembra giocare meglio, con maggiore fluidit\u00e0, ma i risultati non cambiano. A gennaio arrivano il giovane attaccante giapponese Y\u016bya \u014csako in prestito dai Kashima Antlers e il terzino Markus Steinh\u00f6fer, che precedentemente militava nel Basilea. Neanche i nuovi arrivati, per\u00f2, riescono a cambiare le sorti del campionato del 1860. Si hanno, intanto, dei cambi in societ\u00e0: si dimettono infatti sia l'amministratore delegato sia il direttore sportivo, rimpiazzati poco dopo da due nuove persone che sembrano portare nuove idee per pianificare al meglio la stagione successiva. A poche giornate dalla fine anche Funkel viene esonerato e a guidare la squadra nelle ultime partite \u00e8 l'allenatore in seconda. Il campionato si conclude con un deludente settimo posto e anche le presenze allo stadio continuano a calare.\nOrganigramma societario.\nArea tecnica"}
{"id": "5263606", "revid": "256896", "url": "https://it.wikipedia.org/wiki?curid=5263606", "title": "Torri costiere del granducato di Toscana", "text": ""}
{"id": "5263608", "revid": "599013", "url": "https://it.wikipedia.org/wiki?curid=5263608", "title": "Jim Jontz", "text": "Biografia.\nNato ad Indianapolis, subito dopo il college Jontz entr\u00f2 in politica con il Partito Democratico e a soli ventidue anni riusc\u00ec a farsi eleggere all'interno della legislatura statale dell'Indiana.\nDopo dodici anni di permanenza, abbandon\u00f2 la legislatura statale per candidarsi al Congresso e riusc\u00ec a vincere un seggio alla Camera dei Rappresentanti, lasciato vacante dal deputato repubblicano Elwood Hillis. Nonostante fosse un democratico progressista che si candidava in un distretto tendenzialmente conservatore, Jontz venne riconfermato per altri due mandati da deputato nel 1988 e nel 1990, ma nel 1992 perse le elezioni e fu costretto ad abbandonare il seggio.\nDue anni dopo si candid\u00f2 per il Senato contro il repubblicano in carica Dick Lugar, ma venne sconfitto con ampio margine.\nDurante il suo servizio pubblico, Jontz fu molto attivo nelle questioni ecologiche e divenne un esponente dell'ambientalismo. Questo suo impegno gli valse l'appoggio di alcune celebrit\u00e0 come Carole King, Don Henley e Bob Weir. Dopo aver lasciato il Congresso, Jontz si trasfer\u00ec a Portland, dove fu direttore esecutivo della \"Western Ancient Forest Campaign\" e nel 1999 venne eletto presidente dell'associazione \"Americans for Democratic Action\". Mor\u00ec nel 2007 all'et\u00e0 di cinquantacinque anni per via di un tumore."}
{"id": "5263614", "revid": "293377", "url": "https://it.wikipedia.org/wiki?curid=5263614", "title": "Timo Liekoski", "text": "Carriera.\nCalciatore.\nFormatosi calcisticamente nelle rappresentative della State University of New York at New Paltz e dell'Hartwick College, ove fu allenato in entrambe le squadre da Al Miller. Nella stagione 1976 fu aggregato come portiere di riserva del pur rimanendo assistente dell'allenatore Miller.\nAllenatore.\nLasciato il calcio giocato divenne l'allenatore della rappresentativa dell'Universit\u00e0 del Wisconsin-Milwaukee e dal 1973 al 1975 di quella dell'Hartwick College, ove sostitu\u00ec Al Miller.\nDal 1976 al 1977 diviene assistente di Miller per i Dallas Tornado.\nNella stagione 1978 diviene l'allenatore degli Houston Hurricane. Nella prima annata chiuse all'ultimo posto della Central Division della American Conference, mentre in quella seguente raggiunse gli ottavi di finale per l'assegnazione del torneo ed ottenendo anche il titolo individuale di miglior allenatore. Negli stessi anni allen\u00f2 lo Houston Summit, squadra di calcio indoor.\nNella stagione 1980 passa alla guida degli Edmonton Drillers, con cui raggiunge i quarti di finale del torneo, mentre nell'annata seguente chiude all'ultimo posto della Northwest Division.\nDal 1981 al 1992 guida club impegnati nei campionati indoor, inizialmente nei New Jersey Rockets, poi nei Cleveland Force ed infine nei Canton Invaders. Dal 1991 al 1994 \u00e8 assistente nella nazionale di calcio degli Stati Uniti d'America, mentre dal 1994 al 1995 \u00e8 alla guida della rappresentativa olimpica.\nDal 1995 al 1996 \u00e8 alla guida dei Columbus Crew. Liekoski guid\u00f2 il club di Columbus nella prima stagione del MLS, raggiungendo le semifinali di conference.\nNel 1997 ritorna in patria per allenare il , con cui ottiene il quinto posto della Veikkausliiga 1997.\nNel 1999 \u00e8 sulla panchina della nazionale di calcio a 5 e della nazionale Under-17 di calcio finlandesi."}
{"id": "5263616", "revid": "287204", "url": "https://it.wikipedia.org/wiki?curid=5263616", "title": "Turn- und Sportverein M\u00fcnchen von 1860 2010-2011", "text": "Questa voce raccoglie le informazioni riguardanti il Turn- und Sportverein M\u00fcnchen von 1860 nelle competizioni ufficiali della stagione 2010-2011.\nStagione.\nQuesta stagione inizia abbastanza bene per i Leoni di Monaco, che per\u00f2 scivolano a met\u00e0 classifica tra novembre e dicembre; alla fine conquistano il nono posto, mentre nella Coppa di Germania sono eliminati nel secondo turno dal Colonia.\nTuttavia durante la stagione si sono manifestati dei problemi economici, che sono stati risolti quando l'investitore giordano Hasan Abdullah Ismaik ha acquistato il 49% delle azioni del centocinquantenario club, il massimo consentito dalla legge, per diciotto milioni di euro.\nOrganigramma societario.\nArea direttiva\nArea tecnica"}
{"id": "5263617", "revid": "1576347", "url": "https://it.wikipedia.org/wiki?curid=5263617", "title": "Bors il Vecchio", "text": ""}
{"id": "5263618", "revid": "83531", "url": "https://it.wikipedia.org/wiki?curid=5263618", "title": "Operazione Ginny", "text": "Le operazioni Ginny I e Ginny II furono due missioni di sabotaggio, entrambe fallite, tentate dallo \"Office of Strategic Services\" (\"O.S.S.\") americano (antesignano della \"C.I.A.\"), durante la campagna in Italia nella Seconda Guerra Mondiale. L'obiettivo delle missioni era di far saltare in aria un tunnel ferroviario nella linea Genova \u2013 Pisa, all'altezza di Framura, in modo da interrompere le comunicazioni tra la Germania e le forze tedesche impegnate, in quel periodo, negli aspri combattimenti di Cassino. \nUna delle particolarit\u00e0 delle missioni, era che i componenti del commando erano quasi tutti statunitensi di origine italiana.\nLa prima missione, \"Ginny I\", fu tentata nella notte tra il 27 ed il 28 febbraio 1944, quando 15 commando sbarcarono sulla terraferma ad ovest del piccolo comune di Framura, in Liguria; non riuscendo ad individuare il tunnel obiettivo del sabotaggio, i commando si resero conto di essere sbarcati nel punto sbagliato, e quindi venne deciso di annullare la missione.\nLa missione \"Ginny II\" fu intrapresa il mese successivo, per tentare di portare a compimento gli intendimenti del piano originale. Il 22 marzo 1944 avvenne un nuovo sbarco, che tuttavia si rivel\u00f2 nuovamente lontano dal punto prestabilito. I commando, impossibilitati a ritornare indietro, vennero infine catturati da forze italo-tedesche due giorni dopo. Inviati a La Spezia per essere interrogati, nonostante vestissero uniformi militari vennero fucilati il 26 marzo, per ordine del comandante del \"LXXV Armee-Korps\", generale Anton Dostler. \nPer questo crimine, alla fine della guerra lo stesso Dostler venne condannato a morte da un tribunale militare americano, e fucilato ad Aversa, il 1\u00ba dicembre 1945.\nQuadro storico di riferimento.\nL'\"Office of Strategic Services\" venne istituito nel giugno del 1942 dal generale William J. Donovan, con lo scopo di acquisire ed analizzare le informazioni di carattere strategico richieste dal \"Joint Chiefs of Staff\", oltre che per condurre operazioni speciali non demandate ad altre unit\u00e0. \nEssendo un organismo di fresca creazione, inizialmente l'OSS era carente di personale esperto e di risorse, e mancava di considerazione da parte degli ufficiali pi\u00f9 conservatori, scettici riguardo all'impiego di forze speciali. Col tempo comunque l'\"OSS\" acquis\u00ec sempre maggiore prestigio, grazie al successo che ottenne nello stabilire contatti, nei territori occupati dal nemico, con segmenti di popolazione favorevoli agli alleati. Tali contatti si rivelarono di importanza vitale soprattutto per il successo dell'\"Operazione Torch\", e l'organizzazione, tra i guerrieri delle comunit\u00e0 tribali del Marocco, di nuclei clandestini di combattenti, con lo scopo di prevenire un possibile attacco dell'Asse alle retrovie alleate. Un fattore importante per il successo di questo tipo di operazioni fu dato dall'impiego di personale bilingue. \nPer questo motivo, in previsione dello sbarco nel continente europeo, l'\"OSS\" istitu\u00ec un nuovo genere di reparto,l'\"Operational Group\" (\"OG\"), ed inizi\u00f2 a selezionare militari americani di seconda generazione, con capacit\u00e0 linguistiche che non fossero limitate al solo inglese. L'obiettivo era di creare piccoli gruppi di specialisti bilingue, con addestramento da commando, i quali, una volta paracadutati o comunque inseriti dietro alle linee nemiche di un paese occupato, sfruttando anche la conoscenza della lingua del luogo, avrebbero svolto missioni di disturbo nei confronti delle installazioni nemiche, oltre ad organizzare e fornire supporto ai nuclei locali della resistenza. \nDurante gli sbarchi di Salerno del settembre 1943, le unit\u00e0 di \"ranger\" sotto il comando del ten. colonnello William O. Darby ricevettero importanti informazioni tattiche proprio grazie all'opera di un distaccamento dell'\"OSS\", informazioni grazie alle quali la difesa della penisola di Sorrento ebbe successo. \nTre settimane dopo la resa italiana dell\u20198 settembre, l'\"Allied Force Headquarters\" (\"AFHQ\") eman\u00f2 una direttiva fondamentale, sotto il nome di \"OSS/SOE Activities in Italy\", con la quale si stabiliva che l\u2019impiego degli \"OG\" doveva riguardare le missioni in stile commando. Il documento impartiva quattro compiti all'\"OSS/SOE\":\nUno dei principali incarichi dell'\"OSS\" riguardava l'interruzione delle vitali linee di rifornimento che collegavano la Germania alla \"Linea Gustav\" (e pi\u00f9 tardi alla \"Linea Gotica\"). A tal proposito gli Alleati avevano gi\u00e0 in corso l'\"Operazione Strangle\", che prevedeva bombardamenti aerei sulle arterie stradali e ferroviarie, nelle zone montuose della linea costiera del nord Italia. \nNell'ambito di questa operazione si verificarono bombardamenti aerei disastrosi in numerose localit\u00e0 liguri, tra cui Recco, Moneglia e Ronco Scrivia.\nTuttavia, dal momento che tali bombardamenti non avevano sortito effetti decisivi, l'\"OSS\" prese in considerazione l'impiego di squadre di sabotatori per compiere missioni di demolizione: in particolare, il 9 gennaio 1944, l'\"OSS\" propose la distruzione dei tunnel ferroviari tra Levanto e Bonassola, un segmento della linea Genova-Pisa. \nIl tunnel pi\u00f9 lungo era quello denominato \"La Francesca\", 510 metri circa, nel settore a nord-ovest dell'area selezionata come obiettivo; a sud-est, partendo 600 metri ad ovest della stazione di Levanto, si trovavano due corti tunnel, uno 105 e l\u2019altro di 75 metri di lunghezza, separati da un tratto di 25 metri di rotaie scoperte. Tuttavia si presumeva che le pareti rocciose dei tunnel fossero costituite principalmente da serpentino, cosa che le rendeva pi\u00f9 difficili da far crollare. Dalle informazioni ottenute da un ufficiale italiano prigioniero, si apprese che la linea costiera tra Genova e La Spezia era scarsamente vigilata, fattore questo che avrebbe garantito all'\"OSS\" un vantaggio tattico non indifferente. Inoltre si apprese che la linea viaggiava su di un unico binario, quindi per interrompere il traffico sarebbe bastato causare la distruzione di un tratto di tunnel anche ridotto, permettendo cos\u00ec di ottenere lo stesso effetto, ma con meno esplosivo. Questo significava che sarebbe stato sufficiente un piccolo nucleo di sabotatori, con una quantit\u00e0 di esplosivo minore del normale, per interrompere l'intera linea. L'incarico venne affidato al \"2677th Headquarters Company, Detachment C, (Unit A, First Contingent)\", una delle unit\u00e0 speciali dell'\"OSS\" create nel 1943; in quel periodo il reparto si trovava in Corsica, ad Isola Rossa, al comando del colonnello Edward J. Glavin. \nAlla missione venne assegnato il nome in codice Ginny.\nI Commando.\nL'\"OSS\" selezion\u00f2 per l'\"Operazione Ginny\" un gruppo di militari italo-americani dell'\"Operational Group\" (\"OG\"), in quanto la conoscenza della lingua venne ritenuta un elemento utile per il compimento della missione, per le comunicazioni con la popolazione locale. \nNell'\"Operazione Ginny I\" il team (composto da personale appartenente alla 2\"677th Headquarters Company, Detachment C, Unit A, First Contingent\" di stanza in Corsica) era articolato nelle seguenti tre squadre:\nLa missione \"Ginny II\" vide variazioni minime nelle formazioni:\n\"Ginny I\".\nLa prima delle due missioni \"Ginny\" ebbe luogo nella notte tra il 27 ed il 28 febbraio 1944, una notte in cui le fasi lunari avrebbero garantito condizioni favorevoli di illuminazione. Da Bastia, i 15 uomini dell'\"OG\" si imbarcarono su due \"PT-boat\" (motosiluranti) della \"U.S. Navy\", che avrebbero dovuto partire per la costa ligure alle 18.00. La missione sub\u00ec un ritardo di 45 minuti, perch\u00e9 sulla motosilurante che portava il gruppo demolitori venne riscontrato un malfunzionamento al radar, e dovette essere sostituita con un'altra, su cui venne trasbordata la squadra. Finalmente, alle 18.45 le due imbarcazioni partirono dalla baia, facendo rotta nord attraverso il Mar Ligure, verso l'obiettivo della stazione di Framura. Tuttavia, a causa di segnali sospetti sui radar, il viaggio sub\u00ec ulteriori ritardi, nonostante nessuna imbarcazione n\u00e9 alcun aereo nemici venissero avvistati ad occhio nudo durante la traversata. \nLe motosiluranti giunsero al punto prestabilito per il rilascio dei commando alle ore 01.25, e le squadre di sabotatori, a bordo di gommoni, si diressero pagaiando verso nord-est; tutti gli incursori erano dotati dell'uniforme regolare dell'U.S. Army e non indossavano o portavano abiti civili con loro. Entrambe le squadre (demolitori e gruppo di protezione) sbarcarono in quello che ritenevano essere il punto previsto, ma ben presto, anche a giudicare dalla provenienza del rumore dei treni, si resero conto che erano sbarcati troppo a sud rispetto all'obiettivo (presumibilmente presero terra nel punto chiamato \"Scoglio di Pan\u00e9a\"). \nAlle 02.45 il tenente Russo rifer\u00ec via radio al comando missione che il suo team avrebbe impiegato per lo meno un'ora e mezza per raggiungere l'obiettivo, e che di conseguenza la missione non sarebbe terminata prima delle 04.15; richiese anche il permesso di proseguire, eventualmente anche passando la notte in loco, per essere recuperati la notte seguente. Ma il comandante della missione, a bordo di uno dei due motosiluranti, respinse la proposta, dal momento che il piano prevedeva le 03.30, al massimo le 04.00, come orario limite per terminare la missione. Tale limitazione nell'orario venne stabilita per consentire alla squadra di abbandonare la costa ligure con un ragionevole margine di sicurezza, soprattutto per evitare, con il sorgere del sole, di essere individuati da pattuglie tedesche. \nLa prudenza, ed il timore che il team non sarebbe riuscito a completare la missione in tempo, spinsero il comandante della missione ad ordinare il ritorno alle motosiluranti, che vennero raggiunte dai commando alle 03.15; alle 07.30 le due imbarcazioni rientrarono a Bastia.\n\"Ginny II\".\nLa successiva operazione \"Ginny II\" vide ben pochi cambiamenti nello schema: l'obiettivo ed il piano della missione rimasero invariati, e le formazioni delle squadre subirono pochi cambiamenti. Quattro membri della squadra precedente (vedi sopra) vennero sostituiti con altri specialisti, mentre il T/5 Joseph Noia, che aveva fatto parte del team di demolizione in \"Ginny I\", venne assegnato al team di protezione in \"Ginny II\". Il tenente Russo comandava ancora il team di demolizione, ed il tenente Paul J. Traficante il team di protezione. \nVenne anche approntato un piano di emergenza: qualora la squadra si fosse resa conto di non essere in grado di ultimare la missione entro il tempo prestabilito, sarebbe dovuta ritornare immediatamente alla spiaggia per imbarcarsi ed essere portata via dalle motosiluranti. Nel caso le motosiluranti, per qualsiasi motivo, avessero dovuto abbandonare la zona, i componenti della squadra avrebbero dovuto raggiungere una casa sicura, nella quale avrebbero atteso la notte successiva per essere recuperati dalle motosiluranti.\nLa missione.\nIl 22 marzo, alle 18.00, due motosiluranti della \"U.S. Navy\", la \"PT210\" e la \"PT214\" presero a bordo la squadra dell'\"OG\", e dopo essere salpate da Bastia fecero rotta verso la costa ligure. \nLe imbarcazioni giunsero al punto prestabilito alle 22.45, circa 300 yard (275 metri) a sud-ovest dall'obiettivo; la squadra si trasfer\u00ec quindi su \ntre gommoni, coi quali presero a pagaiare verso nord-est alle 22.55 (secondo il rapporto di uno dei due \"PT-boat\", verso le 22.45). Giunti in un punto ad ovest della stazione di Framura, sbarcarono in quello che ritenevano essere il luogo previsto. Come anche in occasione dell'\"Operazione Ginny I\", i commando indossavano la regolare uniforme dell'\"U.S. Army\", e non avevano alcun capo di vestiario civile con loro.\nCalcara, Tremonte e Farrell calzavano stivaletti da paracadutista, mentre gli altri calzavano i regolamentari scarponcini con ghette. Inoltre \nindossavano tutti berretti di lana, ed avevano rivoltato al contrario le giacche. Per evitare di essere collegati all'\"OSS\", le divise non portavano alcun distintivo di appartenenza, e le uniche insegne che avevano lasciato sulle divise erano quelle relative ai gradi rivestiti nell'\"U.S. Army\", applicate sulle maniche o sul colletto delle camicie e delle giacche. Tutti i commando erano armati con una pistola \"Colt\" M1911A1 calibro .45 ed un pugnale da combattimento \"Fairbairn\u2013Sykes\"; ognuno dei sei membri del team di sicurezza era dotato anche di un mitra \"Marlin\".\nGli uomini a bordo delle motosiluranti riuscivano a seguire le comunicazioni che i commando sui canotti si scambiavano via \"walkie-talkie\". L'ultima che venne udita, alle 23.15, fu la voce di Paul Traficante, che rivolgendosi a Vincent Russo, pronunci\u00f2 le parole \"Vinnie, I see you. Wait for me\" (\"Vinnie, ti vedo. Aspettami\").\nAlle 23.45 circa, un convoglio tedesco di cacciatorpediniere, di ritorno da una missione di posa mine, venne avvistato dalle motosiluranti americane mentre si avvicinava a Punta Mesco. Il \"PT210\", comandato dal tenente Nuggett, e con a bordo il caporale Daddario, intraprese una manovra diversiva, ingaggiando anche un breve scontro a fuoco col naviglio nemico, creando poi una cortina fumogena per sganciarsi; il \"PT214\", comandato dal tenente Boebel, e con a bordo il tenente Albert Materazzi, rimase invece in attesa al largo della spiaggia, con un motore acceso, cercando di mettersi in contatto con la squadra di commando sulla spiaggia. Tuttavia, nonostante i continui tentativi dell'operatore radio a bordo, nessuna comunicazione giunse dalla squadra a terra. Alle 2.00, le due motosiluranti si ricongiunsero 5 miglia al largo, in quanto i radar stavano segnalando numerosi oggetti lungo la costa (vennero avvistate anche due \"S-boot\" tedesche che pattugliavano la costa); dovettero quindi restare immobili ed in silenzio fino alle 3.00, quando si mossero verso la terraferma, fino ad arrivare sotto alle alte e rocciose scogliere di Framura, per cercare di stabilire un collegamento radio con i commando. A quel punto, in uno dei due \"PT-boat\" si ruppe il meccanismo del timone, e non fu possibile ripararlo prima delle 4.00. Non essendo giunta alcuna trasmissione dal team di sabotatori, le imbarcazioni tornarono a Bastia.\nL\u2019occultamento.\nI commando toccarono terra in una piccola caletta, detta \"lo Sc\u00e0\". Una volta sbarcati, il tenente Russo si rese conto che il punto di arrivo era di nuovo sbagliato: si trovavano infatti vicino alla frazione di Carpeneggio, pi\u00f9 o meno a met\u00e0 strada tra Bonassola e la stazione di Framura. Questa volta quindi il gruppo era finito a circa 3\u00a0km dal punto previsto per lo sbarco, ed a 1,5\u00a0km dall'obiettivo. Nell'impossibilit\u00e0 di contattare le imbarcazioni, che nel frattempo stavano tornando alla base, a Russo e gli altri non rimase che attuare il piano di emergenza, che prevedeva di rimanere nascosti durante il giorno, stabilire un contatto con le motosiluranti la sera seguente, e quindi portare a termine la missione; in ogni caso il piano prevedeva che il team non avrebbe dovuto far esplodere il tunnel fino a che non fosse stato stabilito un contatto radio.\nDopo aver nascosto tra la vegetazione, come meglio potevano, i gommoni ed il materiale da demolizione, i commando si incamminarono su per il pendio, finch\u00e9 trovarono una stalla vuota, al limitare della localit\u00e0 di Carpeneggio. Una volta dentro, i commando, completamente bagnati ed esausti, cercarono di accendere un fal\u00f2; oltre al problema del freddo, gli incursori avrebbero dovuto gestire anche quello della fame, dal momento che non avevano nessun alimento, a parte alcune tavolette di cioccolato \"D-rations\".\nLa mattina successiva (23 marzo) il tenente Russo ed il sergente Mauro uscirono alla ricerca di cibo e di informazioni. Un ragazzo del posto, tale Franco Lagaxo, li vide avvicinarsi a casa sua; dopo essersi presentati come soldati americani, gli domandarono di acquistare cibo per loro, cosa che accett\u00f2 di fare; pi\u00f9 tardi, quella stessa giornata, li guid\u00f2 in una ricognizione dei luoghi, a seguito della quale venne individuata la posizione precisa dell'obiettivo, ovvero l'accesso ad uno dei tunnel della linea Genova-Pisa.\nNella serata dello stesso giorno 23 marzo, due \"PT-boat\" vennero inviati a stabilire un contatto radio con i commando, per procedere poi al loro recupero, come previsto dal piano di emergenza; a tal fine portavano con loro anche una squadra di rematori, un canotto e due imbarcazioni leggere, nel caso i tre canotti della squadra di commando fossero stati danneggiati. Tuttavia un guasto tecnico costrinse una delle due motosiluranti a rientrare in Corsica, mentre l'altra, che aveva proseguito la missione, venne costretta ad invertire la rotta dopo che il radar di bordo aveva rilevato i segnali di numerose imbarcazioni vicino alla costa.\nCos\u00ec i commando furono costretti a rimanere nascosti per un'altra giornata.\nLa cattura.\nNel frattempo per\u00f2 un pescatore, tale Oneto, aveva scoperto i gommoni sulla spiaggia, e ne aveva riferito la presenza alle autorit\u00e0 di Bonassola; da qui il pescatore accompagn\u00f2 sul luogo due membri della milizia fascista, i quali, dopo aver trovato anche il materiale da demolizione con gli esplosivi, diedero l'allarme al locale comando tedesco. Venne quindi riunito un gruppo composto da militi fascisti e soldati tedeschi, che cominci\u00f2 a battere la zona alla ricerca dei sabotatori. Lagaxo, che si era accorto di quanto stava accadendo, si precipit\u00f2 verso la stalla per avvisare gli americani, ma ormai era troppo tardi.\nUn gruppo di militi fascisti e di soldati tedeschi scoprirono due degli americani, probabilmente lasciati di guardia, e li disarmarono.\nI due vennero subito dopo interrogati da uno dei militi fascisti, il quale, non ottenendo risultati, ebbe l'idea di utilizzare un fischietto da segnalazione trovato in uno dei canotti. Al suono del fischietto, i commando nascosti nella stalla si precipitarono fuori ed inizi\u00f2 uno scontro a fuoco breve ma intenso. I militi italiani ed i soldati tedeschi, sebbene non numerosi, si disposero attorno alla stalla, e, usando senza risparmio bombe a mano ed armi automatiche, riuscirono a fare credere ai commando, gi\u00e0 demoralizzati per il freddo e la fame, di essere circondati da forze considerevoli; durante lo scontro a fuoco, venne anche ferito in modo leggero il tenente Russo. Alla fine, gli americani furono costretti ad arrendersi. Attorno alle 12.00 vennero condotti a Bonassola, e rinchiusi della sede del partito fascista, dove pi\u00f9 tardi vennero interrogati da un funzionario locale del partito, tale Guglielmini. Addosso ai commando (descritti indossare uniformi di colore kaki) vennero trovate alcune note in francese, e 30.000 lire, da utilizzare per raggiungere una casa sicura a Bobbio, nel caso fosse fallito il rientro via mare. \nAi prigionieri venne dato da mangiare un po' di pane, ma solo dopo le insistenze di un abitante del posto. I membri della milizia fascista trattarono gli americani con ben poca simpatia, tanto che il funzionario Guglielmini fu udito chiedere al tenente Russo se non si vergognasse, lui figlio di italiani, di avere tentato di attaccare la sua terra di origine. Attorno alle 17.00 un camion della Wehrmacht caric\u00f2 i prigionieri per portarli a La Spezia. \nRiguardo al breve periodo trascorso dai prigionieri a Bonassola, la ricostruzione \u00e8 stata possibile in quanto, alla fine della guerra, le autorit\u00e0 americane sequestrarono gli archivi del partito fascista del paese, nei quali venne trovata una relazione dettagliata del funzionario Guglielmini. \nI prigionieri vennero quindi portati a La Spezia, al quartier generale della \"135\u00aa Festungbrigade\" tedesca, per essere interrogati.\nGli interrogatori venne condotto dal capo dell'intelligence della guarnigione, il tenente Wolfgang Koerbitz, il quale, non avendo esperienza di interrogatori, si avvalse dell'assistenza di un ufficiale dell'intelligence della \"Kriegsmarine\", il capitano di corvetta Friedrich Klaps. Dal momento che Klaps non parlava inglese, si fece a sua volta assistere dal suo secondo, il sottotenente George Sessler, che aveva lavorato diversi anni negli Stati Uniti; anche se non ci sono prove in tal senso, \u00e8 probabile che vennero usate tecniche pi\u00f9 severe di interrogatorio, tanto che, alla fine, uno dei due tenenti rivel\u00f2 che l'obiettivo della missione era di interrompere la linea di collegamento Pisa-La Spezia-Genova, facendo saltare uno dei tunnel ferroviari di Framura. Secondo altre fonti, i tedeschi carpirono le informazioni con uno stratagemma (venne interrogato per primo Traficante, che dichiar\u00f2 solo il proprio nome, grado, unit\u00e0 ed indirizzo di casa; ma quando fu interrogato Russo, i tedeschi riuscirono a fargli credere che Traficante avesse gi\u00e0 rivelato tutto il piano, inducendo lo stesso Russo a parlare).\nL\u2019esecuzione.\nLa mattina successiva (25 marzo) il colonnello Almers, comandante della 135\u00aa brigata, trasmise un rapporto sulla cattura dei commando americani, e sulle informazioni apprese durante gli interrogatori, al suo diretto superiore, il comandante del \"LXXV Armee-Korps\" generale Anton Dostler. Questi a sua volta inform\u00f2 il feldmaresciallo Albert Kesselring, comandante in capo di tutte le forze tedesche in Italia, richiedendo istruzioni su cosa fare dei prigionieri. Stando a quanto rifer\u00ec l\u2019aiutante di campo di Dostler, Kesselring ne ordin\u00f2 l\u2019esecuzione; pertanto, Dostler firm\u00f2 l'ordine di passare per le armi la mattina seguente tutti e quindici i prigionieri americani. L\u2019ordine era stato impartito in attuazione di una direttiva segreta di Hitler, il cosiddetto \"Kommandobefehl\" (Ordine dei commando), che prevedeva l'esecuzione immediata e senza processo di tutti gli incursori nemici catturati dietro le linee tedesche, anche se in divisa, ed anche se si fossero spontaneamente arresi. Un ufficiale del servizio di \"intelligence\" di Dostler, Alexander zu Dohna-Schlobitten, non al corrente del \"Kommandobefehl\", si rifiut\u00f2 di firmare l\u2019ordine di fucilazione, in quanto tale atto avrebbe violato le convenzioni internazionali; a causa del suo rifiuto, venne rimosso dall'incarico e congedato dalla \"Wehrmacht\" per insubordinazione. \nDurante la serata del 25 marzo vennero avanzate al generale Dostler, dagli ufficiali della 135 brigata, ed anche dai due ufficiali della \"Kriegsmarine\" che si erano occupati degli interrogatori, diverse richieste di annullamento dell'ordine di esecuzione. Gli ultimi due tentativi vennero effettuati telefonicamente, nella tarda serata del 25. Tuttavia Dostler conferm\u00f2 l'ordine, richiedendo una conferma scritta da inviare la mattina dopo, ad ordine eseguito. \nLa mattina del 26 marzo, i quindici commando, che ancora indossavano l'uniforme dell'\"U.S. Army\", vennero avviati in una impervia localit\u00e0 nel comune di Ameglia chiamata \"Punta Bianca\"(coordinate: N44.03605 E009.97747), vicino a Bocca di Magra, dove vennero fucilati. A quanto pare, la popolazione civile fu costretta ad assistere all'esecuzione, dopo la quale furono anche distribuiti dai tedeschi pacchi di riso. Nessuno dei soldati fucilati aveva subito un regolare processo.\nIl giorno dopo, la notizia della morte dei 15 commando giunse agli alleati: alcuni dei soldati del plotone d'esecuzione erano soliti giocare a calcio con i ragazzi del luogo, ed uno di loro si vant\u00f2 del fatto davanti agli italiani. La voce giunse quindi al parroco, che a sua volta riusc\u00ec a farla arrivare agli americani.\nConseguenze.\nDopo la resa della Germania e la cessazione delle ostilit\u00e0, l'8 maggio 1945, il feldmaresciallo Kesselring venne posto agli arresti dagli alleati; il 6 ottobre 1945, venne interrogato in relazione alla morte dei 15 commando americani. La sua risposta fu che non ricordava di avere mai avuto informazioni riguardo alla cattura di incursori americani dell'\"OSS\". Obiett\u00f2 anche che in quel periodo riceveva numerosi rapporti, e che di frequente era lontano dal suo quartier generale di Roma. A Kesselring vennero rivolte anche domande circa il \"Kommandobefehl\", il quale costituiva una palese violazione delle convenzioni internazionali (\"Convenzione dell'Aia del 1907\" e \"Convenzione di Ginevra del 1929\"). Kesselring rispose che l'ordine non era vincolante per lui, e che comunque l'ordine stesso poteva essere interpretato in vari modi. Alla fine della guerra gli archivi del Kesselring vennero deliberatamente distrutti dal suo staff, quindi non fu possibile esaminarli alla ricerca di eventuali prove a carico del feldmaresciallo, in relazione alla fucilazione dei 15 commando.\nIl processo al generale Dostler.\nIl generale Dostler si arrese agli alleati il 2 maggio 1945, a Brescia, e venne arrestato il giorno 8 dello stesso mese. Condotto di fronte ad un tribunale militare americano, venne sottoposto a processo nella Reggia di Caserta.\nIl processo, iniziato l'8 ottobre 1945, fu il banco di prova per i successivi processi di Norimberga, dove saranno poi giudicati i pi\u00f9 importanti esponenti del partito nazista e delle forze armate tedesche. \nNel suo processo, Dostler sostenne di avere revocato una prima volta l'ordine di esecuzione, dopo che gli era stato riferito che quelli che si pensava fossero sabotatori italiani, erano in realt\u00e0 militari americani; ma che alla fine era stato costretto, in obbedienza ad ordini superiori, a confermare l'ordine di esecuzione; in ogni caso, sostenne che la fucilazione dei prigionieri non era stato un atto illegittimo, in quanto gli stessi, non indossando un'appropriata uniforme, non ricadevano sotto le tutele accordate dalla convenzione di Ginevra ai prigionieri di guerra. Effettivamente le uniformi indossate dai commando erano state private delle insegne di appartenenza, in contrasto con quanto previsto dall'art. 1 della \"Convenzione dell'Aia\" del 1907, tuttavia Dostler ment\u00ec quando afferm\u00f2 che i sabotatori vennero catturati mentre indossavano abiti civili. Il tribunale militare rigett\u00f2 la tesi dell'obbedienza agli ordini superiori, dal momento che le direttive del \"Kommandobefehl\", nei fatti, erano state completamente disattese da Dostler (l'ordine del F\u00fchrer era di passare immediatamente per le armi i prigionieri, e \u2013 nel caso fossero stati catturati vivi \u2013 avrebbero dovuto essere consegnati subito al \"Sicherheitsdienst\", con l'esplicito divieto, per la \"Wehrmacht\", di trattenerli sotto la propria autorit\u00e0). \nRigett\u00f2 anche la tesi del legittimo atto di rappresaglia, in quanto l'appartenenza dei militari, che indossavano le insegne di grado dell'U.S. Army, era di fatto chiaramente riconoscibile. \nDostler venne quindi giudicato colpevole di violazione dell'art. 2 della Convenzione di Ginevra del 1929. La sentenza stabil\u00ec anche che \"non \u00e8 accettabile che un soldato, e ancora meno un generale investito di incarichi di comando, possa considerare l'esecuzione sommaria di prigionieri di guerra un legittimo atto di rappresaglia\".\nDostler venne dichiarato colpevole di crimini di guerra, e condannato a morte per fucilazione. La sentenza venne eseguita il 1\u00ba dicembre 1945 ad Aversa.\nCommemorazione.\nPresso il Comune di Ameglia, nella Piazza della Libert\u00e0, esiste una lapide in memoria dei 15 soldati americani fucilati, posata il 25 aprile del 1990 in occasione del 45\u00ba anniversario della Liberazione.\nNel 2004, al fine di commemorare il 60\u00ba anniversario della missione, l'\"American OSS Society\" ed il Comune di Ameglia hanno deposto una placca commemorativa a Punta Bianca.\nInoltre \u00e8 stato eretto un monumento lungo la Strada Statale 30 (Via della Pace), all'altezza del civico 61, nei pressi del luogo dove avvenne la fucilazione dei 15 militari americani.\nCollegamenti esterni.\nLiberation Day: The Ameglia Executions\nPagina sul sito ufficiale di \"American War Memorials Overseas, Inc.\""}
{"id": "5263639", "revid": "85053", "url": "https://it.wikipedia.org/wiki?curid=5263639", "title": "HH139", "text": ""}
{"id": "5263643", "revid": "962319", "url": "https://it.wikipedia.org/wiki?curid=5263643", "title": "Gabriel Medina", "text": "Biografia.\nNato a S\u00e3o Sebasti\u00e3o, S\u00e3o Paulo, e cresciuto nel quartiere della citt\u00e0 di Maresias, Medina inizia a praticare surf all'et\u00e0 di 9 anni; a 11 ha vinto il suo primo campionato nazionale, il \"Rip Curl Grom Search\" nella categoria under 12, tenutosi a B\u00fazios, Rio de Janeiro. Egli era il pi\u00f9 giovane atleta a vincere il World Junior Tour (ASP), di 15 anni.\nOggi \u00e8 il pi\u00f9 giovane brasiliano ad entrare nella selezione del \"ASP World Tour\" (WCT), riservato ai 36 migliori surfisti al mondo."}
{"id": "5263658", "revid": "1086846", "url": "https://it.wikipedia.org/wiki?curid=5263658", "title": "Aurora Pro Patria 1919 2014-2015", "text": "Questa voce raccoglie le informazioni riguardanti l'Aurora Pro Patria 1919 nelle competizioni ufficiali della stagione 2014-2015.\nStagione.\nNella stagione 2014-2015 la Pro Patria disputa il ventinovesimo campionato di terzo livello della sua storia, nel girone A di Lega Pro.\nLa squadra \u00e8 stata presentata ufficialmente l'11 settembre 2014\nNella Coppa Italia di categoria, si classifica terza nel girone A, dopo avere perso col Giana Erminio per 3-1 e pareggiato in casa contro il Lumezzane per 2-2.\nDopo 11 giornate, il 4 novembre 2014, l'allenatore Lu\u00eds Oliveira viene esonerato e sostituito dal suo vice Aldo Monza. Un mese dopo, il 9 dicembre 2014, il tecnico rhodense viene esonerato e al suo posto viene assunto Marco Tosi.\nQualche giorno prima, il 1\u00ba dicembre 2014, il Tribunale Federale Nazionale aveva inflitto un punto di penalizzazione alla squadra.\nIl presidente Pietro Vavassori cede la propriet\u00e0 a Carlo Filippi il 30 gennaio 2015.\nA seguito dell'avvicendamento societario, l'allenatore Marcello Montanari subentra a Marco Tosi dal 31 gennaio 2015.\nIl 2 aprile 2015 la propriet\u00e0 ritorna a Pietro Vavassori.\nAl termine del campionato la squadra si classifica al diciassettesimo posto con 38 punti, ed accede cos\u00ec ai play-out: nel doppio confronto perde entrambe le gare con il Lumezzane e retrocede in Serie D.\nRosa.\n\"Rosa tratta dal sito ufficiale, aggiornata all'11 febbraio 2015.\"\nStatistiche.\n\"Statistiche aggiornate al 30 maggio 2015.\""}
{"id": "5263665", "revid": "599013", "url": "https://it.wikipedia.org/wiki?curid=5263665", "title": "Marco Magnabosco", "text": "Carriera.\nMagnabosco inizi\u00f2 a giocare ad hockey all'et\u00e0 di 4 anni e crebbe nel settore giovanile dell'Asiago Hockey, squadra della sua citt\u00e0, dove si mise in mostra in particolare nella rappresentativa Under-20.\nGrazie alle ottime doti realizzative e a un ottimo pattinaggio, fu chiamato dal tecnico John Parco in prima squadra e debutt\u00f2 gi\u00e0 nella stagione 2012-2013, all'et\u00e0 di 17 anni, dove gioc\u00f2 complessivamente 22 partite. Nel corso della stagione successiva venne tuttavia dirottato nel farm team (allora l'ASH Pergine), in Serie B, anno dove si divise tra le file del team della Valsugana e l'Asiago U20. Nella stagione 2014-2015 gioc\u00f2 ancora qualche partita nel farm team e nell'U20 dell'Asiago, ma trov\u00f2 maggiore spazio nelle linee offensive della prima squadra, dove mise a segno anche le sue prime reti in Serie A. Durante la fase finale della stagione venne inoltre schierato come centro della prima linea, a fianco di Sean Bentivoglio e Layne Ulmer; tuttavia, a causa di un infortunio di gioco durante gli ottavi di finale, dovette saltare il resto dei playoff. L'anno seguente venne riconfermato centro della prima linea anche dal nuovo allenatore Patrice Lefebvre."}
{"id": "5263674", "revid": "1318658", "url": "https://it.wikipedia.org/wiki?curid=5263674", "title": "Adrianne Wadewitz", "text": "Ha insegnato alla Columbia University e all'Universit\u00e0 dell'Indiana.\nBiografia.\nNata nel Nebraska da Betty M., infermiera e avvocato, e da Nathan R. Wadewitz, un pastore luterano, si diplom\u00f2 alla North Platte High School e intraprese lo studio della letteratura inglese diplomandosi in inglese alla Columbia University nel 1999.\nNel 2011 ottenne un \"Ph.D.\" dall'Universit\u00e0 dell'Indiana e divenne \"postdoctoral fellow\" presso il Center for Digital Learning and Research dello Occidental College. Fu ammessa come \"Mellon Digital Scholarship Postdoctoral Fellow\" e come membro di HASTAC.\nCarriera accademica.\nFormazione.\nWadewitz si laure\u00f2 \"magna cum laude\" alla Columbia University e in seguito ricevette la laurea magistrale e dottorale in letteratura britannica con studi sul XVIII secolo presso l'Universit\u00e0 dell'Indiana.\nPresent\u00f2 sia una tesi di laurea intitolata \"'Doubting Thomas': The Failure of Religious Appropriation in The Age of Reason\" (2003), sia una dissertazione dottorale intitolata \"'Spare the Sympathy, Spoil the Child:' Sensibility, Selfhood, and the Maturing Reader, 1775\u20131815\" (2011). La dissertazione era la risultante della combinazione fra i suoi interessi di ricerca nel lavoro d'archivio, nella letteratura per l'infanzia e negli studi di genere. In essa Wadewitz ha studiato l'uso del linguaggio e delle strategie dialettiche, come ad esempio le narrative insinuate nei libri per bambini di Mary Wollstonecraft, Anna Laetitia Barbauld, Charlotte Smith, Maria Edgeworth e altri. Affermava che attraverso queste letture il bambino era aiutato nella costruzione di un \"io simpatetico\" che era \"collettivo, benevolente e creativo\".\nSosteneva inoltre che le tipologie di soggettivit\u00e0 rinvenibili nella letteratura per bambini del tardo Settecento sfidavano il dominante modello ispirato a Locke esplorando invece la teoria pedagogica di Rousseau e il discorso della sensibilit\u00e0 per costruire un \"io simpatetico\". Notabilmente, questo io era disponibile per entrambi i sessi e per i bambini. Diversamente da altre versioni dell'io basate sulla sensibilit\u00e0, questo non era peculiarmente femminino. Inoltre, la maturit\u00e0 non dipendeva dall'et\u00e0, ma piuttosto dallo stato intellettivo di ciascuno; ogni persona che si fosse formata su questa letteratura simpatetica avrebbe potuto essere un adulto e partecipare alla societ\u00e0 civile attraverso, per esempio, azioni filantropiche. Infine, grazie alla sua analisi di come la lettura infantile aveva influenzato la lettura di racconti adulti di Jane Austen, concludeva che i lettori contemporanei della Austen avrebbero letto i suoi romanzi \"didatticamente\" e avrebbero seguito gli schemi strutturali della letteratura per bambini che leggevano crescendo, invece di cogliere l'ironia cui oggi diamo valore.\nUmanesimo digitale.\nNel 2009 Adrianne Wadewitz incominci\u00f2 a mettere online \"The New England Primer\", culminato in un'esibizione online permanente nel 2012, con testo e trascrizioni annotate.\nHa scritto su argomenti comprendenti la letteratura per l'infanzia del XVIII secolo, sull'ambiguit\u00e0 negli studi storici e sull'uso di Wikipedia in classe. A proposito dell'uso dell'enciclopedia libera nella didattica, osservava che oltre alle tradizionali capacit\u00e0 di scrittura e di ricerca, gli studenti dovrebbero svilupparne anche di conoscenza dei media e della letteratura tecnologica. Riflettendo sulla costruzione del sapere, poneva in risalto la necessit\u00e0 di valutare le fonti, distinguere fra la scrittura basata sui fatti e quella persuasiva, e avere coscienza dell'autorit\u00e0 e della legittimazione. Si spese per promuovere lo sviluppo di curricula che includessero scrittura collaborativa, sviluppo di capacit\u00e0 di scrittura nel contesto di una \u201ccommunity of practice\u201d, e scrittura per un pubblico globale.\nContribuzione a Wikipedia e attivismo.\nAdrianne Wadewitz fece il suo primo \"edit\" (modifica) su Wikipedia nel 2004 e cominci\u00f2 a creare voci su scrittrici e studiose; molte di queste voci sono state riconosciute . Inizialmente ha edito anonimamente, e cos\u00ec ha continuato per diversi anni prima di rivelare di essere donna. Complessivamente ha effettuato circa 50.000 edit.\nDivenne una fra i principali promotori di un'azione per coinvolgere le donne nella partecipazione a Wikipedia, cos\u00ec da por fine al bias sistemico che ne limitava la presenza; affermava: \"Abbiamo bisogno di un maggior numero di donne che editano, pi\u00f9 femministi (possono essere di qualsiasi genere), e pi\u00f9 contributori che vogliano lavorare su contenuti collegati alle donne. Il gruppo pi\u00f9 sottorappresentato in Wikipedia \u00e8 quello delle donne di colore sposate con figli\".\nLa sua autorevolezza cominci\u00f2 a crescere sempre pi\u00f9 in Wikipedia, specialmente per le questioni di genere, e con questo prestigio cominci\u00f2 a essere citata da organizzazioni come la BBC.\nLa Wadewitz ha anche fatto parte del consiglio di amministrazione della Wiki Education Foundation, il cui segretario e direttore esecutivo ha sottolineato che \"il suo impatto sul lavoro di promuovere Wikipedia come strumento didattico si vede attraverso il Programma Formativo\".\nClimbing.\nAmava l'arrampicata, che descrisse come ci\u00f2 che le consentiva \"una nuova narrativa a proposito di s\u00e9 stessa, al di l\u00e0 di quella di una contributrice di Wikipedia immersa nei libri e nel suonare il pianoforte\".\nMorte.\nL'8 aprile 2014 \u00e8 morta a Palm Springs, in California, per le letali ferite alla testa riportate in seguito a una caduta durante un'arrampicata nel Parco nazionale del Joshua Tree. Sue Gardner, allora direttore esecutivo della Wikimedia Foundation, descrisse la morte della Wadewitz come una \"pesante perdita\" e disse che Adrianne verosimilmente era stata il contributore di Wikipedia pi\u00f9 prolifico sugli autori donna e sulla storia delle donne.\nNecrologi a lei dedicati apparvero, fra gli altri, sul \"The New York Times\", sul \"Los Angeles Times\", sul \"The Washington Post\", sul \"Sydney Morning Herald\" e sul \"Corriere della Sera\". Il \"Sydney Morning Herald\" pubblic\u00f2 anche uno dei suoi ultimi \"post\" sul suo blog, nel quale la Wadewitz analizzava quanto l'intraprendere un'attivit\u00e0 difficoltosa le aveva insegnato ad aiutare gli studenti con le loro rispettive difficolt\u00e0, in parte insegnando loro a celebrare i piccoli successi sulla strada dell'obiettivo principale. Scriveva che \"Decisamente, nulla mi \u00e8 stato pi\u00f9 d'aiuto che sbagliare ripetutamente\" e che voleva che i suoi studenti comprendessero che le sconfitte potevano essere parte dell'apprendimento e che non erano nulla di cui vergognarsi."}
{"id": "5263694", "revid": "438678", "url": "https://it.wikipedia.org/wiki?curid=5263694", "title": "Avant folk", "text": ""}
{"id": "5263696", "revid": "287204", "url": "https://it.wikipedia.org/wiki?curid=5263696", "title": "Hockey Club Pontebba Evergreen", "text": "L'Hockey Club Pontebba Evergreen \u00e8 una squadra di hockey su ghiaccio di Pontebba (UD).\nStoria.\nLa squadra nacque di fatto nel 2012 ad opera di alcuni appassionati locali, con l'intento di riunire i giocatori del paese di Pontebba. Sar\u00e0 tuttavia nell'estate del 2013 che i giocatori fonderanno la societ\u00e0, denominandola \"evergreen\", cos\u00ec chiamata per sottolineare il fatto che si trattava di un team che comprendeva giocatori non pi\u00f9 giovani, ma decisi a far nascere una nuova realt\u00e0 hockeystica nel piccolo centro friulano. L'HC Pontebba Evergreen infatti, a partire dalla successiva stagione 2014-2015 rimarr\u00e0 l'unico club di Pontebba, dopo che le Aquile FVG, storico club di Pontebba, chiuderanno l'attivit\u00e0. Il nuovo sodalizio inizier\u00e0 la sua prima stagione hockeystica partecipando proprio ai campionati dilettantistici carinziani, torneo cui s'erano iscritte l'anno precedente le Aquile FVG, dopo i numerosi problemi finanziari che le avevano costrette ad abbandonare il campionato italiano per migrare nel pi\u00f9 vicino (e meno dispendioso) campionato dilettantistico austriaco.\nAl terzo campionato oltre confine, la squadra friulana vince il torneo di Unterliga West, grazie alla doppia vittoria per 8-1 in casa al PalaVuerich e per 4-3 in trasferta nel palazzetto degli austriaci dell'EHC Oberdrauburg."}
{"id": "5263697", "revid": "222571", "url": "https://it.wikipedia.org/wiki?curid=5263697", "title": "HC Pontebba Evergreen", "text": ""}
{"id": "5263706", "revid": "729019", "url": "https://it.wikipedia.org/wiki?curid=5263706", "title": "Patag\u00f3n (carro armato)", "text": "Il Patag\u00f3n \u00e8 un carro armato leggero sviluppato in Argentina nei primi anni del 2000, che dovrebbe entrare in servizio con l'Ej\u00e9rcito Argentino. Si basa su un telaio SK-105 K\u00fcrassier con una torretta AMX-13 rinnovata. Il progetto \u00e8 stato annullato a fine 2008.\nStoria.\nNel 2003 l'Esercito Argentino ha definito gli obiettivi per aumentare le sue capacit\u00e0, tra i quali la nazionalizzazione della produzione dei suoi materiali; il progetto VC SK-105 \"Patag\u00f3n\" era parte di quello sforzo \u00c8 stato progettato di convertire ed aggiornare fino a 40 veicoli con un costo previsto di 23,4 milioni di dollari nel periodo 2005-2009; questi veicoli sarebbero stati assemblati a Comodoro Rivadavia e forniti alle unit\u00e0 dell'esercito con sede in Patagonia\nIl veicolo si compone di un telaio SK-105 K\u00fcrassier che monta una torretta oscillante FL-12 ristrutturata, armata con un cannone da 105 mm, ottenuta da carri armati AMX-13 obsoleti. Entrambi i veicoli erano in servizio con l'Esercito argentino nei primi anni 2000. La maggior parte delle specifiche tecniche dal Patag\u00f3n sono simili a quelle dell'SK-105\nIl prototipo Patag\u00f3n \u00e8 stato presentato il 22 novembre 2005; il progetto \u00e8 stato tuttavia annullato alla fine del 2008, in quanto ritenuto antieconomico.\nProduzione.\nAl fine del 2014 sono stati completate quattro unit\u00e0, oltre al prototipo presentato nel 2005."}
{"id": "5263715", "revid": "93908570", "url": "https://it.wikipedia.org/wiki?curid=5263715", "title": "Ouija (disambigua)", "text": "Una tavola Ouija \u00e8 un gioco da tavolo utilizzato per comunicare con entit\u00e0 spirituali (esseri umani morti, Angeli)."}
{"id": "5263716", "revid": "247222", "url": "https://it.wikipedia.org/wiki?curid=5263716", "title": "Famiglia Ghilini", "text": ""}
{"id": "5263719", "revid": "298229", "url": "https://it.wikipedia.org/wiki?curid=5263719", "title": "Federazione pallavolistica di Antigua e Barbuda", "text": "La Federazione antiguo-barbudana di pallavolo (eng. \"Antigua and Barbuda Amateur Volleyball Association\") \u00e8 un'organizzazione fondata per governare la pratica della pallavolo ad Antigua e Barbuda.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1986."}
{"id": "5263720", "revid": "729019", "url": "https://it.wikipedia.org/wiki?curid=5263720", "title": "Federazione pallavolistica delle Antille Olandesi", "text": "La Federazione antillana olandese di pallavolo (nld. \"Nederlands Antilliaanse Volleybal Bond\", NaVaBo) \u00e8 un'organizzazione fondata per governare la pratica della pallavolo nelle Antille Olandesi.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1955."}
{"id": "5263721", "revid": "729019", "url": "https://it.wikipedia.org/wiki?curid=5263721", "title": "Federazione pallavolistica di Aruba", "text": "La Federazione arubana di pallavolo (eng. \"Aruba Volleyball Association\", AVA) \u00e8 un'organizzazione fondata per governare la pratica della pallavolo ad Aruba.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1986."}
{"id": "5263724", "revid": "729019", "url": "https://it.wikipedia.org/wiki?curid=5263724", "title": "Federazione pallavolistica delle Bahamas", "text": "La Federazione bahamense di pallavolo (eng. \"Bahamas Volleyball Federation\", BVF) \u00e8 un'organizzazione fondata per governare la pratica della pallavolo nelle Bahamas.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1968."}
{"id": "5263725", "revid": "729019", "url": "https://it.wikipedia.org/wiki?curid=5263725", "title": "Federazione pallavolistica di Barbados", "text": "La Federazione barbadiana di pallavolo (eng. \"Barbados Volleyball Association\", BVA) \u00e8 un'organizzazione fondata per governare la pratica della pallavolo a Barbados.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1988."}
{"id": "5263730", "revid": "729019", "url": "https://it.wikipedia.org/wiki?curid=5263730", "title": "Federazione pallavolistica del Belize", "text": "La Federazione beliziana di pallavolo (eng. \"Belize Volleyball Association\", BVA) \u00e8 un'organizzazione fondata per governare la pratica della pallavolo nel Belize.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1984."}
{"id": "5263731", "revid": "298229", "url": "https://it.wikipedia.org/wiki?curid=5263731", "title": "Federazione pallavolistica di Bermuda", "text": "La Federazione pallavolistica di Bermuda (eng. \"Bermuda Volleyball Association\", BVA) \u00e8 un'organizzazione fondata per governare la pratica della pallavolo a Bermuda.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1984."}
{"id": "5263732", "revid": "729019", "url": "https://it.wikipedia.org/wiki?curid=5263732", "title": "Federazione pallavolistica delle Isole Vergini britanniche", "text": "La Federazione anglo-verginiana di pallavolo (eng. \"British Virgin Islands Volleyball Association\", VIVA) \u00e8 un'organizzazione fondata per governare la pratica della pallavolo nelle Isole Vergini britanniche.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1980."}
{"id": "5263733", "revid": "287204", "url": "https://it.wikipedia.org/wiki?curid=5263733", "title": "Federazione pallavolistica del Canada", "text": "La Federazione canadese di pallavolo (eng. \"Volleyball Canada\", VC) \u00e8 un'organizzazione fondata per governare la pratica della pallavolo in Canada.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1959."}
{"id": "5263734", "revid": "110157", "url": "https://it.wikipedia.org/wiki?curid=5263734", "title": "Federazione pallavolistica delle Isole Cayman", "text": "La Federazione caymaniana di pallavolo (eng. \"Cayman Islands Volleyball Federation\", CIVF) \u00e8 un'organizzazione fondata nel 1976 per governare la pratica della pallavolo nelle Isole Cayman.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1976."}
{"id": "5263739", "revid": "729019", "url": "https://it.wikipedia.org/wiki?curid=5263739", "title": "Federazione pallavolistica della Costa Rica", "text": "La Federazione costaricana di pallavolo (spa. \"Federaci\u00f3n Costarricense de Voleibol\", FeCoVol) \u00e8 un'organizzazione fondata per governare la pratica della pallavolo in Costa Rica.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1970."}
{"id": "5263740", "revid": "287204", "url": "https://it.wikipedia.org/wiki?curid=5263740", "title": "Argishtis I di Urartu", "text": "Biografia.\nFiglio e successore di Menua, continu\u00f2 la serie di conquiste iniziate dal suo predecessore. Venne coinvolto in una serie di conflitti inconcludenti con il re dell'Assiria Salmanassar IV, ma conquist\u00f2 la parte settentrionale della Siria e fece di Urartu il pi\u00f9 potente Stato post-ittita dell'Asia Minore. Ampli\u00f2 inoltre il suo regno a nord del lago Sevan conquistando gran parte del Diauehi e la valle del monte Ararat. Argisti costru\u00ec la fortezza di Erebuni nel 782 a.C. e la fortezza di Argishtikhinili nel 776 a.C.\nGli succedette il figlio Sarduri II.\nAlcuni linguisti sostengono che il nome \"Argi\u0161ti\u0161e\" abbia etimologia indo-europea (armena). Comparare l'armeno \u0561\u0580\u0565\u0563 (translit. \"areg\")\u00a0\u2013 \u201cdio del sole\u201d, \u201csole\u201d, Phrygian \u0391\u03a1\u0395J\u0391\u03a3\u03a4\u0399\u039d (translit. \"Areyastin\") - \u201cepiteto di grande madre\u201d e il Greco \u03b1\u03c1\u03b3\u03b5\u03c3\u03c4\u03ae\u03c2 (translit. \"argestes\") - \u201cbrillante\u201d, \u201cbianco\u201d."}
{"id": "5263741", "revid": "729019", "url": "https://it.wikipedia.org/wiki?curid=5263741", "title": "Federazione pallavolistica di Cuba", "text": "La Federazione cubana di pallavolo (spa. \"Federaci\u00f3n Cubana de Voleibol\") \u00e8 un'organizzazione fondata per governare la pratica della pallavolo a Cuba.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1955."}
{"id": "5263742", "revid": "729019", "url": "https://it.wikipedia.org/wiki?curid=5263742", "title": "Federazione pallavolistica della Dominica", "text": "La Federazione dominicense di pallavolo (eng. \"Dominica Volleyball Association\", DVA) \u00e8 un'organizzazione fondata per governare la pratica della pallavolo in Dominica.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1991."}
{"id": "5263743", "revid": "729019", "url": "https://it.wikipedia.org/wiki?curid=5263743", "title": "Federazione pallavolistica della Repubblica Dominicana", "text": "La Federazione dominicana di pallavolo (spa. \"Confederaci\u00f3n Dominicana de Voleibol\", FeDoVoli) \u00e8 un'organizzazione fondata per governare la pratica della pallavolo nella Repubblica Dominicana.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1955."}
{"id": "5263744", "revid": "729019", "url": "https://it.wikipedia.org/wiki?curid=5263744", "title": "Federazione pallavolistica di El Salvador", "text": "La Federazione salvadoregna di pallavolo (spa. \"Federacion Salvadore\u00f1a de Voleibol\", FSV) \u00e8 un'organizzazione fondata per governare la pratica della pallavolo a El Salvador.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1964."}
{"id": "5263757", "revid": "77230231", "url": "https://it.wikipedia.org/wiki?curid=5263757", "title": "Zen\u00f3n M. Pereyra", "text": "Il Minor Planet Center gli accredita la scoperta dell'asteroide 1769 Carlostorres effettuata il 25 agosto 1966.\nHa inoltre scoperto la cometa C/1963 R1 Pereyra."}
{"id": "5263763", "revid": "287204", "url": "https://it.wikipedia.org/wiki?curid=5263763", "title": "Futbol'nyj Klub Kryl'ja Sovetov Moskva", "text": "Il Futbol'nyj Klub Kryl'ja Sovetov Moskva (in lingua russa \"\u0444\u0443\u0442\u0431\u043e\u043b\u044c\u043d\u044b\u0439 \u043a\u043b\u0443\u0431 \u041a\u0440\u044b\u043b\u044c\u044f \u0421\u043e\u0432\u0435\u0442\u043e\u0432 \u041c\u043e\u0441\u043a\u0432\u0430\", cio\u00e8 \"Societ\u00e0 calcistica Ali del Soviet di Mosca\"), o semplicemente Kryl'ja Sovetov Mosca \u00e8 una societ\u00e0 calcistica russa con sede a Mosca.\nStoria.\nFondato nel 1934, prese parte al primo Campionato sovietico di calcio nel 1936, partecipando al solo torneo primaverile della Gruppa G, la quarta serie. Ritornato a partecipare alla Gruppa G nel 1937, approfitt\u00f2 della riforma del campionato del 1938 (che prevedeva un'unica grande divisione) per prendere parte alla Gruppa A (massima serie): fin\u00ec, per\u00f2, venticinquesimo, retrocedendo immediatamente.\nNel 1939, per\u00f2, vinse immediatamente la Gruppa A, tornando in massima serie; ottenuta la salvezza nel 1940, nella stagione 1941 la squadra fu accorpata alle moscovite Lokomotiv, Metallurg e Torpedo per dar vita a due squadre: la \"ProfSojuzy-1\" e la \"ProfSojuzy-2\": per altro il campionato non fu concluso e dopo la fine della seconda guerra mondiale l'unione fu sciolta e alla ripresa del campionato ottenne come miglior risultato il settimo posto nel 1946. Nel 1948, invece, termin\u00f2 ultimo retrocedendo. In coppa ebbe come miglior risultato il raggiungimento dei quarti di finale, ottenuti sia nel 1944 che nel 1946. Negli anni seguenti non prese pi\u00f9 parte al campionato, fino al 1967, quando si iscrisse alla Klass B, la terza serie: il 1969 fu l'ultima stagione in cui partecip\u00f2 al campionato nazionale.\nIn seguito non riusc\u00ec pi\u00f9 ad esprimersi ai massimi livelli e anche nel periodo russo ha sempre partecipato ai campionati dilettanti."}
{"id": "5263765", "revid": "287204", "url": "https://it.wikipedia.org/wiki?curid=5263765", "title": "233943 Falera", "text": "233943 Falera \u00e8 un asteroide della fascia principale. Scoperto nel 2009, presenta un'orbita caratterizzata da un semiasse maggiore pari a 3,1516260\u00a0UA e da un'eccentricit\u00e0 di 0,0883192, inclinata di 8,12495\u00b0 rispetto all'eclittica.\nL'asteroide \u00e8 dedicato all'omonima localit\u00e0 della Svizzera."}
{"id": "5263772", "revid": "2115763", "url": "https://it.wikipedia.org/wiki?curid=5263772", "title": "Christie Rampone", "text": "Ha giocato in cinque fasi finali del Campionato mondiale di calcio femminile e quattro tornei di calcio delle Olimpiadi femminili. \u00c8 una campionessa del Campionato mondiale di calcio femminile 1999 e del Campionato mondiale di calcio femminile 2015 e medaglia d'oro per tre volte dopo aver vinto titoli mondiali alle Olimpiadi di Atene 2004, Olimpiadi di Pechino 2008 e Olimpiadi di Londra 2012. Si \u00e8 classificata con posizioni non inferiori al terzo posto in ciascuna delle Coppe del Mondo o tornei olimpici in cui ha gareggiato.\nHa giocato nella W-League dal 1997 al 1998. Ha giocato in due leghe professionistiche americane nel periodo in cui erano attive; dal 2001 al 2003 nel WUSA (Women's United Soccer Association) e dal 2009 fino al 2011 nelle WPS (Women's Professional Soccer). Nel 2009, mentre giocava per lo Sky Blue, ha contemporaneamente lavorato come allenatore del club, vincendo i Women's Professional Soccer Playoffs del 2009, ed \u00e8 stata nominata sportiva dell'anno WPS.\nAll'et\u00e0 di 39 anni, madre di due bambine piccole, la Rampone non ha mostrato segni di rallentamento e non ha annunciato una data per il suo ritiro. Con la vittoria del mondiale 2015, a quaranta anni compiuti, diventa la pi\u00f9 anziana calciatrice a vincere il trofeo, eguagliando, anagraficamente, il record stabilito a livello maschile da Dino Zoff nel 1982.\nRampone fu la calciatrice pi\u00f9 anziana ad apparire in una partita di Coppa del Mondo femminile FIFA (all'et\u00e0 di 40 anni) fino a quando la brasiliana Formiga ha gareggiato nel Mondiale di Francia 2019 all'et\u00e0 di 41 anni. Con 311 presenze, Rampone \u00e8 anche il terzo giocatore con pi\u00f9 presenze, tra maschile e femminile, nella storia degli Stati Uniti e del mondo, dopo Kristine Lilly e Carli Lloyd.\nPrimi anni.\nNata a Fort Lauderdale, in Florida, Christie Rampone \u00e8 cresciuta a Point Pleasant, New Jersey. Durante gli anni di scuola superiore, era una atleta di quattro sport, calcio, basket, hockey su pista e su prato. Mentre frequentava la Point Pleasant Borough High School, ha ottenuto 2.190 punti di carriera per il basket delle scuole superiori, ed \u00e8 stata la prima atleta nella storia del New Jersey a condurre la sua lega a riportare successi in tre sport diversi. Questo risultato l'ha portata a tutti gli onori di stato in tutti e tre gli sport. La Rampone \u00e8 stata annunciata come la miglior atleta che la Ocean County, New Jersey aveva mai prodotto.\nUniversit\u00e0 Monmouth.\nLa Rampone ha frequentato l'Universit\u00e0 Monmouth, di West Long Branch nel New Jersey, dopo essere stata fortemente reclutata da quasi tutte le principali universit\u00e0 del paese. Durante il suo ultimo anno di college, ha scelto di allenarsi e viaggiare con la Nazionale di calcio femminile degli Stati Uniti alla sua posizione di playmaker di pallacanestro. Sul campo di calcio della Monmouth, \u00e8 stata selezionata per due volte Giocatrice dell'Anno della Northeast Conference e Prima Squadra della \"All Mid-Atlantic Region\". Ha concluso la sua carriera calcistica al college come detentrice del record della Monmouth di gol, assist e punti in una stagione.\nQuando non era in campo, ha studiato per una laurea in Pedagogia Speciale, che ha completato nel 1996. Ha anche lavorato come allenatore volontario di pallacanestro e di calcio mentre completava i suoi studi alla Monmouth. In omaggio ai suoi successi e per la fama in tutto il mondo che ha portato alla sua alma mater, nel 2005 l'universit\u00e0 le ha assegnato la laurea honoris causa in servizio pubblico. Inoltre, nel 2007 l'universit\u00e0 l'ha inserita nella Monmouth University Hall of Fame e ha premiato i suoi successi olimpionici del 2008 dichiarando il 5 ottobre il \"giorno dedicato a Christie Rampone\".\nCarriera.\nClub.\nDopo il college, ha giocato per il Central Jersey Splash e i New Jersey Lady Stallions, rispettivamente nel 1997 e nel 1998 della W-League.\nNel 2001, \u00e8 stata selezionata come membro dei New York Power, una squadra di calcio professionista della Women's United Soccer Association. \nNel primo anno, Christie ha giocato ogni minuto delle prime 18 partite fino a quando si \u00e8 strappata il suo legamento crociato anteriore, fermandola per il resto della stagione. Nel 2002, Christie ha ripreso a giocare per 1699 minuti in 19 partite, e altre 18 partite nel 2003, oltre ai suoi doveri nella squadra nazionale. Poco dopo aver concluso la sua terza stagione, la WUSA ha sospeso tutte le attivit\u00e0. In previsione di un eventuale rilancio, la WUSA ha conservato i suoi diritti per i nomi delle squadre, i loghi e propriet\u00e0 simili.\nIl 16 settembre 2008, la Rampone \u00e8 stata scelta come capitano del New Jersey Sky Blue FC con le compagne della Nazionale femminile degli Stati Uniti, Heather O'Reilly e Natasha Kai.\nNella stagione inaugurale, sia la Rampone che la Sky Blue FC hanno avuto delle difficolt\u00e0, tra cui la sospensione del loro primo allenatore Ian Sawyers e le dimissioni del suo successore, Kelly Lindsey. Nel luglio del 2009, l'organizzazione Sky Blue ha annunciato che la Rampone avrebbe fatto l'allenatore ad interim, in aggiunta ai suoi doveri di gioco, per il resto della stagione WPS. Dopo aver preso il posto come capo allenatore, il terzo in una singola stagione per la Sky Blue FC, la Rampone ha portato la sua squadra a vincere i Women's Professional Soccer Playoffs del 2009. In seguito fu scoperto che al momento della partita era incinta del suo secondo bambino da quasi tre mesi. Una settimana pi\u00f9 tardi, Rampone \u00e8 stata nominata sportiva dell'anno della WPS.\nRimase con la Sky Blue con un ruolo da giocatore nel 2010 prima di passare alla magicJack prima della stagione 2011 del Women's Professional Soccer.\nL'11 gennaio 2013 era uno dei tre membri della Nazionale femminile degli Stati Uniti assegnati alla nuova squadra della National Women's Soccer League (NWSL), la Sky Blue, insieme a Jillian Loyden e Kelley O'Hara.\nEsperienze internazionali.\nChristie Rampone ha rappresentato gli Stati Uniti nelle finali del Campionato mondiale di calcio femminile del 1999, 2003, 2007 e 2011, e ai Giochi Olimpici Estivi del 2000, 2004, 2008, e 2012.\nDopo l'allenamento con la Nazionale di calcio femminile degli Stati Uniti durante il suo ultimo anno alla Monmouth, la Rampone pass\u00f2 a giocare come difensore. La sua prima partita fu il 28 Febbraio 1997 contro l'Australia. Il 2 maggio 1997 ha segnato il suo primo gol in nazionale, in una partita contro la Corea del Sud. Nella sua prima stagione ha giocato 16/18 partite e finito con due gol e tre assist. L'anno seguente, ha aiutato la sua squadra alla sua prima stagione imbattuta e ha portato gli Stati Uniti all'oro nei Goodwill Games del 1998 giocando in entrambe le partite.\nNel 2000 ha giocato per 2.540 minuti con la nazionale, di cui cinque partite alle Olimpiadi estive del 2000 a Sydney. La squadra vinse la medaglia d'argento. Nel 2001, la Rampone si strapp\u00f2 il legamento crociato anteriore e perse la maggior parte del limitato periodo della nazionale. Nel 2002 torn\u00f2 con la squadra per due campi di addestramento, ma era concentrata sul recupero dal suo intervento chirurgico. Nel 2003 ha giocato 15/17 partite della nazionale e tutte e quattro le partite della Coppa del Mondo portando la sua squadra alla medaglia di bronzo.\nNelle Olimpiadi di Atene del 2004, ha aiutato gli Stati Uniti a vincere l'oro dopo aver sconfitto il Brasile in quello che sarebbe stata la finale dei Giochi Olimpici per alcuni dei suoi compagni di squadra di alto livello: Mia Hamm, Brandi Chastain e Julie Foudy. Fu in questo stesso anno che la Rampone divent\u00f2 il quinto difensore con pi\u00f9 presenze nella storia degli Stati Uniti.\nNel 2006 torn\u00f2 nella squadra, dopo aver preso una pausa nella stagione del 2005 per avere il suo primo figlio. Nel 2006, dopo appena 112 giorni dal parto, Christie torn\u00f2 nella squadra per partecipare al Four Nations Tournament della Cina. Il 2007 \u00e8 stato l'anno pi\u00f9 attivo fino ad oggi, ha giocato in tutte e 20 le partite ed \u00e8 diventata il difensore con pi\u00f9 presenze e la seconda giocatrice con pi\u00f9 frequenze che ha giocato nel Campionato mondiale di calcio femminile del 2007. Ha giocato in tutte e 6 le partite del Campionato mondiale.\nNel 2008, \u00e8 stata nominata capitano della Nazionale femminile e port\u00f2 gli Stati Uniti alla medaglia d'oro ancora una volta, guadagnandosi il suo 200\u00ba cappellino nazionale alle Olimpiadi estive del 2008. Con il ritiro nel 2010 della compagna di squadra Kristine Lilly, la Rampone \u00e8 diventata il giocatore attivo con pi\u00f9 presenze al mondo.\nHa capitanato la squadra statunitense arrivando al secondo posto al Campionato mondiale di calcio femminile del 2011, perdendo con il Giappone 1-3 ai calci di rigore, dopo aver concluso la finale 2-2 al termine di tempi supplementari. Ha giocato tutti i 600 minuti, in tutte e sei le partite che hanno giocato gli Stati Uniti.\nNelle Olimpiadi di Londra del 2012, ha capitanato la squadra USA vincendo la medaglia d'oro contro il Giappone con un 2-1; giocando 570 minuti in sei partite, e ha fatto un assist. Il team USA ha vinto tutte e sei le partite che ha giocato alle Olimpiadi di Londra del 2012, di cui 3 senza subire gol.\nVita Personale.\nIl 9 novembre 2001 a Jersey City, New Jersey, ha sposato Chris Rampone. Hanno due figlie, Rylie (nata il 29 settembre 2005) e Reece (nata il 6 marzo 2010). I due hanno divorziato nel 2017.\nNel luglio 2011, la Rampone ha annunciato di avere la malattia di Lyme."}
{"id": "5263775", "revid": "373458", "url": "https://it.wikipedia.org/wiki?curid=5263775", "title": "Bangar-e Olya", "text": "Bangar-e Olya (Persiano: \u0628\u0627\u0646\u06af\u0627\u0631 \u0639\u0644\u064a\u0627, Latino: B\u0101ng\u0101r-e \u2018Oly\u0101) \u00e8 un villaggio iraniano situato nel Distretto Rurale di Ozgoleh, Distretto di Ozgholeh, Contea di Sales-e Babajani, Provincia di Salas-e-Babajani. Al censimento del 2006, la popolazione era di 100 persone, divise in 23 famiglie."}
{"id": "5263786", "revid": "287204", "url": "https://it.wikipedia.org/wiki?curid=5263786", "title": "Sistema per la valorizzazione del patrimonio culturale", "text": "Il Sistema per la valorizzazione del patrimonio culturale (SVPC) \u00e8 un servizio creato nel 2014 dal Consiglio di Stato del Cantone Ticino su richiesta del Dipartimento dell'educazione, della cultura e dello sport (DECS). Il servizio si occupa di fornire consulenze e strumenti agli istituti culturali confrontati con la gestione e valorizzazione dei patrimoni custoditi.\nSituato a Bellinzona, il SVPC si occupa primariamente del portale \"S\u00e0mara - Il patrimonio culturale del Cantone Ticino.\"\nNel documento che istituisce il Sistema figurano anche i riferimenti alle altre attivit\u00e0 promosse dal servizio. In particolare il SVPC :\nQuesto nuovo servizio rientra nell'ottica dei (\"Galleries, Libraries,Archives and Museums\"), un progetto internazionale, nazionale e regionale.\nDal 2018, il SVPC collabora strettamente con l'Osservatorio culturale del Cantone Ticino."}
{"id": "5263787", "revid": "767487", "url": "https://it.wikipedia.org/wiki?curid=5263787", "title": "All\u00e9e couverte", "text": "L'all\u00e9e couverte (in italiano, corridoio coperto) \u00e8 una tipologia di sepolcro collettivo megalitico.\nDescrizione.\nL\"'all\u00e9e couverte\" si presenta come un dolmen allungato dove la camera sepolcrale ha pi\u00f9 o meno la stessa larghezza del corridoio, quest'ultimo talvolta veniva suddiviso in sezioni, separate fra loro da lastre forate. Il corridoio \u00e8 coperto con diverse lastre orizzontali che poggiano su una serie di lastre laterali (o ortostati); in alcuni casi l'intera struttura era nascosta da un tumulo di terra . In generale le all\u00e8e couverte presentano un'altezza costante per tutta la loro lunghezza\nLe \"all\u00e9e couverte\" pi\u00f9 rappresentative sono quelle della Bretagna, dell'\u00cele-de-France e in, numero minore, dell'Aquitania.\nDatazione.\nSono generalmente pi\u00f9 recenti rispetto ai domen a corridoio, furono costruite perlopi\u00f9 tra la fine del Neolitico e il Calcolitico. Nel nord-ovest della Francia e nel Belgio meridionale queste strutture sono collegate alla civilt\u00e0 di Seine-Oise-Marne."}
{"id": "5263788", "revid": "297059", "url": "https://it.wikipedia.org/wiki?curid=5263788", "title": "Il Fuoco di sant'Antonio nella storia", "text": ""}
{"id": "5263791", "revid": "836193", "url": "https://it.wikipedia.org/wiki?curid=5263791", "title": "Whitewall tire", "text": ""}
{"id": "5263797", "revid": "3732", "url": "https://it.wikipedia.org/wiki?curid=5263797", "title": "Kedron di Alessandria", "text": ""}
{"id": "5263805", "revid": "767487", "url": "https://it.wikipedia.org/wiki?curid=5263805", "title": "Wolves (film 2014)", "text": "Wolves \u00e8 un film del 2014 diretto da David Hayter.\nTrama.\nCayden Richard ha una vita perfetta: il pi\u00f9 popolare della scuola, capitano della squadra di football, due genitori che lo amano e una fidanzata, Lisa. Questa esistenza perfetta viene sconvolta con l'inizio di vari sogni; secondo i genitori dovuti agli ormoni. Durante una partita di football, Cayden viene umiliato da un membro della squadra avversaria e, pieno di rabbia, lo aggredisce in modo animalesco e inconsueto, facendo stranire i visitatori. Il preside, i genitori, Lisa e lo stesso Cayden non riescono a spiegare quello che \u00e8 successo. Lisa cerca di confortarlo e i due incominciano ad amoreggiare, fino a quando Cayden perde il controllo, diventando un lupo e aggredendo la ragazza. Si risveglia poi nella sua camera, con a fianco i corpi dei genitori, uccisi dallo stesso figlio. Lisa ha intanto avvertito la polizia, che danno la caccia al ragazzo, facendolo diventare un fuggitivo.\nLa vita perfetta di Cayden viene sconvolta, facendo diventare il ragazzo un reietto e un vagabondo. Nonostante lui abbia deciso di controllarsi per timore di mietere altre vittime, la sua ira diventa incontrollabile quando due uomini incominciano a picchiare una prostituta. Il ragazzo si trasforma e uccide i due, ma la prostituta fugge terrorizzata dal suo stesso salvatore. Al telegiornale, la stampa chiede a Lisa se sapesse che Cayden fosse stato adottato. Quest'affermazione spaventa anche lui, visto che i genitori non gli avevano mai rivelato una cosa del genere. Continuando il suo viaggio, Cayden incontra Joe il selvaggio. I due si incontrano in un bar e l'estraneo confessa di essere un lupo e che ne esistono altri, proprio a Lupine Ridge. Arrivando in citt\u00e0, le cose non sono esattamente come si aspettava: tutti sono molto diffidenti e irascibili, tranne la dolce e sensuale Angel (abbreviazione di Angelina Timmins) e la sua goffa sorella Gail.\nA Lupine Ridge domina la legge dura e selvaggia di Connor, che non vuole la presenza di Cayden in citt\u00e0. John e Clara Tollerman, una coppia di anziani sposati, lo ospitano a casa loro, dando al ragazzo un lavoro e un'abitazione. Tuttavia, l'intera popolazione non conosce il vero nome di Cayden, visto che si presenza a loro col nome di Danny Daniel, per evitare che qualcuno lo riconosca per l'omicidio dei genitori. Nonostante ci\u00f2, i servizi faranno scoprire la verit\u00e0 a molte persone, tra cui Carter, che afferma di essere il cugino di secondo grado di Cayden. Lo intima di andarsene dalla citt\u00e0 e di stare attento a Connor. Successivamente, Carter viene interrogato da Connor, mentre Cayden viene avvicinato da Angel, che sa della sua vera identit\u00e0. La ragazza porta nel bosco, dove scoprono della morte di Carter per mano di Connor e della sua banda. Giungono poi a casa di John e Clara, anche a loro a conoscenza dell'identit\u00e0 del ragazzo.\nJohn e Clara rivelano a Cayden una terribile verit\u00e0: sua madre, Lucinda, una purosangue (esistono due tipi di lupo: i purosangue, che sono di razza pura e quindi pi\u00f9 forti, e i trasformati) venne violentata da Connor, che era innamorato di lei. Il padre della donna, saputo della sua gravidanza, le ordina di andarsene dal paese, ma lei venne tenuta in custodia segreta da John e Clara, fino al momento della nascita del bambino, che \u00e8 appunto Cayden. Dopo che il bambino venne dato in adozione, Lucinda si suicid\u00f2 e Connor non seppe mai del figlio. Anzi, quest'ultimo, pieno di dolore per la morte dell'amata, inizi\u00f2 a perdere il controllo e a formare una banda di lupi pronti a sterminare tutti coloro che si oppongono al suo volere. Venne poi fatto un patto tra i lupi rimasti della famiglia di Lucinda (John, Clara, Angel, Gail, Carter e altri): loro non avrebbero interagito con la banda, in cambio della pace. Ma ora, che Connor \u00e8 vecchio, sta pensando alla dinastia ed \u00e8 quindi intenzionato ad avere un figlio con Angel.\nCayden non riesce ad accettare la verit\u00e0, perch\u00e9 non vuole avere un padre del genere, n\u00e9 perdere Angel, che ama con tutto se stesso. La ragazza gli mostra come gestire i suoi poteri, ma mentre lo fa, i due si baciano. Successivamente Cayden, non potendo nascondere il suo odio irrefrenabile per il padre, decide di affrontarlo, raccontandogli perfino la verit\u00e0 su se stesso e Lucinda (che John e Clara gli hanno nascosto per tanto tempo). Cayden si confronta con Connor e la sua banda, ma cercando di non uccidere nessuno, viene ferito e sconfitto. Il giorno successivo, Angel aiuta il ragazzo a curarsi, correndo e trasformandosi di nuovo in lupo. Quest'ultimo intanto piazza degli esplosivi da usare come arma contro il nemico. Connor, stanco di aspettare, rapisce John, Clara, Angel e Gail. Grazie alla luna piena, Cayden diventa molto pi\u00f9 forte e uccide tutta la banda del padre, liberando l'amata e gli amici. Lo stesso Connor viene sconfitto, ma il figlio rifiuta di ucciderlo. Il padre, da parte sua, rivela che non ha mai violentato Lucinda, ha mentito per proteggerla, ed \u00e8 diventato cos\u00ec proprio per la sua perdita.\nLe cose tra Connor e Cayden sembrano chiarite, ma appare Joe il selvaggio che fa un'altra importante rivelazione: il viaggio di Cayden, il suo arrivo al villaggio, la battaglia e l'esito finale sono stati tutte sue macchinazioni per vendicarsi dell'emarginazione a cui \u00e8 stato sottoposto da Connor. Per far proseguire il suo piano, inoltre, ha dovuto uccidere perfino i genitori di Cayden. Connor viene ucciso da Joe e quest'ultimo combatte contro Cayden. Quest'ultimo vince e non riesce a perdonarlo, uccidendolo. Il giorno dopo, la pace torna in citt\u00e0. Cayden e Angel decidono di andarsene per poter visitare la citt\u00e0, realizzando il loro sogno di essere liberi. John regala al ragazzo una mappa genealogica e gli incita di trovare i suoi cugini; ma questa \u00e8 un'altra storia.\nAccoglienza.\nLe critiche sono state molto negative, addirittura Rotten Tomatoes indica una percentuale del 26% di voti positivi, basandosi su 19 recensioni."}
{"id": "5263807", "revid": "767487", "url": "https://it.wikipedia.org/wiki?curid=5263807", "title": "Simon Antoine Jean Lhuilier", "text": " \u00c8 noto per il suo lavoro sull'analisi matematica e la topologia e in particolare per la generalizzazione della caratteristica di Eulero.\nVinse il premio matematico della Accademia delle scienze di Berlino nel 1784 per la sua risposta alla domanda sulle fondamenta del calcolo infinitesimale. Il lavoro fu pubblicato nel suo libro del 1787 \"Exposition elementaire des principes des calculs superieurs\", tradotto in latino nel 1795. Joseph Lagrange, che aveva suggerito la domanda, rest\u00f2 comunque deluso dalla sua risposta, considerandolo il primo di un gruppo di ultimi. Lagrange pubblic\u00f2 in seguito un'opera ove tratt\u00f2 lui stesso la materia.\nLhuilier introdusse l'abbreviazione \"lim\" per indicare il limite, che riapparve poi nel 1821 nel \"Cours d'Analyse\" di Augustin-Louis Cauchy, autore poi di un approccio basato sugli infinitesimi definiti in termini di quantit\u00e0 variabili.\nNel maggio 1791 fu eletto Fellow of the Royal Society."}
{"id": "5263808", "revid": "1075114", "url": "https://it.wikipedia.org/wiki?curid=5263808", "title": "Simon Lhuilier", "text": ""}
{"id": "5263809", "revid": "1075114", "url": "https://it.wikipedia.org/wiki?curid=5263809", "title": "Simon Antoine Jean Lhuillier", "text": ""}
{"id": "5263810", "revid": "1075114", "url": "https://it.wikipedia.org/wiki?curid=5263810", "title": "Simon Antoine Jean L'Huillier", "text": ""}
{"id": "5263811", "revid": "1075114", "url": "https://it.wikipedia.org/wiki?curid=5263811", "title": "Simon Antoine Jean L'Huilier", "text": ""}
{"id": "5263812", "revid": "701660", "url": "https://it.wikipedia.org/wiki?curid=5263812", "title": "Periodo del Secondo Tempio", "text": "Il periodo del Secondo Tempio, anche detto periodo intertestamentario, \u00e8 stato un'epoca della storia di Israele iniziata nel 597 a.C. con l'esilio babilonese, e durata fino alla distruzione del Secondo Tempio da parte dei romani, nel 70 d.C.\nQuesta fase della storia ebraica fu caratterizzata da instabilit\u00e0 politica, numerose rivolte e guerre, e trasformazioni drastiche della religione ebraica in varie forme, non ultima la nascita degli esseni, delle prime sette giudeo-cristiane e dell'ebraismo rabbinico, ma anche dal consolidamento culturale ed in parte etnico del popolo ebraico dopo la definitiva rottura con l'Impero romano.\nAntefatti, cattivit\u00e0 babilonese e inizio della Diaspora.\nIl Secondo Impero assiro aveva conquistato la Samaria e le zone confinanti nel 671 a.C., estendendo il proprio dominio su gran parte del medio Oriente, dal golfo Persico al mar Rosso. Secondo la Bibbia tra il 722 e il 720 a.C. il regno settentrionale di Israele venne distrutto dagli assiri, provocando la dispersione delle dieci trib\u00f9 in diverse regioni dell'Impero assiro.\nDopo la sconfitta assira ed egiziana a Karkemish da parte di Nabucodonosor II, sovrano dell'Impero neo-babilonese, il regno meridionale di Giuda divent\u00f2 uno stato-vassallo dei babilonesi. Il re giudeo Ioiakim pag\u00f2 per tre anni i tributi imposti da Babilonia, ma dopo essersi ribellato insieme ad altri paesi del Levante ebbe luogo la guerra giudeo-babilonese (601-586 a.C.), in cui i babilonesi vennero affiancati da caldei, moabiti e ammoniti.\nIoiakim venne ucciso in battaglia durante il primo assedio di Gerusalemme (597 a.C.); la citt\u00e0 e il Tempio di Salomone furono distrutti e al suo posto sal\u00ec al trono Ioiachin, che regn\u00f2 solo tre mesi, dopodich\u00e9 venne deportato a Babilonia insieme alla corte, i circoli colti, i sacerdoti, i saggi, i profeti, buona parte della popolazione giudea e molti tesori del Tempio: in totale 10'000 persone circa. Con la deportazione dell'\u00e9lite giudaica inizia la Diaspora del popolo ebraico. Nel 587-586 a.C. il Tempio venne distrutto un'altra volta sotto i colpi babilonesi.\nLa maggioranza della popolazione giudea settentrionale e meridionale rimase in Giudea, insieme a genti straniere con le quali era costretta a convivere. Nonostante il dolore per la separazione dalla madrepatria e la caduta di Gerusalemme, gli esuli di Babilonia e l'esilarca Ioiachin vennero sempre trattati con rispetto, potevano svolgere numerose mansioni (agricoltura, commercio, artigianato ecc.) e vivere in comunit\u00e0 separate dagli altri popoli sottomessi. Durante questo periodo di cattivit\u00e0 i giudei rimasti in Giudea si mescolano alle popolazioni straniere e ne subiscono l'influenza, mentre gli esuli babilonesi cercano di conservare la propria identit\u00e0 ebraica e di continuare a professare l'ebraismo anche se il Tempio non c'\u00e8 pi\u00f9.\nDominio persiano-achemenide e ritorno in Palestina.\nDopo l'invasione persiana che aveva inghiottito tutto l'Impero neo-babilonese condotta da Ciro il Grande nel 539 a.C., e la conversione della Giudea nella provincia persiana di \"Yehud Medinata\" (satrapia di Eber-Nari), i giudei esuli e gli altri popoli sottomessi conobbero una politica di tolleranza religioso-culturale molto elevata da parte dei funzionari persiani, che garantiva autonomia e rispetto per i popoli sconfitti. Con l'editto di Ciro (538 a.C.) i giudei di Babilonia, divenuti nel frattempo pi\u00f9 di 50'000, poterono tornare in patria e ricostruire il Tempio. Nonostante ci\u00f2 molti di loro decisero di restare ed alcuni riuscirono a scalare le gerarchie persiane e ottenere un certo benessere economico (Ezra e Neemia erano alti funzionari persiani).\nNel 520-545 a.C. i rimpatriati avevano un buon rapporto con gli ebrei rimasti in Palestina ed i pagani, e si form\u00f2 una nuova comunit\u00e0 ebraica intorno al Secondo Tempio, in cui veniva tollerato anche il culto rivolto al Dio ebraico da parte di questi ultimi. Nel 520 a.C. con il ritorno di altri esuli, tra cui Zorobabele, nipote di Ioiachin, e Zaccaria, il Tempio viene ricostruito e completato nel 515 a.C. grazie alla guida di Zorobabele, nominato da Dario I di Persia governatore della Giudea. \nLa situazione per\u00f2 precipita con la morte di Zorobabele, mentre la presenza dei Sanballatidi di Samaria e dei Tobiadi di Ammon, entrambe dinastie potenti sul piano politico-economico ed imparentate coi sacerdoti giudei, viene considerata una minaccia dagli esuli nella Diaspora, temendo la trasformazione del Tempio e di Gerusalemme in luoghi accessibili a tutti i pagani palestinesi e non pi\u00f9 di propriet\u00e0 dei giudei autoctoni n\u00e9 di quelli esiliati. Viene quindi inviato Neemia col permesso di Artaserse I per ricostruire le mura di Gerusalemme, e poi Ezra per riformare la Giudea; al contrario di Ezechiele, Malachia e del Tritoisaia, favorevoli per diversi gradi ai sacrifici nel Tempio compiuti dai pagani ma sempre e solo rivolti a Yahweh, Ezra non concepisce la possibilit\u00e0 che i pagani possano convivere coi giudei, n\u00e9 integrarsi n\u00e9 adattarsi al loro stile di vita: chi discende dal pagano lo rimane in eterno. \nI rimpatriati cacciano le loro mogli straniere e i figli avuti con queste ultime per suo ordine, ma i primi ad opporsi alla politica riformatrice di Ezra e Neemia sono i samaritani, che fondano un nuovo Tempio a Sichem sul monte Gherizim, dove celebrano i rituali ebraici attraverso i sacerdoti di stirpe sadocita fuggiti da Gerusalemme dopo la riforma dei due scribi, provocando uno scisma; secondariamente protest\u00f2 contro la riforma ezriana la corrente di pensiero espressa nei Libri di \"Rut\", \"Giona\", \"Giobbe\" e \"Qoelet\", cio\u00e8 il giudaismo sapienziale; infine il giudaismo enochico, il pi\u00f9 profondo e chiuso in opposizione ad Ezra, da cui scaturir\u00e0 il genere letterario apocalittico. La societ\u00e0 giudea ezriana \u00e8 radicalizzata nel sacerdozio del Tempio, nel rispetto della \"Torah\" e nella Legge, e persiste pacificamente fino al 200 a.C., ma \u00e8 profondamente intollerante rispetto ad opinioni diverse da quelle di Ezra.\nEt\u00e0 ellenistica (Tolomei, Seleucidi e Maccabei).\nNel 332 a.C. la Palestina, la Fenicia e l'Egitto passano sotto il dominio del macedone Alessandro Magno, che ben presto si impadronisce di tutti i territori persiani. Tuttavia i giudei, completamente autocentrati sulla vita interna di Gerusalemme, non percepiscono pi\u00f9 di tanto il mutamento d'ordine, abituati ormai al governo di autorit\u00e0 straniere. Iniziano a porsi le basi per l'arrivo dell'ellenismo anche nel Levante.\nCon le guerre dei diadochi, nelle quali la situazione politica della Palestina cambia numerose volte, e il passaggio della Palestina sotto la dinastia tolemaica ci sono alcuni tumulti in Giudea, ma il clima col tempo diventa tranquillo, anzi i tolomei restituiranno molta dell'indipendenza politica agognata dai giudei.\nI veri problemi non si scatenano finch\u00e9 la Palestina non rimane definitivamente sotto il controllo dei sovrani seleucidi di Siria (200-175 a.C.). I giudei e i seleucidi sono coinvolti in una sanguinosa guerra civile per l'indipendenza della Giudea. La guerra vede giudei schierati contro giudei in diverse fazioni, ognuna delle quali considera le altre alla stregua dei pagani. Le ideologie ebraiche, che differiscono per ogni schieramento, a spingere i giudei a combattere tra di loro sono soprattutto tre:\nQuattro anni pi\u00f9 tardi muore l'ultimo sadocita, Onia III, per mano di giudei favorevoli all'aggressiva ellenizzazione promossa da Antioco IV Epifane, che rimangono al potere fino al 167 a.C., anno in cui scoppia la rivolta dei Maccabei. La ribellione su vasta scala \u00e8 capeggiata da Menelao, successore di Giasone, che riesce a conquistare Gerusalemme grazie al supporto militare dei siriani. La rivolta permane fino al 160 a.C., il suo successo e la riconquista di Gerusalemme vengono celebrate ancora oggi con la festa di Chanukkah, ma \u00e8 solo nel 142 a.C. che i fratelli Maccabei diventano padroni assoluti dell'intera Palestina; l'ultimo di loro assume persino il titolo di sommo sacerdote. I Maccabei per\u00f2 condividono il potere con alcuni partiti religiosi e politici:\nDurante l'inizio dell'epoca maccabaica nasce il messianismo ebraico, un'ideologia religiosa e politica che avrebbe cambiato radicalmente il volto dell'ebraismo palestinese e mediterraneo. Nel 140 a.C. viene fondata la casa degli Asmonei (che in realt\u00e0 sono sempre Maccabei) da Simone Maccabeo, la quale governa sul trono del regno di Giudea in fasi alterne fino al 63 a.C.. Nel 104 a.C. diventa re Aristobulo I ed in questo periodo gli Asmonei ottengono il sostegno del partito sadducceo, mentre i farisei fanno opposizione. Sar\u00e0 con l'incoronazione di Alessandro Ianneo che riprenderanno vita le guerre fratricide nella popolazione giudaica (103-76 a.C.), eventi che consentiranno ai farisei di riottenere il consenso del popolo, soprattutto dopo la persecuzione che Alessandro Ianneo scaten\u00f2 contro di loro; sotto Ianneo vengono crocifissi 800 oppositori in rivolta contro il suo regno; un edomita di nome Erode Antipatro fu nominato \"strategos\" dell'Idumea, mantenendo questo ruolo anche durante il regno di Salom\u00e8 Alessandra, che era stata moglie di entrambi (76\u201367 a.C.).\nGiudea romana (Asmonei, Erodiani e \"magistratus\").\nDinastia asmonea.\nIl figlio di Salom\u00e8, Giovanni Ircano II, divenne re e sommo sacerdote nel 67 a.C., ma fu contrastato dal fratello Aristobulo II; ne scatur\u00ec una guerra civile che offr\u00ec alla Repubblica romana l'occasione per intervenire. I romani escono vittoriosi dalla guerra contro i giudei e Gerusalemme fu conquistata quindi da Pompeo nel 63 a.C., mettendo fine all'indipendenza giudaica. Flavio Giuseppe racconta che fra le tante sciagure, quella del Tempio, svelato agli occhi stranieri, fu la peggiore. Pompeo era infatti entrato con il suo seguito dove solo al sommo sacerdote era concesso di entrare, potendo contemplare la Menorah, le lampade, la tavola ed i vasi per libagioni, oltre agli incensieri, tutti d'oro massiccio, oltre al sacro tesoro di ben 2'000 talenti\nPompeo sembra non tocc\u00f2 alcuno di questi oggetti sacri. \nAl contrario il giorno seguente all'espugnazione del Tempio, ordin\u00f2 la sua purificazione attraverso sacrifici di rito, mentre il nuovo regno di Giudea fu affidato a Giovanni Ircano II, che si era dimostrato un affidabile alleato, mentre Aristobulo II fu portato via. A Gerusalemme ed alla regione intorno impose il pagamento di un tributo.\nCre\u00f2 la nuova provincia di Siria nel 63 a.C., partendo dalla regione della Celesiria. Della Giudea ne fece uno regno cliente o protettorato romano. Ricostru\u00ec Gadara, che era stata distrutta dai giudei. Proclam\u00f2 liberi dai giudei i territori di Ippo, Scitopoli, Pella, Samaria, Iamnia, Marisa, Azoto, Aretusa, Gaza, Ioppe, Dora e Torre di Stratone, per poi aggregarle alla nuova provincia di Siria, a cui diede come governatore Emilio Scauro con due legioni.\nIl potere politico verr\u00e0 gestito d'ora in poi solo da Roma, mentre il Tempio, le leggi e il Sinedrio rimarranno nelle mani di sadducei e farisei.\nDinastia erodiana.\nGiulio Cesare nomina Erode Antipatro procuratore di Giudea nel 47 a.C., che a sua volta nomin\u00f2 i propri figli Fasaele ed Erode il Grande governatori rispettivamente di Gerusalemme e Galilea. Nel 43 a.C. Antipatro fu assassinato; i suoi due figli, per\u00f2, restarono in carica, e furono elevati al rango di tetrarchi da Marco Antonio (41 a.C.). Nonostante le ribellioni anti-romane di alcuni discendenti Asmonei la situazione non cambia, anzi nel 40 a.C. la dinastia erodiana ottiene anche il sacerdozio di Gerusalemme e nel 37 a.C. Erode il Grande diventa re di Giudea sotto il protettorato romano; durante il regno viene ultimata la costruzione del Secondo Tempio, che verr\u00e0 appunto ribattezzato \"Tempio di Erode\".\nDopo la sua morte i romani dividono la provincia in tre etnarchie e le spartiscono tra i figli di Erode, che rimangono comunque sottomessi a Roma: ad Erode Archelao vengono assegnate Samaria, Idumea e Giudea; Galilea e Perea ad Erode Antipa, mentre a Erode Filippo II viene lasciata la Transgiordania (Batanea, Traconitide, Auranitide e Gaulantide); Salom\u00e8, sorella di Erode, ottenne alcune citt\u00e0 (Iamnia, Azoto, Faselide e Ascalona) e le relative rendite. La separazione delle regioni giudaiche \u00e8 dovuta al conflitto di interessi tra i fratelli; Archelao si era infatti recato dall'imperatore romano Augusto per informarlo delle volont\u00e0 del padre, il quale gli avrebbe assegnato la parte maggiore del regno. Augusto esaudisce il desiderio di Archelao ma non lo riconosce come re (la Giudea di Archelao non era una vera e propria provincia autonoma, ma un distretto sottoposto all'autorit\u00e0 del \"legatus Augusti pro praetore\" di Siria). Dal momento che Archelao veniva visto come un oppressore straniero dai giudei, e cos\u00ec anche suo padre, si scatenano ripetute proteste contro il suo governo, finch\u00e9 Augusto nel 6 non decise di processarlo e dimetterlo dalla carica, esiliandolo in Gallia.\nPrefettura romana.\nA questo punto la Giudea passa in momenti alterni sotto il controllo dei discendenti erodiani e dei prefetti romani. Publio Sulpicio Quirinio, legato di Siria, avvia un censimento sotto la prefettura di Coponio che deve far fronte ad una riorganizzazione amministrativa e fiscale, ma provocher\u00e0 distruzione in Giudea. Infatti se da un lato era previsto un censimento per il pagamento della capitazione dall'altro, la nuova tassa, dovette essere pagata in denaro. Se gi\u00e0 una tassa in denaro non fosse bene accetta in quanto pi\u00f9 onerosa (soprattutto quando a un cattivo raccolto seguiva il peso economico di un prestito per pagare le tasse) tra gli giudei la questione diveniva ancora pi\u00f9 delicata in quanto destava scandalo il fatto che sulle monete romane fossero raffigurate effigi umane.\nLa reazione fu una rivolta capeggiata dal fariseo Sadoq e Giuda Galileo. Questi era \"figlio\" (non nel senso della parentela) di Ezechia di Gamala (che con la sua banda aveva infestato la Galilea ai confini della Siria), catturato e ucciso da Erode il Grande appena entrato in possesso della regione, il quale nello stesso anno era gi\u00e0 stato protagonista di una precedente rivolta in quanto pretendente al trono giudaico. Il manifesto della rivolta era che essendo il dio d'Israele l'unico signore, avrebbe aiutato e concesso la grazia a coloro che si fossero ribellati dal rendere omaggio o adorazione (perch\u00e9 blasfemo) all'imperatore romano o a chi per esso.\nIl resoconto di Giuseppe non chiarisce la natura del censimento, se cio\u00e8 fosse residenziale o se i censiti dovessero recarsi nella citt\u00e0 di origine. Anche la durata non \u00e8 specificata ma \u00e8 verosimile che si sia svolto tra il 6 e il 7 anche se, secondo alcuni autori, il censimento si svolgeva a rilento, poteva durare vari anni e si realizzava in due fasi: \"la registrazione della propriet\u00e0 terriera ed immobiliare\" e, in un secondo momento, \"la determinazione delle imposte da pagare\". Secondo tali autori \"la prima tappa avvenne al tempo della nascita di Ges\u00f9, mentre la seconda, che per il popolo era molto pi\u00f9 urtante, suscit\u00f2 l'insurrezione\" di Giuda Galileo.\nInsieme a Ponzio Pilato finisce l'era dei prefetti in Giudea, per il motivo della violenta soppressione dei samaritani che lo port\u00f2 a lasciare l'incarico su ordine di Caligola nell'anno 36.\nErode Agrippa, zeloti e procura romana.\nNel 37 avviene l'incoronazione di Erode Agrippa, tetrarca durante l'impero di Caligola, per volere di Claudio. \nIl regno di Agrippa, che comprendeva Giudea e Samaria, fu abbastanza pacifico, poich\u00e9 egli riusc\u00ec a conciliare lo zelo ebraico, sopprimendo nel frattempo i nazareni, con la romanizzazione, ed infatti era benvoluto da entrambe le parti; promuove il partito dei farisei, alienandosi per\u00f2 alcuni sudditi greci; costruisce ed amplia le mura di Gerusalemme coi finanziamenti del Tempio, che d\u00e0 speranza di un rinnovato regno autonomo ai giudei, mentre nelle colonie romane costruisce edifici pubblici e opere di prestigio (teatri, anfiteatri e terme), offre spettacoli e giochi come la lotta tra gladiatori in onore di Claudio a Cesarea marittima, cercando comunque di comportarsi da ebreo pio. Dopo la sua morte, avvenuta nel 44, la provincia di Giudea (che da adesso incorpora anche Galilea e Perea) torna sotto il controllo romano, siccome suo figlio \u00e8 troppo giovane per accedere al trono. Il procuratore Cuspio Fado nel 44-46 dovette confrontarsi con tre ribellioni di stampo messianico capeggiate da Teuda, Amram e dallo zelota Eleazar ben Dinai. In particolare il primo convinse una moltitudine di essere un profeta, e comand\u00f2 loro di prendere con s\u00e9 i propri beni e a seguirlo fino al Giordano, affermando di riuscire ad aprirne le acque con la propria parola; Fado invi\u00f2 uno squadrone di cavalleria e li fece uccidere, mettendo poi a morte Teuda e facendone arrivare la testa a Gerusalemme.\nDurante il suo mandato ebbe probabilmente inizio una grave carestia che colp\u00ec la zona soprattutto durante il governo del successore di Fado, Tiberio Giulio Alessandro, in cui la carestia si aggrava ma non sembrano esserci disordini sociali.\nSotto il procuratore Ventidio Cumano (48-52) scoppia una rivolta a Gerusalemme nel 48-49 durante una celebrazione religiosa, quando un soldato romano mostra il suo sesso alla folla dei fedeli ebrei. Viene repressa dal procuratore. Poco dopo un altro soldato romano strappa e brucia un rotolo della Torah, e la folla giudea si reca a Cesarea per chiedere che venga punito. Cumano lo condanna a morte per evitare una seconda ribellione. La situazione peggiora nel 51 quando dei pellegrini galilei vengono uccisi in un villaggio della Samaria; Cumano non punisce gli assassini e una banda di zeloti inizia a massacrare molti villaggi della regione. In seguito sono arrestati e giustiziati dalle truppe di Cumano.\nIl caso \u00e8 portato davanti al governatore di Siria, Gaio Ummidio Durmio Quadrato, che manda i delegati a Roma, dove la causa ebraica viene supportata dal giovane Erode Agrippa II: i giudei ottengono un successo e Cumano viene esiliato nel 52. Gli succede Marco Antonio Felice, il quale conduce una politica difficile e malgestita, causando scontento nella popolazione e la diffusione degli zeloti. \nFelice fa uccidere Eleazar ben Dinai con l'accusa di tradimento. Viene assassinato un discendente di Anna, Jonathan, da un gruppo di sicarii (zeloti estremisti) armati di pugnale. I sicari uccidono frequentemente i loro connazionali che si radunano insieme ai romani. In questo momento appaiono diversi e presunti profeti che attirano le folle promettendo la libert\u00e0, con conseguente risposta immediata di Felice, che li fa uccidere. Sfruttando l'agitazione i sommi sacerdoti sequestrano le decime dei sacerdoti inferiori, il che accentua le tensioni sociali. Nel 54 ci sono nuovi scontri a Cesarea circa lo status della citt\u00e0 e i diritti civili dei giudei, che si scontrano con i siriani e, armati di mazze e spade, hanno il sopravvento. Felice gli ordina di andarsene e avvengono dei saccheggi nelle case dei giudei. L'agitazione continua e prominenti giudei si lamentano dell'arbitrariet\u00e0 di Nerone, che decide a favore dei siriani, relegando i giudei al rango di cittadini di seconda classe.\nNel 60 Felice viene richiamato da Nerone per accuse di corruzione e sostituito da Porcio Festo, il quale trasferisce a Roma Paolo di Tarso, un fariseo ed il pi\u00f9 attivo leader della setta dei nazareni nell'evangelizzazione dell'Impero.\nFelice sopprime una rivolta nel deserto.\nAlla sua morte nel 62, il sommo sacerdote figlio di Anna, Anano ben Anano, sfrutta il vuoto di potere per liquidare i suoi nemici, in particolare Giacomo il Giusto, capo dei nazareni di Gerusalemme, condannandolo alla lapidazione.\nAl dispotismo di Anano si oppone Erode Agrippa II, che lo fa deporre e lo rimpiazza con Joshua ben Damneus (62-63).\nSotto il nuovo procuratore Lucceio Albino (62-64), che cerca di arricchirsi liberando prigionieri dalle carceri su riscatto, la situazione politica e sociale si deteriora nuovamente. I sicari ricorrono al sequestro di ostaggi per liberare i loro compagni in cella (tra cui Eleazaro ben Anano), mentre i sostenitori di Joshua ben Damneus e quelli di Joshua ben Gamaliel si battono nelle strade per la carica di sommo sacerdote.\nAlbino, dopo aver saputo che gli sarebbe subentrato un altro procuratore, svuota le carceri in due modi: tramite il primo uccide tutti i prigionieri per reati gravi, mentre con il secondo gli altri escono su pagamento della cauzione. Insieme al successore Gessio Floro la situazione peggiora con la proliferazione dei saccheggi (64-66)."}
{"id": "5263813", "revid": "3732", "url": "https://it.wikipedia.org/wiki?curid=5263813", "title": "Arnaud Bernard du Pouget", "text": ""}
{"id": "5263817", "revid": "3732", "url": "https://it.wikipedia.org/wiki?curid=5263817", "title": "Simon de Cramaud", "text": ""}
{"id": "5263818", "revid": "3732", "url": "https://it.wikipedia.org/wiki?curid=5263818", "title": "S\u00e9raphin Olivier-Razali", "text": ""}
{"id": "5263820", "revid": "767487", "url": "https://it.wikipedia.org/wiki?curid=5263820", "title": "Claude Mydorge", "text": " I suoi risultati principali furono in materia di geometria e fisica.\nMydorge fu membro di una commissione scientifica, comprendente anche Pierre H\u00e9rigone, \u00c9tienne Pascal e Jean Boulenger, che doveva valutare l'efficacia del metodo di Jean-Baptiste Morin per determinare la longitudine sulla base dei movimenti lunari."}
{"id": "5263822", "revid": "3732", "url": "https://it.wikipedia.org/wiki?curid=5263822", "title": "Kyrillos Makarios", "text": ""}
{"id": "5263824", "revid": "1543377", "url": "https://it.wikipedia.org/wiki?curid=5263824", "title": "Kallia", "text": "Kallia \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di For\u00e9cariah."}
{"id": "5263825", "revid": "3732", "url": "https://it.wikipedia.org/wiki?curid=5263825", "title": "Markos II Khouzam", "text": ""}
{"id": "5263828", "revid": "1543377", "url": "https://it.wikipedia.org/wiki?curid=5263828", "title": "Maf\u00e9rinya", "text": "Maf\u00e9rinya \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di For\u00e9cariah."}
{"id": "5263829", "revid": "3732", "url": "https://it.wikipedia.org/wiki?curid=5263829", "title": "Stephanos I Sidarouss", "text": ""}
{"id": "5263831", "revid": "3732", "url": "https://it.wikipedia.org/wiki?curid=5263831", "title": "St\u00e9phanos II Ghattas", "text": ""}
{"id": "5263832", "revid": "1711941", "url": "https://it.wikipedia.org/wiki?curid=5263832", "title": "Governatore della Citt\u00e0 del Lago", "text": ""}
{"id": "5263833", "revid": "1543377", "url": "https://it.wikipedia.org/wiki?curid=5263833", "title": "Moussaya", "text": "Moussaya \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di For\u00e9cariah."}
{"id": "5263835", "revid": "1543377", "url": "https://it.wikipedia.org/wiki?curid=5263835", "title": "Sikhourou", "text": "Sikhourou \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di For\u00e9cariah."}
{"id": "5263840", "revid": "585241", "url": "https://it.wikipedia.org/wiki?curid=5263840", "title": "Ibrahim Isaac Sidrak", "text": ""}
{"id": "5263847", "revid": "486946", "url": "https://it.wikipedia.org/wiki?curid=5263847", "title": "Bercy Arena", "text": ""}
{"id": "5263849", "revid": "767487", "url": "https://it.wikipedia.org/wiki?curid=5263849", "title": "Third Eye (film)", "text": "Third Eye \u00e8 un film del 2014 diretto da Aloy Adlawan.\nTrama.\nMylene, una docile e indifesa bambina, vede l'omicidio dei suoi genitori e di una sua vicina da parte del marito di quest'ultima. Lei \u00e8 l'unica a sopravvivere, ma questo le d\u00e0 la possibilit\u00e0 di vedere fantasmi di persone morte. Sua Nonna le dice che \u00e8 in possesso del Terzo Occhio, ma che glielo sigiller\u00e0. Tuttavia, quando, in futuro, accadranno cose orribile, il Terzo Occhio si riaprir\u00e0 di nuovo.\nAnni dopo \u2013 La Nonna di Maylene muore. Intanto la ragazza si \u00e8 costruita una vita: ha una splendida casa, uno splendido lavoro e un marito, Jimmy. Il suo unico problema \u00e8 che non pu\u00f2 avere figli. Un giorno, vede il marito con un'altra donna, dando inizio ai suoi sospetti. Ad alimentarli ci sono chiamate e messaggi, ma la prova definitiva gliela d\u00e0 Ryzza, la sua migliore amica, che le confessa di aver visto il marito con una donna. Maylene ha un litigio con Jimmy e decide di seguirlo.\nI sospetti di Maylene erano fondati: Jimmy ha effettivamente un'amante. La donna non pu\u00f2 credere che tutto quello che hanno passato sia stato dimenticato da un momento all'altro. Tuttavia, ci sar\u00e0 qualcos'altro a preoccupare Maylene. Il tradimento ha risvegliato il Terzo Occhio. Per via di un incidente, Jimmy e la sua amante, Janet sono costretti a passare per un villaggio, ma una donna aggredisce i due, rapendoli. Maylene non sa che cosa sta succedendo e incomincia a scappare, vedendo lo spirito di un uomo che sta sempre a fianco alla donna del villaggio. La posseditrice del Terzo Occhio scopre che il villaggio dove sono capitati \u00e8 formato da indigeni pronti a sacrificare Janet e il bambino per resuscitare uno di loro (che \u00e8 appunto l'uomo che vede la ragazza).\nMaylene riesce a liberare Jimmy e il ragazzo, non solo confessa del suo tradimento, ma rivela che il figlio di Janet \u00e8 il suo. I due tornano indietro e, dopo una lunga battaglia con gli indigeni, liberano la donna incinta. Jimmy muore per le ferite ricevute, chiedendo scusa alle due ragazze per le sue azioni riprovevoli. Maylene incolpa l'amante del marito per quello che sta succedendo, ma la loro lite dovr\u00e0 attendere, visto che lo spirito dell'uomo \u00e8 tornato in vita, pronte ad uccidere Janet per completare la resurrezione. Janet partorisce con l'aiuto di Maylene, ma una volta nato il bambino, la ragazza d\u00e0 il bambino alla moglie del suo amante, sacrificandosi successivamente per lasciarli fuggire.\nMaylene e il bambino riescono a scappare, dopo una lotta con un indigeno, e ad avvertire la polizia, che non trova alcuna traccia dei residenti del villaggio, che sono partiti verso una meta lontana, continuando a mietere vittime per resuscitare i componenti morti. Maylene tiene con s\u00e9 il bambino, amandolo come ha amato Jimmy. Intanto appare lo spirito della donna che ha tentato di uccidere sia Jimmy che Janet, ma Maylene fa svanire il suo spirito, dimostrando che ha imparato ad usare il Terzo Occhio."}
{"id": "5263854", "revid": "858648", "url": "https://it.wikipedia.org/wiki?curid=5263854", "title": "Shakma", "text": ""}
{"id": "5263856", "revid": "1543377", "url": "https://it.wikipedia.org/wiki?curid=5263856", "title": "Bangouyah", "text": "Bangouyah \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di Kindia."}
{"id": "5263857", "revid": "1371684", "url": "https://it.wikipedia.org/wiki?curid=5263857", "title": "Damankanyah", "text": "Damankanyah \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di Kindia."}
{"id": "5263859", "revid": "1149807", "url": "https://it.wikipedia.org/wiki?curid=5263859", "title": "Friguiagb\u00e9", "text": "Friguiagb\u00e9 \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di Kindia.\nAltri progetti.\n "}
{"id": "5263862", "revid": "46291", "url": "https://it.wikipedia.org/wiki?curid=5263862", "title": "Melampyrum cristatum", "text": "La spigarola dentellata (nome scientifico Melampyrum cristatum ) \u00e8 una piccola pianta erbacea appartenente alla famiglia delle Orobanchaceae.\nEtimologia.\nIl nome generico (\"melampyrum\") deriva da due parole greche: \"m\u00e9las\" (= nero) e \"pyr\u00f3s\" (= grano), un nome usato da Teofrasto (371 a.C. \u2013 Atene, 287 a.C.), un filosofo e botanico greco antico, discepolo di Aristotele, autore di due ampi trattati botanici, per una pianta infestante delle colture di grano. L'epiteto specifico (\"cristatum\") deriva dal latino e significa \"con cresta\" o \"con punte\" e fa riferimento alla dentellatura delle brattee dell'infiorescenza.\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum - 2: 605\" del 1753.\nDescrizione.\nQueste piante possono arrivare fino ad una altezza di 15 \u2013 40\u00a0cm. La forma biologica \u00e8 terofita scaposa (T scap), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. Sono piante \u201cemiparassite\u201d: possono vivere sulle radici di altre piante per prelevare acqua e sali minerali, mentre sono capaci di svolgere la funzione clorofilliana (al contrario delle piante \u201cparassite assolute\u201d). Queste piante anneriscono durante la disseccazione.\nRadici.\nLe radici sono tipo fittone.\nFusto.\nLa parte aerea del fusto \u00e8 eretta e sparsamente pubescente.\nFoglie.\nLe foglie hanno delle forme lineari con apici acuti e lamina intera. Dimensione delle foglie: larghezza 2 \u2013 5\u00a0mm; lunghezza 30 \u2013 50\u00a0mm. \nInfiorescenza.\nL'infiorescenza ha la forma di una spiga apicale compatta quasi quadrangolare ricoperta di brattee embricate disposte in quattro serie. Le brattee sono formate da una lamina basale ed una appendice apicale allungata. La lamina \u00e8 cuoriforme e strettamente conduplicata. I margini sono percorsi pi\u00f9 o meno da 15 dentelli aristati lunghi 1 - 2,5\u00a0mm. L'appendice ha una forma lineare, la lamina \u00e8 intera ed \u00e8 lunga 2 \u2013 3\u00a0cm nelle brattee inferiori, mentre in quelle superiori \u00e8 progressivamente ridotta. L'apice delle brattee \u00e8 sempre rivolto verso il basso (\u00e8 riflessa). Il colore delle brattee varia dal basso verso l'alto dal verde o giallo-verdognolo al purpureo/violaceo. Dimensione della lamina delle brattee: larghezza 15\u00a0mm; lunghezza 10\u00a0mm.\nFiore.\nI fiori sono ermafroditi, zigomorfi e tetraciclici (con i quattro verticilli fondamentali delle Angiosperme: calice \u2013 corolla \u2013 androceo \u2013 gineceo). Lunghezza del fiore: 10 \u2013 16\u00a0mm.\nFrutti.\nIl frutto \u00e8 del tipo a capsula a deiscente posteriore; la superficie \u00e8 glabra o finemente cigliata.\nBiologia.\nQueste piante sono emiparassite, ossia in parte producono clorofilla e sono capaci di assorbire in modo autonomo i minerali dal terreno, ma hanno anche la capacit\u00e0 di utilizzare le sostanze prodotte dalle piante a loro vicine (funzione parassitaria). I meccanismo con il quale assorbono le sostanze di altre piante \u00e8 basato su piccoli austori posti al livello radicale. La pianta ospite pu\u00f2 accettare di buon grado questo insediamento (come la specie \"Festuca ovina\") oppure pu\u00f2 opporsi con secrezioni di sostanze tossiche. Se l'infestazione nelle colture di cereali supera un certo livello, la farina prodotta \u00e8 pi\u00f9 scura, con un particolare odore e dal sapore pi\u00f9 acre e disgustoso dovuto al glucoside velenoso \"rinantina\".\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della specie (Orobanchaceae) comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o pi\u00f9 austori connessi alle radici ospiti. \u00c8 una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti. Il genere \"Melampyrum\" \u00e8 distribuito in Europa, India, Giappone e Nord America; le sue specie preferiscono climi per lo pi\u00f9 temperati delle regioni extratropicali. Comprende circa 30 - 40 specie di cui una dozzina \u00e8 presente nella flora spontanea italiana.\nFilogenesi.\nLa classificazione tassonomica del \"Melampyrum cristatum\" \u00e8 in via di definizione in quanto fino a poco tempo fa il suo genere apparteneva alla famiglia delle Scrophulariaceae (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle \"Orobanchaceae\" e trib\u00f9 Rhinantheae..\nIl numero cromosomico di questa specie \u00e8: 2n = 9.\nVariabilit\u00e0.\nLe specie del genere \"Melampyrum\" sono soggette al fenomeno del \"polimorfismo stagionale\". In particolare a quote basse dapprima si ha la fioritura \"estivale\" e quindi quella \"autunnale\". A quote pi\u00f9 alte (alta montagna) a causa del pi\u00f9 breve periodo di fioritura si ha una sola forma intermedia chiamata \"monomorfa\".\nLe tre forme per questa specie sono cos\u00ec denominate:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nLe specie \"Melampyrum\" della flora spontanea italiana si dividono in cinque \"gruppi di specie\" principali non sempre di facile distinzione:\nIl disegno (sotto) mostra i caratteri del calice e delle brattee di questi cinque gruppi.\nAltre notizie.\nIl melampiro crestato in altre lingue \u00e8 chiamato nei seguenti modi:"}
{"id": "5263872", "revid": "199745", "url": "https://it.wikipedia.org/wiki?curid=5263872", "title": "Spigarola dentellata", "text": ""}
{"id": "5263875", "revid": "71433", "url": "https://it.wikipedia.org/wiki?curid=5263875", "title": "Contracorriente (film)", "text": ""}
{"id": "5263882", "revid": "71433", "url": "https://it.wikipedia.org/wiki?curid=5263882", "title": "Tutto ci\u00f2 che amo", "text": ""}
{"id": "5263883", "revid": "71433", "url": "https://it.wikipedia.org/wiki?curid=5263883", "title": "All That I Love", "text": ""}
{"id": "5263888", "revid": "6923", "url": "https://it.wikipedia.org/wiki?curid=5263888", "title": "Quiz Kids", "text": "Quiz Kids \u00e8 stato un programma sia radiofonico che televisivo statunitense, trasmesso negli anni quaranta e anni cinquanta dalla NBC e dalla CBS. Partecipavano bambini prodigio che dovevano rispondere a difficili domande.\nAl programma ha partecipato a 12 anni anche James Watson, lo scopritore del DNA insieme a Francis Crick e Maurice Wilkins."}
{"id": "5263889", "revid": "339392", "url": "https://it.wikipedia.org/wiki?curid=5263889", "title": "Volta (ballo)", "text": ""}
{"id": "5263892", "revid": "22475", "url": "https://it.wikipedia.org/wiki?curid=5263892", "title": "Platythomisus", "text": "Platythomisus \u00e8 un genere di ragni appartenente alla famiglia Thomisidae.\nDistribuzione.\nLe 13 specie note di questo genere sono state rinvenute in tutta l'Africa ad eccezione della parte settentrionale; in India, Sumatra e Giava\nTassonomia.\nNon sono stati esaminati esemplari di questo genere dal 1980.\nA dicembre 2014, si compone di 13 specie:"}
{"id": "5263903", "revid": "297059", "url": "https://it.wikipedia.org/wiki?curid=5263903", "title": "Trichomoniasi degli uccelli", "text": ""}
{"id": "5263905", "revid": "125417106", "url": "https://it.wikipedia.org/wiki?curid=5263905", "title": "Giochi Elettronici Competitivi", "text": "Giochi Elettronici Competitivi (GEC) \u00e8 un'organizzazione italiana che si occupa di sport elettronici.\nFa parte di ASI, disciplinando i giocatori, le multigaming, le sale LAN, gli organizzatori di eventi e supportando le aziende e i brand presenti sul territorio italiano. \nA dicembre 2017 GEC contava pi\u00f9 di 75 associazioni affiliate, oltre 50.000 atleti tesserati e pi\u00f9 di 750 tornei ufficiali in Italia.\nNello stesso periodo del 2018, il numero \u00e8 salito a 110 associazioni affiliate, 65.000 atleti tesserati e circa 1250 tornei all'attivo sul territorio nazionale.\nStoria.\nGEC nasce in occasione della conferenza stampa tenutasi il 27 ottobre 2014 durante la quale ASI - ente di promozione sportiva riconosciuta dal CONI - ha ufficialmente riconosciuto Giochi Elettronici Competitivi organizzazione responsabile della regolamentazione degli eSports per il solo circuito ASI.\nGEC nasce per:\nLega Prima.\nA settembre 2016 GEC e Romics hanno dato vita al primo campionato nazionale di sport elettronici \"Lega Prima\". Alla kermesse partecipano le migliore otto squadre italiane e per la prima edizione \u00e8 stato scelto come titolo League of Legends. In occasione della XX edizione del Romics, tenutasi dal 29 settembre al 2 ottobre 2016, sono state giocate dal vivo le prime due giornate del campionato che ha visto il proseguimento online fino a conclusione delle finali presso la XXI edizione del Romics ad aprile 2017.\nL'ultima edizione del campionato si \u00e8 svolta ad aprile del 2018, con un montepremi di 12.000\u20ac ed il coinvolgimento delle migliori realt\u00e0 sportive del momento.\nFormazione sportiva.\nNel 2018 GEC inaugura il Corso di Allenatori di esport di 1\u00ba livello con certificazione tecnica ASI, nell'ambito della formazione nazionale del CONI per il conseguimento delle qualifiche degli operatori sportivi."}
{"id": "5263906", "revid": "599013", "url": "https://it.wikipedia.org/wiki?curid=5263906", "title": "Gary Smith", "text": "Carriera.\nGary Smith crebbe giocando ad hockey con alcune formazioni giovanili della citt\u00e0 di Toronto, conquistando nel 1964 la Memorial Cup con la maglia dei Toronto Marlboros, squadra affiliata alla franchigia della National Hockey League dei Toronto Maple Leafs.\nNelle prime tre stagioni da professionista Smith gioc\u00f2 per diverse formazioni affiliate ai Maple Leafs nelle leghe minori nordamericane, in particolare nell'American Hockey League con i Rochester Americans. Esord\u00ec in NHL nella stagione 1965-66 giocando tre partite.\nNel corso della carriera si conquist\u00f2 il soprannome \"Suitcase\" (\"valigia\" in inglese) a causa delle numerose formazioni per cui gioc\u00f2. Dopo essere stato scelto nell'NHL Expansion Draft 1967 dagli Oakland Seals Smith vi rest\u00f2 per quattro stagioni, stabilendo nel'annata 1969-70 due nuovi record della NHL per il maggior numero di gare giocate da un portiere in stagione regolare (71) e quello negativo di sconfitte subite (48).\nNel biennio 1971-1973 vest\u00ec la maglia dei Chicago Blackhawks conquistando un Vezina Trophy insieme a Tony Esposito e arrivando fino alla finale di Stanley Cup, per poi essere sconfitti dai Montreal Canadiens in sei partite. Successivamente gioc\u00f2 per tre stagioni con i Vancouver Canucks, arrivando nel 1975 ad essere convocato nell'NHL All-Star Game e arrivando al quinto posto nella votazione per l'Hart Trophy. Fra il 1976 e il 1978 si divise fra NHL, AHL e CHL con le organizzazioni dei Minnesota North Stars e dei Washington Capitals.\nSmith nelle due stagioni successive lasci\u00f2 la NHL per la World Hockey Association, giocando per alcune settimane insieme a Wayne Gretzky negli Indianapolis Racers. Dopo lo scioglimento dei Racers si trasfer\u00ec ai Winnipeg Jets vincendo l'Avco World Trophy nella stagione 1978-1979. Smith si ritir\u00f2 dall'attivit\u00e0 agonistica nel 1980."}
{"id": "5263913", "revid": "124123", "url": "https://it.wikipedia.org/wiki?curid=5263913", "title": "Juan de Ortega", "text": "Domenicano, Ortega insegn\u00f2 matematica commerciale in Aragona e Italia. In una sua opera pubblicata nel 1512 a Barcellona, \"Tractado subtilisimo d'arithmetica y de geometria\", offr\u00ec un metodo sofisticato di estrazione delle radici, che prefigurava le equazioni di Pell-Fermat. Il trattato fu ripubblicato a Roma nel 1515, Messina nel 1522 e Siviglia nel 1552.\nInsieme a Marino Ghetaldi, Adriano Romano, Wilhelm Klebitz e Cartesio, fu fra i pochi a usare il \"+\" come simbolo di addizione. Il suo metodo fu continuato da Nicolas Chuquet."}
{"id": "5263917", "revid": "124156951", "url": "https://it.wikipedia.org/wiki?curid=5263917", "title": "Chita Rivera", "text": "Nel 2002 \u00e8 stata la prima donna ispanica e latino americana a ricevere il Kennedy Center Honors e nel 2009 \u00e8 stata insignita dal presidente Obama della Medaglia presidenziale della libert\u00e0. Nel corso della sua carriera teatrale \u00e8 stata candidata dieci volte ai Tony Awards, vincendone due come miglior attrice protagonista in un musical nel 1984 e 1993 e uno onorario nel 2018. Insieme a Gwen Verdon \u00e8 considerata la massima interprete delle coreografie di Bob Fosse.\nBiografia.\nInfanzia e formazione.\nChita Rivera \u00e8 nata a Washington, figlia di Katherine Anderson, impiegata governativa, e Pedro Julio Figueroa del Rivero, clarinettista e sassofonista della banda della marina militare. All\u2019et\u00e0 di sette anni, resta orfana di padre e la madre comincia a lavorare per il Pentagono. A dodici anni la madre la iscrive a una scuola di ballo e a quindici viene notata dai talent scout della School of American Ballet di George Balanchine e si trasferisce a New York.\nCarriera.\nNel 1951 debutta sulle scene con il tour statunitense del musical \"Call Me Madam\", con la star di Broadway Ethel Merman, e nel 1953 debutta a Broadway con il musical \"Can-Can\" di Cole Porter. Nel 1955 \u00e8 di nuovo a Broadway con \"Seventh Heaven\", nel 1956 recita in \"Mr. Wonderful\" e nel 1957 \u00e8 la sostituta di Eartha Kitt per il ruolo di Mehitabel in \"Shinbone Alley.\" Nel 1957 ottiene il suo primo grande successo quando interpreta Anita nella prima produzione di Broadway del musical di Leonard Bernstein, Stephen Sondheim e Arthur Laurents \"West Side Story\", un ruolo che riprende al Her Majesty's Theatre di Londra nel 1958. Nel 1960 viene candidata al Drama Desk Award alla miglior attrice non protagonista in un musical per la sua performance a Broadway nel musical \"Bye Bye Birdie\", mentre l\u2019anno successivo recita nuovamente nella stessa opera a Londra.\nDopo il flop di \"Zenda\" (1963), torna a Broadway nel 1964 con il musical \"Bajour\", a cui segue \"L'opera da tre soldi\" in Texas (1966) e il tour nazionale di \"Sweet Charity\" nel ruolo della protagonista (1967). Nel 1969 recita nell\u2019adattamento cinematografico di \"Sweet Charity\", nel flop \"1941\" e nel tour statunitense di \"Zorba\". Nel 1973 torna a Broadway dopo 9 anni di assenza per recitare in un concerto che celebra la vita e l\u2019opera del compositore Stephen Sondheim; al concerto presenziano anche altri grandi nomi di Broadway, tra cui: Angela Lansbury, Len Cariou, George Lee Andrews, Donna McKechnie, John McMartin, Victoria Mallory, Glynis Johns, Hermione Gingold, Dorothy Collins e Jack Cassidy. Nel 1974 recita in \"Kiss Me Kate\" al North Shore Theatre e nel 1975 torna a Broadway con un altro grande successo, il musical \"Chicago\" con Gwen Verdon, in cui interpreta Velma Kelly, performance che le vale la candidatura al Tony Award alla miglior attrice non protagonista in un musical. Nel 1977 interpreta nuovamente Velma nel tour statunitense del musical.\nInaugura gli anni ottanta con un ritorno a Broadway nel musical \"Bring Back Birdie\", a cui segue il classico di Cole Porter \"Anything Goes\" a St. Louis nel 1983 e il flop \"Merlin\" a Broadway nel 1983. Nonostante il fiasco, la performance della Rivera \u00e8 apprezzata e per \"Merlin\" riceve la sua terza candidatura al Tony Award. Nel 1984 vince il Tony Award alla miglior attrice protagonista in un musical per \"The Rink\" di John Kander e Fred Ebb, con Liza Minnelli. Nel 1985 torna a recitare in \"Chicago\", questa volta nel ruolo di Roxie (il ruolo interpretato da Gwen Verdon a Broadway) all\u2019Harrah\u2019s Marina. Nel 1985 recita nella rivista di Broadway \"Jerry\u2019s Girls\", che celebra il lavoro del compositore Jerry Herman, insieme a Dorothy Loudon e Leslie Uggams; per la sua performance \u00e8 nuovamente candidata al Tony Award. Nel 1986, mentre recita in \"Jerry\u2019s Girls\", \u00e8 vittima di un incidente stradale e si rompe la gamba sinistra in dodici punti; due anni dopo torna sulle scene con un tour internazionale di \"Can Can\". \nNel 1990 interpreta Dolly Levi nel musical \"Hello, Dolly!\", in scena a Londra in versione concertistica con John Barrowman, e nel 1992 interpreta Aurora nella produzione di Toronto e Londra di \"Kiss of the Spider Woman\". La sua interpretazione \u00e8 un trionfo e le fa vincere il secondo Tony Award alla miglior attrice protagonista in un musical quando il musical apre a Broadway nel 1993; accanto a lei sul palco anche Brent Carver e Anthony Crivello, premiati anche loro con il Tony Award per le rispettive interpretazioni. L'anno successivo si unisce al cast della produzione itinerante di \"Kiss of the Spider Woman\", in scena nelle maggiori citt\u00e0 statunitensi. Nel 1999 torna a recitare in \"Chicago\", nel ruolo di Roxie, nel tour statunitense e canadese del musical con Ute Lemper e Ben Vereen, mentre nel 2000 ricopre il ruolo nella produzione londinese del musical. Sempre nel 2000 veste ancora i panni della protagonista di \"Anything Goes\", in scena alla Paper Mill Playhouse nel New Jersey.\nNel 2003 torna a Broadway dopo dieci anni di assenza per recitare in un acclamato revival del musical \"Nine\" con Antonio Banderas, Jane Krakowski, Laura Benanti e Mary Beth Peil e viene candidata al Tony Award alla miglior attrice non protagonista in un musical (premio vinto dalla Krakowski, sua collega in \"Nine\"). Nel 2005 \u00e8 protagonista di uno spettacolo autobiografico in scena a Broadway con il titolo di \"Chita Rivera: The Dancer\u2019s Life\"; per la sua interpretazione nel ruolo di s\u00e9 stessa \u00e8 candidata al Tony Award, caso unico nella storia del premio. Nel 2012 \u00e8 nuovamente a Broadway con \"The Mystery of Edwin Drood\" e nel 2015 ritorna a Broadway con \"The Visit\", un musical in cui aveva gi\u00e0 recitato a Chicago (2001), Arizona (2008), New York (2011) e Williamstown (2014). Per la sua performance viene candidata al decimo Tony Award e vince il prestigioso Drama League Award. Nel novembre 2016 debutta nella prestigiosa Carnegie Hall in un acclamato concerto che registra il tutto esaurito. Nel 2019 torna sulle scene londinesi per la prima volta in oltre venticinque anni per due concerti a Cadogan Hall.\nVita privata.\n\u00c8 stata sposata dal 1957 al 1966 con il ballerino Tony Mordente da cui ha avuto una figlia, Lisa.\nRiconoscimenti.\nTony Award\nDrama Desk Award\nOuter Critics Circle Award\nDrama League Award\nTheatre World Award"}
{"id": "5263918", "revid": "599013", "url": "https://it.wikipedia.org/wiki?curid=5263918", "title": "Artur Camolas", "text": "Carriera.\nNazionale.\nHa collezionato 4 presenze con la propria Nazionale."}
{"id": "5263920", "revid": "336956", "url": "https://it.wikipedia.org/wiki?curid=5263920", "title": "Fucile ad anima liscia", "text": ""}
{"id": "5263933", "revid": "767487", "url": "https://it.wikipedia.org/wiki?curid=5263933", "title": "Rui Rodrigues", "text": "Carriera.\nClub.\nHa sempre giocato nel campionato portoghese.\nNazionale.\nHa collezionato 12 presenze con la propria Nazionale."}
{"id": "5263935", "revid": "1573940", "url": "https://it.wikipedia.org/wiki?curid=5263935", "title": "Erigone arctica palaearctica", "text": "Erigone arctica palaearctica \u00e8 un ragno, sottospecie dell\"'Erigone arctica\", appartenente alla famiglia Linyphiidae.\nAspetto.\nLa femmina presenta uno sternum lungo mediamente 0,67\u00a0mm e l'epigino 0,44\u00a0mm.\nL'epigino della sottospecie \"palearctica\" \u00e8 molto simile a quello della \"E. a. sibirica\", ma al centro nella parte esterna \u00e8 leggermente meno dentellata. L'incavatura della piastra posteriore \u00e8 un po' pi\u00f9 larga della seconda sottospecie.\nDistribuzione.\n\u00c8 diffusa in Scandinavia e Russia.\nTassonomia.\nLa sottospecie \u00e8 stata osservata l'ultima volta nel 2009."}
{"id": "5263943", "revid": "446353", "url": "https://it.wikipedia.org/wiki?curid=5263943", "title": "Dittatura di Stalin", "text": ""}
{"id": "5263963", "revid": "74801", "url": "https://it.wikipedia.org/wiki?curid=5263963", "title": "Stefano Ambrosini", "text": "Biografia.\nProfessore ordinario di diritto commerciale presso il Dipartimento di Giurisprudenza e Scienze Politiche, Economiche e Sociali dell'Universit\u00e0 degli Studi del Piemonte Orientale \u201cAmedeo Avogadro\u201d, dove insegna diritto fallimentare e diritto bancario, \u00e8 docente di diritto della crisi d'impresa presso il Dipartimento di Giurisprudenza della Libera universit\u00e0 internazionale degli studi sociali Guido Carli (Luiss) di Roma.\nProfessionista specializzato in diritto della crisi d'impresa (con particolare riferimento al concordato preventivo, alle operazioni di ristrutturazione dei debiti e all'amministrazione straordinaria), nonch\u00e9 in diritto societario, bancario e dei contratti commerciali, \u00e8 iscritto all'albo degli avvocati di Roma.\nSu designazione della Presidenza del Consiglio dei Ministri \u00e8 commissario straordinario di Alitalia Linee Aeree Italiane in a.s., nonch\u00e9 commissario straordinario di Tirrenia e Siremar, di Itavia, di Infocontact, di Bertone SpA e del Consorzio ASA su nomina del Ministero dello Sviluppo Economico.\n\u00c8 commissario giudiziale di alcuni fra i pi\u00f9 noti e importanti concordati preventivi degli ultimi anni, da Astaldi alla Fondazione Salvatore Maugeri IRCCS, dal Porto di Imperia alla Fashion Network del Gruppo Burani, dalle societ\u00e0 del Gruppo Exergia alla Grandi Molini Italiani, dalla Sitindustrie alla Borsalino.\n\u00c8 il professionista italiano che negli ultimi quindici anni ha ricevuto il maggior numero di incarichi come commissario straordinario e commissario giudiziale ed \u00e8 considerato fra i maggiori esperti di profili giuridici delle crisi d'impresa.\nNel 2010 ha fatto parte del Comitato di studio per la riforma della disciplina dell'amministrazione straordinaria presso il Ministero dello Sviluppo Economico e in tale veste \u00e8 stato audito come esperto dalle Commissioni Giustizia e Sviluppo Economico della Camera dei Deputati in seduta congiunta. Pi\u00f9 di recente, ha fatto parte del Tavolo tecnico istituito dal Ministro della Giustizia per la riforma della legge fallimentare e ha contribuito fattivamente alla redazione dell'articolato poi trasfuso nel c.d. \u201cDecreto Sviluppo\u201d del giugno 2012. Nel 2015 \u00e8 stato nominato dal Ministro della Giustizia componente della Commissione di riforma del diritto fallimentare e nel 2016, nel 2017 e nel 2018 \u00e8 stato audito come esperto dalla Commissione Giustizia della Camera dei Deputati.\nDal 2008 al 2016 \u00e8 stato consigliere della Compagnia di San Paolo, la seconda pi\u00f9 importante fondazione bancaria italiana. Durante il secondo mandato ha presieduto la Commissione Statuto e Regolamenti, dai cui lavori \u00e8 scaturito il nuovo statuto della fondazione, attualmente in vigore.\nNel corso del 2016 ha presieduto i consigli di amministrazione di Veneto Banca e di BIM - Banca Intermobiliare. Ha altres\u00ec presieduto, negli ultimi anni, i consigli di amministrazione di Eurofidi (all'epoca il pi\u00f9 grande consorzio fidi italiano) e di Terme di Acqui SpA ed \u00e8 stato consigliere indipendente di Credit Agricole Fiduciaria e di Ferroli SpA.\nDal 2017 \u00e8 presidente della Finpiemonte SpA, la seconda pi\u00f9 grande finanziaria regionale italiana.\nAutore di sette monografie e di oltre cento saggi giuridici, coautore di sette volumi, \u00e8 direttore della collana \u201cStrumenti del diritto. Diritto fallimentare\u201d, edita da Zanichelli, membro della direzione nazionale di \"Diritto fallimentare\" e collabora con le maggiori riviste nel campo del diritto societario e fallimentare. Partecipa regolarmente ai pi\u00f9 rilevanti eventi convegnistici nel campo del diritto della crisi d'impresa.\nAttivit\u00e0 accademica e scientifica.\nLaureato nel 1992 con una tesi in diritto commerciale (Relatore Prof. Gastone Cottino), nel 1993 risulta idoneo al concorso di dottorato in diritto dell\u2019impresa presso l\u2019Universit\u00e0 di Palermo.\nAssegnista di ricerca in diritto commerciale dal 1994 al 1996 presso l\u2019Universit\u00e0 di Torino, nel 1997 vince il concorso da ricercatore in diritto commerciale bandito dal medesimo Ateneo.\nDal 1998 al 2000 \u00e8 componente della Giunta del Consiglio di Amministrazione dell\u2019Universit\u00e0 degli Studi del Piemonte Orientale A. Avogadro\u201d e dal 2002 al 2005 componente della Commissione Brevetti del medesimo Ateneo.\nNel 2001 risulta primo classificato al concorso da professore associato di diritto commerciale bandito dall\u2019Universit\u00e0 del Piemonte Orientale e pochi mesi dopo viene chiamato dalla Facolt\u00e0 di Giurisprudenza di detto Ateneo.\nNel 2004 risulta primo classificato ex aequo al concorso da professore ordinario di diritto commerciale bandito dall\u2019Universit\u00e0 di Verona e all\u2019inizio del 2005 viene chiamato a ricoprire la cattedra di diritto commerciale della Facolt\u00e0 di Giurisprudenza dell\u2019Universit\u00e0 del Piemonte Orientale.\nDal 1998 al 2012 insegna diritto commerciale nella Facolt\u00e0 di Giurisprudenza dell\u2019Universit\u00e0 del Piemonte Orientale.\nDal 2013 insegna diritto fallimentare e diritto bancario.\nDal 2014 \u00e8 altres\u00ec contitolare del corso di diritto della crisi d'impresa presso la Luiss Guido Carli.\nDal 2018 \u00e8 membro della Direzione nazionale di \"Diritto fallimentare\", la pi\u00f9 antica e prestigiosa rivista del settore. \u00c8 altres\u00ec membro del comitato di redazione della rivista \"Giurisprudenza commerciale\", componente del comitato per la valutazione de \"Il Fallimento\" e di \"Diritto della banca e del mercato finanziario\", nonch\u00e9 componente del comitato scientifico di \"dirittobancario.it\"; collabora altres\u00ec a \"Giurisprudenza italiana, Rivista delle societ\u00e0\", \"Le Societ\u00e0\", \"Il nuovo diritto societario, Giurisprudenza bancaria, Giustiziacivile.it, ilcaso.it e il fallimentarista.it\". \n\u00c8 presidente dell\u2019Associazione Subalpina di Studi Giuridici (che organizza ogni anno un importante convegno in materia fallimentare), condirettore del Centro Studi ERGON sulle crisi d\u2019impresa, componente del Consiglio Direttivo del Centro Studi Giuridici ed Economici sulle Crisi d\u2019Impresa (GESCI), membro di NED Community, dell\u2019Associazione Europea per il Diritto Bancario e Finanziario (A.E.D.B.F.), della Societ\u00e0 Italiana di Studi Concorsuali (S.I.S.CO.) e delle associazioni Disiano Preite e Orizzonti del Diritto commerciale. \n\u00c8 relatore, con cadenza inframensile, a convegni di studi nazionali ed internazionali in materia societaria, fallimentare e bancaria.\nHa tenuto, negli anni, alcune conferenze e seminari all\u2019estero, sia presso Universit\u00e0 straniere che su richiesta di strutture private. In particolare, si menziona una conferenza dal titolo \u201c\"Antitrust Law and European Mass Media\"\u201d, svolta in lingua inglese all\u2019Universit\u00e0 di Uppsala (Svezia), e una pi\u00f9 recente relazione presso l\u2019Universit\u00e0 di Girona (Spagna) dal titolo \u201c\"La reforma de la Ley concursal italiana\"\u201d, esposta in lingua spagnola.\nHa partecipato a convegni e seminari (non solo su tematiche strettamente giuridiche) in vari Paesi, l\u2019ultimo dei quali, due anni fa, a Oslo, in qualit\u00e0 di componente dell\u2019\"Honorary Board\" della European Alliance for Israel.\nParla e scrive correntemente in inglese e francese, avendo fra l\u2019altro seguito numerosi corsi di perfezionamento in Francia, nel Regno Unito, in Irlanda e negli Stati Uniti; legge e traduce lo spagnolo, specie quello giuridico. \nEsperienze professionali.\nAvvocato civilista dal 1995, ha studi a Roma, Milano, Torino e Vicenza ed \u00e8 specializzato in diritto societario, fallimentare, bancario e dei contratti commerciali. \u00c8 iscritto all'Albo del Foro di Roma.\nFin dall'inizio della professione forense ha concentrato la propria attivit\u00e0 sul settore delle procedure concorsuali e delle imprese in crisi.\nDal 1996 riceve incarichi come legale di fallimenti, liquidazioni coatte, amministrazioni straordinarie e come commissario e consulente di concordati preventivi da molti fra i maggiori Tribunali italiani, fra cui quelli di Roma, Torino, Milano, Napoli, Padova, Verona, Treviso, Vicenza, Rovigo, Ancona, Bolzano, Imperia, Benevento, Alessandria, Asti, Novara, Cuneo, Vercelli, Ivrea, Catania, Siracusa, Livorno e Massa.\nNegli anni ha assistito oltre 300 fallimenti, circa 30 fra amministrazioni straordinarie e liquidazioni coatte (inclusi i colossi dell\u2019acciaio Lucchini e della chimica Snia-Caffaro, segnatamente nelle rilevantissime vertenze in materia di danno ambientale). Dal 2009 ad oggi ha presentato oltre 60 concordati preventivi presso diversi Tribunali italiani. Negli ultimi anni si \u00e8 occupato frequentemente di riorganizzazioni societarie e di ristrutturazioni aziendali ed ha assistito diverse societ\u00e0 quotate in borsa e alcuni noti gruppi industriali nell\u2019ambito di altrettanti piani di risanamento (Cartiere Burgo, Salmoiraghi &amp; Vigan\u00f2, Acciaierie Beltrame, Gruppo Cafima, Gf Group - Orsero, Risanamento, Aedes, Biancamano, Fratelli D\u2019Amico). \nDal 2005 ad oggi ha ricoperto la carica di commissario giudiziale in oltre 40 concordati preventivi su nomina dei Tribunali di Roma, Pavia, Novara, Alessandria, Torino, Asti, Modena, Vicenza, Verona, Treviso, Bolzano, Rovigo, Ancona, Imperia, Benevento e Napoli, talora in affiancamento a commercialisti locali. Si \u00e8 trattato per lo pi\u00f9 di concordati preventivi in continuit\u00e0 aziendale relativi a societ\u00e0 operanti nei settori merceologici pi\u00f9 disparati, dal sanitario e farmaceutico (Fondazione Salvatore Maugeri e Lamp San Prospero SpA), al manifatturiero (Sangalli Vetro Manfredonia SpA, Grandi Molini Italiani SpA, Gruppo Industriale Tosoni SpA), alle costruzioni e grandi lavori (Astaldi SpA e Gruppo Bonifaci Srl), all\u2019energia (le societ\u00e0 del Gruppo Marenco-Exergia, il concordato con uno dei maggiori indebitamenti di gruppo \u2013 oltre 3 miliardi di euro \u2013 esistente in Italia), dalla moda (Fashion Network S.r.l. del Gruppo Burani e Borsalino SpA) a trasporti e infrastrutture a partecipazione pubblica (Porto di Imperia e Azienda Mobilit\u00e0 Trasporti Sannio \u2013 A.M.T.S SpA), adoperandosi per la salvaguardia dei creditori e, per quanto possibile, dell\u2019integrit\u00e0 dei complessi produttivi e dei livelli occupazionali. \nFino al 2014 \u00e8 stato componente del consiglio di amministrazione di CA Fiduciaria, societ\u00e0 del Gruppo Cariparma Cr\u00e9dit Agricole.\nFra il 2015 e il 2016 \u00e8 stato presidente del consiglio di amministrazione di Eurofidi, in allora il pi\u00f9 grande consorzio fidi italiano e fra i maggiori d\u2019Europa.\nNel corso del 2016 \u00e8 stato presidente dei consigli di amministrazione di Veneto Banca e di BIM-Banca Intermobiliare.\nIncarichi istituzionali.\nDal 2008 al 2016 \u00e8 stato consigliere della Compagnia di San Paolo, la seconda pi\u00f9 importante fondazione bancaria italiana e prima azionista di Intesa Sanpaolo SpA. Nel corso degli ultimi quattro anni ne ha presieduto la Commissione Statuto e Regolamenti e in tale veste ha contribuito a redigere il testo del nuovo statuto, di recente approvato dal Ministero dell\u2019Economia e delle Finanze, nonch\u00e9 il testo dei regolamenti relativi alle nomine e alle attivit\u00e0 istituzionali dell\u2019ente.\nNel 2010 \u00e8 stato componente del Comitato di studio per la riforma della disciplina dell\u2019amministrazione straordinaria presso il Ministero dello Sviluppo Economico e in tale veste \u00e8 stato audito come esperto dalle Commissioni Giustizia e Sviluppo Economico della Camera dei Deputati in seduta congiunta.\nNel 2012 ha fatto parte del Tavolo tecnico istituito dal Ministro della Giustizia per la riforma della legge fallimentare e ha contribuito fattivamente alla redazione dell\u2019articolato poi trasfuso nel c.d. Decreto Sviluppo del giugno 2012.\nNel gennaio 2015 il Ministro della Giustizia lo ha nominato componente della Commissione di riforma della legge fallimentare, nell\u2019ambito della quale ha redatto, quale componente della relativa Sotto-Commissione (insieme, fra gli altri, al Presidente della Corte d\u2019Appello di Roma, Luciano Panzani, e al Presidente del Tribunale di Modena, Vittorio Zanichelli), i principi della nuova disciplina dei piani di risanamento, degli accordi di ristrutturazione e del concordato preventivo.\nNegli anni 2016, 2017, 2018 \u00e8 stato audito come esperto dalla Commissione Giustizia della Camera dei Deputati sul testo della riforma della crisi d\u2019impresa e sui rapporti con la Direttiva UE in materia.\nDal 2017 \u00e8 presidente del consiglio di amministrazione di Finpiemonte SpA, societ\u00e0 finanziaria della Regione Piemonte. \nFra il 2017 e il 2018 \u00e8 stato membro del Consiglio dell'Associazione Bancaria Italiana.\nNel 2019 \u00e8 stato scelto dal Consiglio Nazionale dei Dottori Commercialisti, in qualit\u00e0 di esperto, come componente della Commissione di riforma della legislazione concorsuale (c.d. Rordorf 2), per la formulazione di proposte ai fini dell\u2019emanando Decreto correttivo. \nIncarichi commissariali.\nTra il 2005 e il 2009 \u00e8 stato nominato commissario giudiziale in svariati e rilevanti concordati dai Tribunali di Mondov\u00ec, Alessandria e Novara (Botto e Masante Srl, Jolly Legno Srl, Sincro Set Srl, Styl Legno Srl, Styl Group SpA, Styl Truck Srl, B.M.V. Srl, Masini SpA, Gioie SpA, Madel\u00f9 Gioielli Srl, Ormea SpA, Cartotecnica di Ormea Srl, Sitindustrie Tubes &amp; Pipes SpA).\nA partire dal 2010 \u00e8 stato designato commissario giudiziale dei seguenti concordati:\nDall\u2019estate 2008 \u00e8 commissario straordinario della societ\u00e0 Bertone e Carrozzeria Bertone in amministrazione straordinaria. In tale veste ha predisposto ed eseguito il piano di cessione dei complessi produttivi, con conseguente trasferimento dell'azienda al Gruppo Fiat e contestuale riassorbimento di tutti i dipendenti (oltre ), oggi impegnati nella produzione dei veicoli Maserati, consentendo un soddisfacimento dei creditori in misura superiore al 90%.\nNel 2010 il Ministro dello Sviluppo Economico lo ha chiamato a ricoprire il ruolo di commissario straordinario del Consorzio ASA e della societ\u00e0 ASA Servizi in amministrazione straordinaria. Le procedure \u2013 caso unico, a quanto consta, in Italia \u2013 hanno conseguito l\u2019obiettivo della cessione dei complessi aziendali della \"multiutility\", salvaguardando sia i livelli occupazionali che l'interesse degli utenti alla continua e puntuale erogazione del servizio (anzitutto idrico e di raccolta dei rifiuti).\nNel 2011 \u00e8 stato nominato commissario straordinario di Alitalia Linee Aeree Italiane SpA e delle altre quattro societ\u00e0 del gruppo (Alitalia Servizi, Alitalia Express, Alitalia Airport e Volare); in tale qualit\u00e0 ha affrontato le numerose questioni poste dalle suddette procedure, dando luogo, a seconda delle posizioni dei singoli amministratori, all\u2019esperimento dell\u2019azione di responsabilit\u00e0 in sede civile e alla costituzione di parte civile nell'ambito del procedimento penale.\nNel 2011 la Banca d'Italia lo ha nominato Commissario di Investimenti e Sviluppo s.g.r.\nNel 2015 il Ministro dello Sviluppo Economico lo ha designato commissario straordinario di Infocontact SpA in amministrazione straordinaria.\nNel 2016 il Ministro dello Sviluppo Economico lo ha nominato commissario straordinario di Tirrenia e di Siremar in amministrazione straordinaria.\nNel marzo 2017 il Ministro dello Sviluppo Economico lo ha designato commissario straordinario di Istituto di Vigilanza Partenopea Combattenti e Reduci Srl e commissario liquidatore di Aerolinee Itavia SpA, Siciet SpA, G4 Srl, Smet Srl, Domenico Bosi &amp; Figli Snc, Gitran SpA, Impresa Mario Genghini, Sime SpA, Sofir SpA, Voxon SpA, Nova Scrl, Societ\u00e0 Generale per Progettazioni Consulenze e Partecipazioni SpA (ex Italconsult) e Societ\u00e0 Italiana Oleodotti Gaeta.\nNel 2019 il Tribunale di Forl\u00ec lo ha nominato ausiliario nei giudizi di omologazione degli accordi di ristrutturazione presentati da Trevi SpA, Trevi Finanziaria SpA e Soilmec SpA.\nElenco delle pubblicazioni.\nMonografie.\n\"La revocatoria fallimentare delle garanzie\", Giuffr\u00e9, Milano, 2000.\n\"Problemi in tema di nomina e composizione del collegio sindacale nelle societ\u00e0 per azioni\", Giappichelli, Torino, 2000.\n\"I controlli interni nelle societ\u00e0 di capitali\", Zanichelli, Bologna, 2004.\n\"Il concordato preventivo e gli accordi di ristrutturazione dei debiti\", in \"Trattato di diritto commerciale\", diretto da Cottino, XI, 1, Cedam, Padova, 2008.\n\"Accordi di ristrutturazione dei debiti e finanziamenti alle imprese in crisi. Dalla \u201cminiriforma\u201d del 2005 alla l. 7 agosto 2012, n. 134\", Zanichelli, Bologna, 2012.\n\"Il concordato preventivo\", in \"Trattato di diritto fallimentare\", diretto da Vassalli, Luiso e Gabrielli, IV, Giappichelli, Torino, 2014.\n\"Il nuovo diritto della crisi d\u2019impresa: l. 132/15 e prossima riforma organica\". \"Disciplina, problemi, materiali,\" Zanichelli, Torino, 2016.\n\"L\u2019amministrazione straordinaria\", in \"Crisi d\u2019impresa e procedure concorsuali\", Trattato diretto da Oreste Cagnasso e Luciano Panzani, Utet, Milano, 2016.\nVolumi collettanei.\nAMBROSINI-DEMARCHI, \"Il nuovo\" \"concordato preventivo e gli accordi di ristrutturazione dei debiti\", Giuffr\u00e9, Milano, 2005.\nAMBROSINI-CAVALLI-JORIO, \"Il fallimento\", in \"Trattato di diritto commerciale\", diretto da Cottino, XI, 2, Cedam, Padova, 2009.\nAMBROSINI-DEMARCHI, \"Banche, consumatori e tutela del risparmio\", Giuffr\u00e9, Milano, 2009.\nAMBROSINI-DEMARCHI-VITIELLO, \"Il concordato preventivo e la transazione fiscale\", Zanichelli, Bologna, 2009.\nABRIANI-AMBROSINI-CAGNASSO-MONTALENTI, \"Le societ\u00e0 per azioni,\" in \"Trattato di diritto commerciale,\" diretto da Cottino, IV, 1, Cedam, Padova, 2010.\nAMBROSINI-ANDREANI-TRON, \"Crisi d\u2019impresa e\" restructuring, Il Sole 24 ore, Milano, 2013.\nAMBROSINI-AIELLO, \"Amministrazione e controlli nella s.p.a.\", in \"Trattato di diritto privato\", diretto da Rescigno, vol. 16, Torino, 2013.\nAMBROSINI-TRON, \"Piani di ristrutturazione dei debiti e ruolo dell\u2019attestatore\". \"\u201cPrincipi di attestazione\u201d e riforma del 2015\", Zanichelli, Torino, 2016.\nLibri a cura.\n\"La riforma delle societ\u00e0. Profili della nuova disciplina,\" Giappichelli, Torino, 2003.\n\"Il nuovo diritto societario. Profili civilistici, processuali, concorsuali, fiscali e penali\", volumi I e II, Giappichelli, Torino, 2005.\n\"La riforma del diritto fallimentare. Profili della nuova disciplina\", Zanichelli, Bologna, 2006.\n\"La responsabilit\u00e0 di amministratori, sindaci e revisori contabili\", Giuffr\u00e9, Milano, 2007.\n\"Le nuove procedure concorsuali. Dalla riforma \u201corganica\u201d al decreto \u201ccorrettivo\u201d\", Zanichelli, Bologna, 2008.\n\"Fallimenti, soluzione negoziate della crisi e disciplina bancaria dopo le riforme del 2015 e del 2016\", Zanichelli, Bologna, 2017.\nSaggi, articoli e voci enciclopediche.\n\"Trasferimento di partecipazioni azionarie, clausole di indemnity e contratto per persona da nominare\", in \"Contratto e impresa\", 1996, p. 898.\n\"Riapertura del fallimento e diritto di difesa del \u201crifallendo\u201d\", in \"Giurisprudenza commerciale\", 1996, I, p. 815.\n\"Le \u201csociet\u00e0 di revisori\u201d nella nuova disciplina del controllo legale dei conti\", in \"Studi in onore di Gastone Cottino\", I, Padova, 1997, p. 809.\n\"Sconto bancario\", voce del \"Digesto delle discipline privatistiche\", \"sezione commerciale\", vol. XIII, Torino, 1997, p. 277.\n\"Nomina del collegio sindacale nelle societ\u00e0 quotate: il c.d. sindaco di minoranza\", in \"Rivista delle societ\u00e0\", 1999, p. 1103.\n\"Commento agli articoli 148-154\" \"(Collegio sindacale)\" \"della L. n. 58/1998\", in \"La Legge Draghi e le societ\u00e0 quotate in borsa\", diretto da Cottino, Torino, 1999, pp. 262-307. \n\"Gestione ordinaria e revocatoria: un nodo irrisolto dei recenti progetti di riforma\", in \"Giurisprudenza commerciale\", 2001, I, p. 702.\nAMBROSINI-JEANTET, \"La revocatoria fallimentare nelle procedure \u201camministrative\u201d fra diritto concorsuale e diritto della concorrenza: la questione degli aiuti di Stato\", in \"Giurisprudenza commerciale\", 2002, I, p. 192 ss. \nJORIO-AMBROSINI, \"Cessione di azienda bancaria e responsabilit\u00e0 per debiti derivanti da azioni revocatorie di rimesse in conto corrente\", in \"Giurisprudenza italiana\", 2002, p. 1535.\n\"La revocatoria fallimentare nei progetti di riforma\", in \"Diritto fallimentare\", 2002, I, p. 1463 ss.\n\"Appunti in tema di amministrazione e controlli nella riforma delle societ\u00e0\", in \"Societ\u00e0\", 2003, p. 261.\n\"L\u2019amministrazione e i controlli nella societ\u00e0 per azioni\", in \"Giurisprudenza commerciale,\" 2003, I, p. 308.\n\"Commento agli artt. 2397 ss.\" \"del codice civile\", in \"Le nuove societ\u00e0. S.p.a. \u2013 S.r.l. \u2013 Cooperative\", diretto da Cottino, Bonfante, Cagnasso e Montalenti, Bologna, 2004.\n\"Commento agli artt. 2475, 2475-bis, 2475-ter e 2476\" \"del codice civile\", in \"Societ\u00e0 di capitali\", a cura di Niccolini e Stagno d\u2019Alcontres, Napoli, 2004.\n\"La responsabilit\u00e0 degli amministratori nella nuova s.r.l\"., in \"Societ\u00e0\", 2004, p. 293.\n\"Il termine per l\u2019esercizio dell\u2019azione di responsabilit\u00e0: prescrizione o decadenza?\", in \"Societ\u00e0\", 2004, n. 12.\n\"Il nuovo concordato preventivo: natura, presupposti, divisione dei creditori in classi\", in \"fallimentonline.it\", luglio 2005. \n\"La responsabilit\u00e0 dei soci nelle societ\u00e0 di capitali\", in \"La responsabilit\u00e0 della banca e dell\u2019impresa nella gestione delle situazioni di crisi\" (Quad. Giur. comm.), Milano, 2005, p. 47.\n\"Gli accordi di ristrutturazione dei debiti nella nuova legge fallimentare: prime riflessioni\", in \"Fallimento\", 2005, p. 949.\n\"Il problema del controllo giudiziario nella s.r.l., tra tentazioni \u201ccorrettrici\u201d degli interpreti e dubbi di incostituzionalit\u00e0\", in \"Giurisprudenza commerciale,\" 2005, I, p. 375.\n\"Gli organi della procedura\", in \"Fallimento\", 2006, n. 9.\n\"La domanda di concordato preventivo, l\u2019ammissione alla procedura e le prerogative del tribunale, ivi\", p. 315.\n\"La revocatoria fallimentare delle garanzie\", in \"La riforma del diritto fallimentare. Profili della nuova disciplina\", a cura di Ambrosini, Bologna, 2006, p. 137.\"L\u2019ultrattivit\u00e0 del potere cautelare\" ex \"art. 146 l. fall.\", in \"Fallimento\", 2007, n. 2.\n\"Gli accordi di ristrutturazione dei debiti\", commento all\u2019art. 182-\"bis\", l. fall., in \"Il nuovo diritto fallimentare\", diretto da Jorio, II, Bologna, 2007, p. 2533.\n\"Contratto di edizione\", in \"Contratti in esecuzione e fallimento\", a cura di Di Marzio, Milano, 2007, p. 305.\n\"Concordato preventivo: profili generali e limiti del controllo giudiziale\", in \"La riforma del diritto fallimentare\", Torino, 2007, 265.\n\"I poteri del collegio sindacale\", in \"Il nuovo diritto delle societ\u00e0\", diretto da Abbadessa e Portale, III, Torino, 2007, p. 27.\n\"Il problema della fattibilit\u00e0 del piano nel concordato preventivo\", \"ivi\", 533 ss.\n\"Le azioni di responsabilit\u00e0 e la legittimazione del curatore\", \"ivi\", 345 ss.\n\"La revocatoria fallimentare nell\u2019evoluzione della disciplina\", \"ivi\", 101 ss.\n\"L\u2019onere della prova nell\u2019istruttoria prefallimentare\", in \"Le nuove procedure concorsuali\", a cura di Ambrosini, Bologna, 2008, 25 ss.\n\"La proposta di concordato fallimentare\", in \"Il concordato fallimentare\", a cura di Demarchi, Bologna, 2008, 1 ss.\n\"L\u2019esdebitazione del fallito fra problemi interpretativi e dubbi di incostituzionalit\u00e0\", in \"Fallimento\", 2009, n. 2.\n\"Il controllo giudiziale sull\u2019ammissibilit\u00e0 della domanda di concordato preventivo e sulla formazione delle classi\", \"in\" \"Dir fall\"., \"2010, I.\"\n\"Profili civili e penali delle soluzioni negoziate nella l. n. 122/2010\", \"ivi\", 2011, n. 6.\n\"Il sindacato\" in \"itinere sulla fattibilit\u00e0 del piano concordatario tra dottrina e giurisprudenza\", \"ivi\", 2011, n. 8.\n\"Gli accordi di ristrutturazione dei debiti dopo la riforma del 2012\", in \"Fallimento\", 2012, n. 10.\n\"I finanziamenti bancari alle imprese in crisi dopo la riforma del 2012,\" in \"Dir. fall\"., 2012, I, n. 5.\n\"Le responsabilit\u00e0 civile e penali delle banche nell\u2019erogazione del credito alle imprese in crisi\" (Atti del convegno Paradigma, Milano, 2013).\n\"La deliberazione del concordato preventivo\", in \"Ilcaso.it\", 2014. \n\"La disciplina della domanda di concordato preventivo nella \u201cminiriforma\u201d del 2015\", in \"Ilcaso.it\", 20 agosto 2015.\n\"Il nuovo concordato preventivo alla luce della \u201cminiriforma\u201d del 2015,\" in \"Dir. fall.,\" 2015, V, 359 ss.\n\"Introduzione\", in AAVV, \"La nuova riforma del diritto concorsuale. Commento operativo al d.l. n. 83/2015 conv. in l. n. 132/2015,\" Giappichelli, Torino, 2015.\n\"Concordato preventivo e autonomia privata: i cc.dd. patti paraconcordatari\", in \"Ilcaso.it\", 6 novembre 2016.\n\"La rafforzata tutela dei crediti privilegiati nei confronti di imprese in difficolt\u00e0: pegno non possessorio e patto marciano\", in \"Trattato delle procedure concorsuali\", diretto da Alberto Jorio e Bruno Sassani, Giuffr\u00e9, Milano, 2017.\n\"Il controllo giudiziale su domanda e piano concordatari e i compiti dell'attestatore\", in \"Giurisprudenza commerciale\", fasc.3, 1 giugno 2017, pag. 387.\n\"La risoluzione del concordato preventivo e la (successiva?) dichiarazione di fallimento: profili ricostruttivi del sistema\", in \"Ilcaso.it\", 7 settembre 2017.\n\"Profili di riforma delle leggi in materia di amministrazione straordinaria delle grandi imprese in stato di insolvenza\", in \"Ilcaso.it\", 16 novembre 2017.\n\"Misure di allerta, procedimento unitario e concordato preventivo nella riforma: proposte modificative dello schema di decreto delegato\", in \"Fallimenti&amp;Societ\u00e0\", 2018.\n\"Concordato preventivo con continuit\u00e0 aziendale: problemi aperti in tema di perimetro applicativo e di miglior soddisfacimento dei creditori,\" in \"Ilcaso.it\", 26 aprile 2018.\n\"Osservazioni e proposte sullo schema di decreto delegato: allerta, procedimento unitario e concordato preventivo\", in \"www.osservatorio-oci.org\", settembre 2018.\n\"La riforma della disciplina della crisi e dell\u2019insolvenza:\" motus in fine velocior, in \"Ilcaso\".it, 17 settembre 2018.\n\"Il concordato preventivo con affitto d\u2019azienda rientra, dunque, nel perimetro applicativo dell\u2019art. 186-bis\", in \"Ilcaso\".it, 2 gennaio 2019.\n\"Crisi e insolvenza nel passaggio fra vecchio e nuovo assetto ordinamentale: considerazioni problematiche\", in \"Dir. fall.\", Focus riforma fallimentare 2019.\n\"Crisi e insolvenza nel passaggio fra vecchio e nuovo assetto ordinamentale: considerazioni problematiche\", in \"Ilcaso\".it, 14 gennaio 2019.\n\"Brevi note sul soddisfacimento minimo dei creditori nel concordato preventivo, fra \u201ccausa concreta\u201d e giudizio di convenienza (considerazioni de jure condito et condendo\", in \"Ilcaso\".it, 14 febbraio 2019.\n\"Il nuovo concordato preventivo: \u201cfinalit\u00e0\u201d, \u201cpresupposti\u201d e controllo sulla fattibilit\u00e0 del piano (con qualche considerazione di carattere generale)\", in \"Ilcaso\".it, 25 febbraio 2019.\n\"Gli atti di frode nel concordato preventivo: un tema sempre attuale (e scivoloso)\", in \"Ilcaso\".it, 7 giugno 2019. \nRassegne di giurisprudenza.\n\"Lo sconto\", in \"Giurisprudenza bancaria\", n. 11-12 (1991-1992), Milano, 1997, p. 183.\nAMBROSINI-AIELLO, \"Societ\u00e0 per azioni. Responsabilit\u00e0 degli amministratori\", in \"Giurisprudenza commerciale\", 2010, II, p. 951.\nNote a sentenza con titolo.\n\"Prestazione di fideiussione al coniuge socio\", nota a Trib. Catania, 15.7.1992, in \"Fallimento\", 1993, p. 110.\n\"Data certa e fallimento: il problema dell\u2019opponibilit\u00e0 degli atti privi di data certa al curatore\", nota a Cass., 23.4.1992, n. 4904 e 13.8.1992, n. 9552, in \"Giurisprudenza commerciale\", 1993, II, p. 373.\n\"Osservazioni sulla data certa nelle procedure concorsuali e sulla forma del \u201cmutuo dissenso\u201d\", nota a Cass., 10.9.1992, n. 10354, in \"Giurisprudenza italiana\", 1993, I, 1, c. 2317.\n\"Pegno di titoli di credito o pegno di crediti?\", nota a App. Torino, 6.6.1993, in \"Fallimento\", 1994, c. 60.\n\"Concordato preventivo e successivo fallimento: la sorte delle formalit\u00e0 compiute\" medio tempore, nota a Cass., 21.10.1993, n. 10434, in \"Giurisprudenza italiana\", 1994, I, 1, c. 2049.\n\"Pegno di titoli di credito, mandato fiduciario e insolvenza della societ\u00e0 fiduciaria\", nota a Trib. Torino, 3.2.1993, in \"Giurisprudenza commerciale\", 1994, II, p. 308.\n\"Pagamento di debito altrui e prova della\" scientia decoctionis \"nella revocatoria fallimentare\", nota a Trib. Torino, 21.7.1993, in \"Giurisprudenza italiana\", 1994, I, 2, c. 680.\n\"Inesistenza della garanzia pignoratizia per omessa individuazione dei titoli e insussistenza del pegno di credito\", nota a App. Torino, 23.12.1994, in \"Giurisprudenza commerciale\", 1995, II, p. 872.\n\"Antitrust e informazione radiotelevisiva: incostituzionalit\u00e0 della norma sulle concentrazioni\", nota a Corte cost., 7.12.1994, n. 420, in \"Giurisprudenza italiana\", 1995, I, c. 129.\n\"Diritto dell\u2019azionista ad opporsi all\u2019omologazione del concordato preventivo\", nota a Cass., 5.5.1995, n. 4919, in \"Fallimento\", 1996, p. 328.\n\"Le Sezioni Unite sanciscono la natura costitutiva dell\u2019azione revocatoria fallimentare\", nota a Cass. S.U., 13 giugno 1996, n. 5443, in \"Giurisprudenza italiana\", 1997, I, 1, c. 904.\n\"Nomina pubblica delle cariche sociali e invalidit\u00e0 della delibera assembleare per carenza di potere\", nota a App. Milano, 18 maggio 2001, in \"Giurisprudenza italiana\", 2001, p. 124.\n\"La Cassazione risolve i dubbi sulla c.d. continuit\u00e0 indiretta nel concordato preventivo, Brevi note a margine di\" Cassazione, Sez. I Civile, 19 novembre 2018, n. 29742, Pres. De Chiara, Rel. Campese, in \"www.osservatorio-oci.org\", novembre 2018.\n\"Le conseguenze della natura dell'accordo di ristrutturazione dei debiti sul credito del professionista, nota a Cassazione civile\", sez. I civile, 18 gennaio 2018, n. 1182, in \"wwwildirittofallimentaresocieta.it\".\n\"Continuit\u00e0 indiretta, vendita competitiva dell\u00b4azienda e miglior soddisfacimento dei creditori nella pi\u00f9 recente giurisprudenza di merito\", nota a Tribunale di Rovigo, 2 maggio 2018, in \"wwwildirittofallimentaresocieta.it.\""}
{"id": "5263965", "revid": "729019", "url": "https://it.wikipedia.org/wiki?curid=5263965", "title": "Federazione pallavolistica della Giamaica", "text": "La Federazione giamaicana di pallavolo (eng. \"Jamaica Volleyball Association\", JaVA) \u00e8 un'organizzazione fondata per governare la pratica della pallavolo in Giamaica.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1961."}
{"id": "5263968", "revid": "1314312", "url": "https://it.wikipedia.org/wiki?curid=5263968", "title": "Ayat Al-Akhras", "text": "Il 19 marzo del 2002, a 18 anni appena compiuti, si fece esplodere alla vigilia della pasqua ebraica in un affollato supermercato a Kiryat Ha Yovel in Gerusalemme. L'attentato ebbe un'enorme eco a livello internazionale non solo a causa della giovane et\u00e0 della ragazza, ma anche perch\u00e9 insieme a lei esplose una sua coetanea israeliana. \nIl presidente George W. Bush dichiar\u00f2: \"Quando una ragazza palestinese di 18 anni si fa esplodere e in questo uccide una ragazza israeliana di 17 anni, \u00e8 il futuro stesso che muore\".\nInfanzia e ambiente familiare.\nAkhras era cresciuta nel campo profughi di Deheishe a Betlemme, figlia di profughi palestinesi cresciuti essi stessi nella tenda di un campo nella Striscia di Gaza, dopo essere fuggiti dal loro villaggio dopo l'esito della guerra arabo-israeliana del 1948. Quando Israele dopo la guerra del 1967 assunse il controllo della citt\u00e0 di Gaza, la famiglia di Akhras, composta di quattro figli maschi e sette femmine, si trasfer\u00ec nel campo di Deheishe. Il padre trov\u00f2 lavoro presso una ditta di costruzioni israeliana. Ayat era un'ottima studentessa e sognava di andare all'universit\u00e0 e diventare giornalista. Nel 2001 si era fidanzata e avrebbe dovuto sposarsi nel luglio del 2002.\nLa preparazione alla violenza.\nDurante la Prima Intifada, iniziata nel 1987, il fratello maggiore di Akhras fu arrestato due volte per aver attaccato soldati israeliani. Durante la Seconda Intifada, iniziata nel 2000, componenti della sua famiglia furono uccisi o feriti dall'Esercito Israeliano. L'8 marzo del 2002, un amico e vicino di casa di Akhras fu ucciso, mentre stava giocando in casa con i suoi bambini, da un proiettile vagante fatto esplodere dai soldati israeliani nella strada sottostante\nQueste esperienze traumatiche spinsero Ayat a cercare il contatto con i gruppi di resistenza palestinese.\nFu accettata dalle Brigate dei Martiri di Al-Aqsa, un gruppo legato al braccio armato di Fatah (il partito di Yasser Arafat), pi\u00f9 laico di Hamas. Il gruppo aveva gi\u00e0 usato con successo donne in attacchi suicidi contro Israele. Ayat fu addestrata brevemente prima di essere inviata a compiere la sua azione a Kiryat Yovel, nella periferia sud di Gerusalemme. Prima del suo attacco, registr\u00f2 un video in cui fra l'altro diceva: \"Io dico ai leader arabi di smettere di dormire! Smettere di mancare al loro dovere! Vergogna agli eserciti arabi che se ne stanno seduti a guardare le ragazze palestinesi che combattono mentre loro dormono!\". \nL'attacco suicida e le vittime.\nIl 29 marzo del 2002, Ayat al-Akhras fu condotta al supermercato di Kiryat HaYovel da un'altra recente recluta del gruppo, Ibrahim Sarahne, che aveva tempo addietro lavorato in quel supermercato. I due attraversarono un posto di blocco israeliano con la cintura esplosiva messa in una borsa fra i piedi di Akhras sul pavimento della macchina.\nAkhras entr\u00f2 nel supermercato nello stesso momento in cui vi entrava Rachel Levy, la diciassettenne israeliana che mor\u00ec nello scoppio insieme alla guardia di sicurezza di 55 anni Haim Smadar che aveva tentato di fermarla. Smadar era stato messo in sospetto perch\u00e9 aveva visto due donne arabe che solitamente vendevano verdura in un banchetto di fronte al supermercato, allontanarsi dopo che Akhras aveva detto loro qualcosa. L'azione di Smadar salv\u00f2 molte vite, avendo impedito ad Ayat di addentrarsi all'interno del supermercato affollato.\nNel febbraio del 2014 Israele ha restituito i resti di Ayat alla famiglia, all'interno di un patto di scambio, consentendo loro di darle un funerale.\nIl romanzo.\nPrima di lasciarsi\", \"di\" \"Gabriella Ambrosio,\" \"\u00e8 un romanzo ispirato alla storia di quest'attentato. Il libro narra le ultime 7 ore prima dell'attentato, seguendo i passi e le ragioni della giovane kamikaze, della guardia di sicurezza israeliana che cercher\u00e0 di fermarla e della ragazza israeliana che si trover\u00e0 sul luogo al momento dell'esplosione. Assumendo i diversi punti di vista dei tre principali caratteri e delle persone che incontrano, il libro cerca di tracciare un quadro della complessa realt\u00e0 politica e umana della regione.\nIl romanzo, tradotto in varie lingue, \u00e8 stato anche pubblicato sia in arabo che in ebraico nel 2008, e adottato da scuole di entrambi i popoli, universit\u00e0 e ONG della regione.\nIn un'intervista rilasciata in Israele, Ambrosio ha dichiarato di essere stata spinta a investigare e a scrivere su questa storia dopo aver saputo che, a causa della straordinaria somiglianza fra le due ragazze coinvolte nell'esplosione, una palestinese, l'altra israeliana, nella confusione seguita all'attentato i notiziari israeliani avevano parlato a lungo di due sorelle kamikaze.\nIl libro, premiato al Festival du Premier Romance di Chamb\u00e9ry in Francia, \u00e8 stato pubblicato in UK, Irlanda, Australia, Nuova Zelanda col titolo di \"Before we say goodbye\", in Francia come \"Deuze heures avant\", in Germania come \"Der Himmel uber Jerusalem\", in Spagna come \"Antes de despedirnos\", oltre che in paesi come la Grecia, la Turchia, la Corea del Sud, la Cina. In alcuni paesi \u00e8 sponsorizzato da Amnesty International.\nViene attualmente studiato in diverse universit\u00e0 in UK e Canada come esempio di relazione fra letteratura e diritti umani.\nIl documentario.\n\"To Die in Jerusalem\" (Morire a Gerusalemme), \u00e8 un documentario HBO del 2007 sulla storia di Ayat al-Akhras. Il film documenta anche gli sforzi della madre di Rachel, Avigail Levy, che non era comunque mossa da intenzioni di conciliazione, di incontrare Um Samir al-Akhras, madre di Ayat."}
{"id": "5263969", "revid": "298229", "url": "https://it.wikipedia.org/wiki?curid=5263969", "title": "Federazione pallavolistica di Grenada", "text": "La Federazione grenadina di pallavolo (eng. \"Grenada Volleyball Association\", GVA) \u00e8 un'organizzazione fondata per governare la pratica della pallavolo a Grenada.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1989."}
{"id": "5263970", "revid": "132266", "url": "https://it.wikipedia.org/wiki?curid=5263970", "title": "Castore (nave passeggeri)", "text": ""}
{"id": "5263972", "revid": "287204", "url": "https://it.wikipedia.org/wiki?curid=5263972", "title": "Federazione pallavolistica del Guatemala", "text": "La Federazione guatemalteca di pallavolo (spa. \"Federaci\u00f3n Nacional de Voleibol de Guatemala\", FGVB) \u00e8 un'organizzazione fondata per governare la pratica della pallavolo in Guatemala.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1951."}
{"id": "5263974", "revid": "110157", "url": "https://it.wikipedia.org/wiki?curid=5263974", "title": "Sebasti\u00e3o da Gama", "text": "Biografia.\nSebasti\u00e3o da Gama si laure\u00f2 in Filologia romanza nel 1947 presso la facolt\u00e0 di Lettere dell'Universit\u00e0 di Lisbona.\nFu professore a Lisbona presso la Escola Industrial e Comercial Veiga Beir\u00e3o, a Set\u00fabal presso la Escola Secund\u00e1ria Sebasti\u00e3o da Gama (attuale \"Escola Secund\u00e1ria Sebasti\u00e3o da Gama\") e a Estremoz, presso la locale Scuola Industriale e Commerciale.\nCollabor\u00f2 con le riviste \"Mundo Liter\u00e1rio\" (1946-1948), \"\u00c1rvore\" e \"T\u00e1vola Redonda\".\nLa sua opera \u00e8 collegata alla Serra de Arrabida, dove visse e che divent\u00f2 motivo poetico ricorrente nei suoi testi (in particolare nel libro d'esordio, \"Serra-M\u00e3e\", del 1945), e alla sua tragedia personale, dovuta al male che lo uccise precocemente, la tubercolosi.\nUna sua lettera inviata nell'agosto del 1947 a varie personalit\u00e0 per chiedere la difesa della Serra de Arrabida costituisce una delle ragioni per cui si costitu\u00ec nel 1948 la LPN (Liga para a Protec\u00e7\u00e3o da Natureza), la prima associazione ecologista portoghese.\nIl suo \"Di\u00e1rio\", pubblicato postumo nel 1958, \u00e8 un'interessantissima testimonianza della sua esperienza di docente e una valida riflessione sull'insegnamento.\nLe freguesia di S\u00e3o Louren\u00e7o e di S\u00e3o Sim\u00e3o istituirono a suo nome il Premio nazionale di poesia Sebasti\u00e3o da Gama. Il primo giugno del 1999 fu inaugurato nel paese natale, Vila Nogueira de Azeit\u00e3o, il Museo a lui dedicato, la cui funzione \u00e8 conservare la memoria e l'opera del \"Poeta dell'Arr\u00e1bida\", como era conosciuto.\nMor\u00ec in seguito a una tubercolosi renale, della quale soffriva fin dall'adolescenza."}
{"id": "5263979", "revid": "729019", "url": "https://it.wikipedia.org/wiki?curid=5263979", "title": "Federazione pallavolistica di Haiti", "text": "La Federazione haitiana di pallavolo (fra. \"F\u00e9d\u00e9ration Ha\u00eftienne de Volley-Ball\", FHVB) \u00e8 un'organizzazione fondata per governare la pratica della pallavolo ad Haiti.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1959."}
{"id": "5263980", "revid": "287204", "url": "https://it.wikipedia.org/wiki?curid=5263980", "title": "Delphinium consolida", "text": "Delphinium consolida , comunemente nota come erba cornetta, \u00e8 una pianta annuale appartenente alla famiglia delle Ranunculaceae, diffusa dall'Europa centrale alla Russia asiatica.\nDescrizione.\n\u00c8 una pianta erbacea annuale alta solitamente dai 30 agli 80\u00a0cm. Presenta un fusto spigoloso con foglie tripalmatosette costituite da segmenti piuttosto lineari lunghi all'incirca 2-2,5\u00a0cm. I fiori sono radi e disposti su racemi in un'ampia pannocchia; hanno una vivace colorazione blu-viola e una forma particolare dovuta al sepalo superiore dotato di un lungo sperone e simile ad un sottile corno. Questa caratteristica ha determinato il nome comune della pianta. Gli stami sono numerosi e disposti in 5 serie spiralate. Il frutto \u00e8 un piccolo follicolo glabro o leggermente peloso. Il periodo di fioritura \u00e8 tra maggio e giugno.\nDistribuzione e habitat.\n\u00c8 diffusa in vasto areale esteso dall'Europa centro-settentrionale a Caucaso e Siberia.\n\u00c8 comune nei prati asciutti e nei campi di cereali, anche sui rilievi."}
{"id": "5263981", "revid": "196390", "url": "https://it.wikipedia.org/wiki?curid=5263981", "title": "Imperial regio Esercito austro-ungarico", "text": ""}
{"id": "5263983", "revid": "729019", "url": "https://it.wikipedia.org/wiki?curid=5263983", "title": "Federazione pallavolistica dell'Honduras", "text": "La Federazione honduregna di pallavolo (spa. \"Federaci\u00f3n Nacional de Voleibol de Honduras\", FNVH) \u00e8 un'organizzazione fondata per governare la pratica della pallavolo in Honduras.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1974."}
{"id": "5264000", "revid": "287204", "url": "https://it.wikipedia.org/wiki?curid=5264000", "title": "Federazione pallavolistica del Messico", "text": "La Federazione messicana di pallavolo (spa. \"Federaci\u00f3n Mexicana de Voleibol\", FMVB) \u00e8 un'organizzazione fondata per governare la pratica della pallavolo in Messico.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1955."}
{"id": "5264001", "revid": "729019", "url": "https://it.wikipedia.org/wiki?curid=5264001", "title": "Federazione pallavolistica di Montserrat", "text": "La Federazione montserratiana di pallavolo (eng. \"Montserrat Volleyball Association\", MVA) \u00e8 un'organizzazione fondata per governare la pratica della pallavolo a Montserrat.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1986."}
{"id": "5264003", "revid": "729019", "url": "https://it.wikipedia.org/wiki?curid=5264003", "title": "Federazione pallavolistica del Nicaragua", "text": "La Federazione nicaraguense di pallavolo (spa. \"Federaci\u00f3n Nicarag\u00fcense de Voleibol\", FNV) \u00e8 un'organizzazione fondata per governare la pratica della pallavolo in Nicaragua.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1980."}
{"id": "5264005", "revid": "729019", "url": "https://it.wikipedia.org/wiki?curid=5264005", "title": "Federazione pallavolistica di Panama", "text": "La Federazione panamense di pallavolo (spa. \"Federaci\u00f3n Paname\u00f1a de Voleibol\", FPV) \u00e8 un'organizzazione fondata per governare la pratica della pallavolo a Panama.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1968."}
{"id": "5264007", "revid": "789824", "url": "https://it.wikipedia.org/wiki?curid=5264007", "title": "Samantha Jade Logan", "text": ""}
{"id": "5264009", "revid": "1428919", "url": "https://it.wikipedia.org/wiki?curid=5264009", "title": "Adam Kuper", "text": "Nonostante abbia lavorato sul campo, all'inizio degli anni settanta, in Giamaica, il suo interesse principale \u00e8 sempre rimasto lo studio etnografico delle societ\u00e0 sudafricane. Ha scritto diversi libri sulla storia dell'antropologia, tra i quali \"The Social Science Encyclopaedia\", con sua moglie Jessica, e \"Anthropology and Anthropologists: The Modern British School\", tradotto anche in spagnolo e portoghese.\nBiografia.\nNato nel 1941 in Sudafrica, ha frequentato l'istituto superiore Parktown Boys e ha preso la prima laurea presso l'Universit\u00e0 di Witwatersrand (Johannesburg). Il suo dottorato a Cambridge si basava sulla ricerca sul campo nel deserto del Kalahari botswano. Dopo la laurea torn\u00f2 in Africa ad insegnare presso l'Universit\u00e0 di Makerere (Kampala)."}
{"id": "5264010", "revid": "729019", "url": "https://it.wikipedia.org/wiki?curid=5264010", "title": "Federazione pallavolistica di Porto Rico", "text": "La Federazione portoricana di pallavolo (spa. \"Federaci\u00f3n Puertorrique\u00f1a de Voleibol\", FPV) \u00e8 un'organizzazione fondata per governare la pratica della pallavolo a Porto Rico.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1959."}
{"id": "5264011", "revid": "212348", "url": "https://it.wikipedia.org/wiki?curid=5264011", "title": "ETCC 2014", "text": "La stagione 2014 della European Touring Car Cup \u00e8 la decima edizione del campionato organizzato dalla FIA. \u00c8 iniziata il 20 aprile al circuito Paul Ricard, in Francia, ed \u00e8 terminata il 28 settembre all'autodromo di Pergusa, in Italia."}
{"id": "5264012", "revid": "1386670", "url": "https://it.wikipedia.org/wiki?curid=5264012", "title": "San Martino d'Albaro", "text": ""}
{"id": "5264013", "revid": "767487", "url": "https://it.wikipedia.org/wiki?curid=5264013", "title": "The Possession of Michael King", "text": "The Possession of Michael King \u00e8 un film del 2014 diretto da David Jung.\nTrama.\nMichael King \u00e8 un uomo innamorato profondamente della moglie, Samantha, con cui ha avuto una figlia, Ellie. Marito e moglie sono molto simili, ma a differenza della donna, Michael non crede in Dio. Il suo diffidare di qualsiasi entit\u00e0 astratta si fa pi\u00f9 denso quando la moglie muore. Da quel momento decide di dimostrare la falsit\u00e0 dei poteri occulti, registrando il tutto con una telecamera. Michael compie vari riti, che vanno dalla negromanzia al vero e proprio Satanismo, e rimane dell'idea che Satana, come Dio, non esista. Le testimonianze riguardante casi di possessione, sono moltissime, tra cui quella di un prete che racconta all'uomo le violenze ricevute da piccolo da padre e di come, pregando il diavolo, il padre \u00e8 misteriosamente morto. Michael crede che sia tutto una coincidenza, ma dovr\u00e0 ricredersi quando improvvisamente sente delle voci all'interno della sua testa, che gli chiedono di fare cose orribili, tra cui di uccidere la figlia Ellie."}
{"id": "5264030", "revid": "1234424", "url": "https://it.wikipedia.org/wiki?curid=5264030", "title": "Jacques Peletier du Mans", "text": " Fu un esponente del rinascimento francese.\nBiografia.\nNato in una famiglia borghese, studi\u00f2 al Coll\u00e8ge de Navarre di Parigi dove suo fratello Jean insegnava matematica e filosofia. Studi\u00f2 poi legge e medicina, frequentando il circolo letterario di Margherita di Navarra; dal 1541 al 1543 fu segretario di Ren\u00e9 du Bellay. Nel 1541 pubblic\u00f2 la prima traduzione dell'\"Ars poetica\" di Orazio e diversi trattati scientifici e matematici.\nNel 1547 scrisse un'orazione funebre per Enrico VIII di Inghilterra e pubblic\u00f2 la sua prima collezione di poesie, \"\u0152uvres po\u00e9tiques\", comprendente traduzioni dei primi due canti dell'\"Odissea\", del primo libro delle \"Georgiche\", di dodici sonetti di Petrarca e di tre odi di Orazio, nonch\u00e9 un epigramma nello stile di Marziale e le prime poesie pubblicate di Joachim Du Bellay e Pierre de Ronsard. Infatti Ronsard incluse poi Peletier nella propria lista di poeti rivoluzionari contemporanei, nel suo \"La Pl\u00e9iade\".\nCominci\u00f2 a frequentare il circolo umanista di Th\u00e9odore de B\u00e8ze, Jean Martin, Denis Sauvage. Tent\u00f2 di riformare l'ortografia francese, resa incoerente da commistioni di grafie latine, con un trattato del 1550 che propose un'ortografia fonetica, in cui per esempio scriveva sempre \"Peletier\" con una \"l\".\nVisse poi a Bordeaux, Poitiers, in Piemonte e a Lione frequentando gli umanisti Maurice Sc\u00e8ve, Louise Lab\u00e9, Olivier de Magny e Pontus de Tyard e influenzando Guillaume du Bartas e Jean-Antoine de Ba\u00eff. Negli ultimi suoi anni invece viaggi\u00f2 in Savoia, Germania, Svizzera, Francia e forse Italia, pubblicando diverse opere di algebra, geometria, medicina. Mantenne il sistema di Nicolas Chuquet (1484) per i nomi dei grandi numeri, ma promosse l'uso di \"miliardo\" per indicare 1012 come fatto in precedenza da Budaeus. La sua opera matematica fu ispirata dagli studi di Johannes Buteo. Nel XVII secolo per\u00f2 il miliardo venne a corrispondere a 109.\nDiresse brevemente il College de Guienne a Bordeaux e divenne amico di Michel de Montaigne e Pierre de Brach. Nel 1579 divenne direttore del College du Mans; mor\u00ec a Parigi nel luglio o agosto 1582."}
{"id": "5264032", "revid": "339392", "url": "https://it.wikipedia.org/wiki?curid=5264032", "title": "Jacques Peletarius", "text": ""}
{"id": "5264033", "revid": "339392", "url": "https://it.wikipedia.org/wiki?curid=5264033", "title": "Peletarius", "text": ""}
{"id": "5264034", "revid": "339392", "url": "https://it.wikipedia.org/wiki?curid=5264034", "title": "Jacques Peletier", "text": ""}
{"id": "5264035", "revid": "1075114", "url": "https://it.wikipedia.org/wiki?curid=5264035", "title": "Jacques Pelletier du Mans", "text": ""}
{"id": "5264036", "revid": "599013", "url": "https://it.wikipedia.org/wiki?curid=5264036", "title": "Alessandro Santoni", "text": "\u00c8 considerato uno dei giovani pi\u00f9 promettenti per quanto riguarda la categoria speed climbing, della quale \u00e8 diventato campione del mondo giovanile nel 2013. \u00c8 il detentore del record assoluto italiano di questa categoria, avendo abbattuto il muro dei 6 secondi su percorso omologato, fermando il cronometro a 5,99 secondi.\nBiografia.\n\u00c8 nato da una famiglia residente a Dro, in provincia di Trento. Ha iniziato ad arrampicare all'et\u00e0 di otto anni su consiglio degli insegnanti poich\u00e9 risultava essere particolarmente intraprendente nelle attivit\u00e0 fisiche. Fin da piccolo ha trovato un buon feeling con l'arrampicata, ritenendola un'attivit\u00e0 divertente e interessante. Essendo l'atleta pi\u00f9 giovane della societ\u00e0 sportiva Arcoclimbing, il confronto e l'allenamento con ragazzi pi\u00f9 grandi lo hanno portato ad una crescita sia per quanto riguarda il livello tecnico sia dal punto di vista caratteriale. Pur iniziando questa attivit\u00e0 come semplice gioco, con il passare del tempo ha iniziato a partecipare ad alcune competizioni a livello regionale, migliorando di volta in volta la posizione in classifica. Alessandro ha frequentato il corso di elettronica ed elettrotecnica con specializzazione in automazione presso l'Istituto d'Istruzione Superiore \"Giacomo Floriani\" di Riva del Garda.\nCarriera sportiva.\nLa prima vittoria \u00e8 stata il titolo di campione regionale ottenuto nel 2009, seguito nello stesso anno dalla conquista del titolo di campione italiano di categoria. Nel 2010 Santoni ha riscontrato una particolare dote nella disciplina speed climbing, dove si \u00e8 specializzato negli anni successivi.\nRaggiunta l'et\u00e0 per poter entrare nella nazionale giovanile, nel 2011 ha avuto l'opportunit\u00e0 di girare il mondo, partecipando a svariate competizioni\ninternazionali. Con la canotta azzurra \u00e8 riuscito a portare a casa parecchi risultati soddisfacenti, tra i quali il titolo di campione d'Europa di categoria nel 2011.\nNegli anni successivi, nei vari campionati mondiali giovanili Santoni ha conquistato il Bronzo nel 2010 ad Edimburgo (Scozia), seguito da un Bronzo nel 2011 ad Imst (Austria) e un quinto posto ottenuto a Singapore nel 2012. Nel 2013 si \u00e8 laureato campione del mondo nella categoria giovanile a Saanich in Canada, conquistando l'oro. Nel 2014 ha conquistato il bronzo a Noumea in Nuova Caledonia, a causa di una scivolata in semifinale.\nPer quanto riguarda le gare italiane a livello assoluto, nella disciplina speed climbing risulta essere uno degli atleti pi\u00f9 forti, avendo guadagnato il titolo di campione italiano assoluto a soli quindici anni, nel 2011. Nel 2013 ha ottenuto un secondo posto sia nella Coppa Italia che al Campionato Italiano. Nello stesso anno ha iniziato a partecipare alle competizioni assolute senza categorie, tra le quali si pu\u00f2 citare la gara di coppa del mondo assoluto, giocata in casa ad Arco di Trento il 07 settembre 2013, dove Santoni si \u00e8 posizionato tredicesimo. Nel 2014 ha partecipato solamente a due tappe di coppa del mondo, nelle quali, nonostante la giovane et\u00e0, \u00e8 riuscito a tenere testa agli atleti pi\u00f9 forti del mondo, ottenendo un sesto posto a Chamonix in Francia e un bronzo al Rock Master di Arco di Trento. In quest'ultima competizione \u00e8 riuscito a segnare il nuovo record italiano assoluto con un tempo di 5.99' sul percorso omologato di 15 metri."}
{"id": "5264038", "revid": "307923", "url": "https://it.wikipedia.org/wiki?curid=5264038", "title": "Namazio", "text": ""}
{"id": "5264040", "revid": "1904508", "url": "https://it.wikipedia.org/wiki?curid=5264040", "title": "Charles Wellesley, IX duca di Wellington", "text": "Oltre ai suoi titoli britannici, Wellington detiene anche quelli ereditari di IX principe di Waterloo (\"Prins van Waterloo\") nel Regno dei Paesi Bassi e Duca della Vittoria (\"Duque da Vit\u00f3ria\") nel Regno del Portogallo coi titoli sussidiari di marchese di Torres Vedras (Marqu\u00eas de Torres Vedras) e conte di Vimeiro (\"Conde de Vimeiro\"). Questi titoli vennero garantiti ad Arthur Wellesley, I duca di Wellington come titoli della vittoria per servizi di comando come generale durante la Guerra peninsulare (in Spagna e Portogallo) e per la Battaglia di Waterloo (oggi in Belgio).\nIl IX Duca di Wellington \u00e8 inoltre anche X duca di Ciudad Rodrigo (\"Duque de Ciudad Rodrigo\") nel Regno di Spagna, titolo che dal 10 marzo 2010 gli \u00e8 stato ceduto dal padre. Secondo la procedura spagnola, Wellington ha inviato una richiesta formalmente alle autorit\u00e0 spagnole per questo atto. Juan Carlos I di Spagna, attraverso un suo ministro, ha garantito la successione del titolo ai duchi di Wellington con decreto reale del 21 maggio 2010, riportato ufficialmente nel Bolet\u00edn Oficial del Estado il 12 giugno 2010.\nBiografia.\nEducazione.\nIl duca ottenne alla nascita il titolo di Conte di Mornington e venne alla luce nel 1945 al Princess Christian Nursing Home di Windsor, nel Berkshire, venendo poi educato all'Eton College. Successivamente frequent\u00f2 l'universit\u00e0 al Christ Church, Oxford. Ha tre fratelli minori e una sorella.\nAttivit\u00e0 politica.\nWellington \u00e8 sempre stato membro del partito conservatore e con esso si \u00e8 candidato nelle elezioni del 1974 per la costituente di Islington North, classificandosi al secondo posto. Fu membro del Basingstoke Borough Council nel 1978\u20131979. Successivamente riusc\u00ec a essere eletto al Parlamento Europeo per il Surrey nelle file dei conservatori, rimanendo in carica dal 1979 al 1984, e nuovamente per il Surrey Occidentale dal 1984 al 1989.\nAttivit\u00e0 caritatevoli.\nWellington ha lavorato per un gran numero di organizzazioni no profit e caritatevoli. Fu patrono della British Art at the Tate Gallery (1987\u20131990), membro del Royal College of Art (1992\u201397), consigliere del British-Spanish Tertulias (1993\u201398) e Trustee del Phoenix Trust (1996\u20132001). Nel 1999 ha ricevuto la medaglia dell'Ordine dell'Impero britannico per i suoi servizi nelle relazioni anglo-spagnole. In quello stesso anno venne anche nominato vice Lord Luogotenente per l'Hampshire. Nel 2003 divenne per quattro anni commissario dell'English Heritage.\nIl 1\u00ba ottobre 2007 divenne consigliere del King's College London, istituzione di cui la moglie Antonia era stata alunna, e di cui il suo antenato pi\u00f9 famoso Arthur Wellesley, I duca di Wellington fu uno dei principali fondatori.\nCarriera nel mondo degli affari.\nWellington inoltre \u00e8 un membro indipendente dei direttori della Sanofi SA dal maggio 2002. Egli \u00e8 inoltre membro della Company Nominating, Governance and Strategy Committees.\nMatrimonio e figli.\nCharles Wellesley ha sposato la principessa Antonia di Prussia il 3 febbraio 1977 alla Chiesa di Saint Paul, Knightsbridge, Londra.\nLa coppia ha avuto cinque figli:"}
{"id": "5264041", "revid": "729019", "url": "https://it.wikipedia.org/wiki?curid=5264041", "title": "Federazione pallavolistica di Saint Kitts e Nevis", "text": "La Federazione nevisiana di pallavolo (eng. \"St. Kitts and Nevis Amateur Volleyball Association\") \u00e8 un'organizzazione fondata per governare la pratica della pallavolo a Saint Kitts e Nevis.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1988."}
{"id": "5264042", "revid": "110157", "url": "https://it.wikipedia.org/wiki?curid=5264042", "title": "Cheek to Cheek Tour", "text": "Il Cheek to Cheek Tour \u00e8 stato un tour mondiale dei cantanti statunitensi Tony Bennett e Lady Gaga, a supporto del loro album in studio \"Cheek to Cheek\". Il tour, come dichiarato dalla stessa Lady Gaga durante un'intervista al \"The Howard Stern Show\", \u00e8 composto da 36 concerti.\nStoria.\nNel settembre 2012, il cantante americano jazz Tony Bennett ha confermato a \"Rolling Stone\" che avrebbe registrato e pubblicato un album jazz con la cantante Lady Gaga. Il 29 luglio 2014, il duo \u00e8 apparso al \"The Today Show\" per annunciare formalmente la loro collaborazione, dal titolo \"Cheek To Cheek\", e ha confermato la data di uscita dell'album negli Stati Uniti per il 23 settembre 2014. Dopo l'annuncio del rilascio, si \u00e8 tenuto un mini concerto al Teatro della Rosa del Lincoln Center for the Performing Arts, intitolato \"Tony Bennett &amp; Lady Gaga: Cheek To Cheek Live!\", che \u00e8 andato in onda su PBS il 24 ottobre 2014, e un DVD della performance \u00e8 stato pubblicato il 20 gennaio 2015. Nel frattempo, Gaga ha anche finito il suo tour mondiale \"\" a sostegno del suo terzo album in studio \"Artpop\"; il tour si \u00e8 concluso il 24 novembre 2014.\nDopo aver promosso \"Cheek to Cheek\" attraverso molteplici vie come apparizioni televisive, spettacoli dal vivo, pubblicit\u00e0 e campagne, Bennett ha confermato che lui e Gaga sarebbe andati in tour in alcuni festival jazz nel 2015, per sostenere l'album. Secondo lui, Gaga era stanca di esibirsi in posti pi\u00f9 grandi e voleva avere sedi in cui potevano fare date per almeno 3-4 giorni, oppure per 3-6 settimane. Bennett ha anche spiegato che era abituato a esibirsi in sale di musica acustica e teatri all'aperto, cos\u00ec Gaga aveva esaminato tali opzioni. \"Non sono interessato a esibirmi davanti a 45.000 persone a notte, quindi [Gaga] ha trovato posti dove abbiamo potuto lavorare per tre o quattro giorni, o tre o quattro settimane, in un luogo alla volta. Ecco come vuole lavorare con me.\"\nSviluppo.\nDurante il New Year's Eve 2014, il duo ha iniziato il Cheek To Cheek Tour esibendosi al Casin\u00f2 Cosmopolitan di Las Vegas, che diventa il loro primo concerto negli Stati Uniti dopo l'uscita dell'album. Si esibirono anche ai 57\u00b0 Grammy Awards e ad un concerto post-Grammy l'8 febbraio 2015, presso il Teatro Wiltern di Los Angeles, subito dopo la conclusione della cerimonia. Altri show sono stati programmati nel 2015, tra cui uno all'Hollywood Bowl il 30 maggio; alla Royal Albert Hall di Londra l'8 giugno; e al Radio City Music Hall di New York City il 19 giugno. Molti degli spettacoli del tour sono una parte di festival musicali, come il Festival di Ravinia, il Jazz Festival di Copenaghen, il North Sea Jazz Festival, e il Gent Jazz Festival. Oltre agli spettacoli in programma, il duo ha anche eseguito un concerto di beneficenza per WellChild a Londra e si esibiranno al Plaza Hotel di New York il 24 giugno, per una raccolta di fondi a sostegno della campagna presidenziale di Hillary Clinton.\nPer lo spettacolo, il palcoscenico \u00e8 stato arredato in modo semplice, con solo una tenda di cristallo. Gaga per il tour ha cambiato gli abiti utilizzati nello speciale registrato per PBS, apportando alcune modifiche. Il dress designer di Gaga, Brandon Maxwell ha spiegato che lui e la sua squadra hanno creato il guardaroba per i ballerini e per Gaga stessa. In primo luogo hanno preso riferimenti del regista Robert Wilson per quanto riguarda il set e l'illuminazione dei disegni. Il team ha poi iniziato con otto tipi di abbigliamento, tra i 200 ei 300 abiti, e poi si \u00e8 concentrato su otto costumi per lo spettacolo, insieme con i suoi accessori. I progetti utilizzati per i costumi sono di Roberto Cavalli, Michael Costello, Mathieu Mirano, Valentino cos\u00ec come David Samuel Menkes, che ha creato la tuta in pelle rossa che Gaga ha indossato nello speciale per PBS. Gaga ha voluto costumi con un verde acqua o colori turchese e abiti fluenti, con una cintura in mezzo. Maxwell ha avuto cura di garantire che i vestiti non fossero troppo stretti nella zona addominale, dal momento che sarebbe risultato difficile cantare. I sandali sono stati forniti da Brian Atwood, Stuart Weitzman e Sophia Webster, mentre un paio di stivali sono stati disegnati da Giuseppe Zanotti. Hanno creato su misura scarpe che facessero apparire Gaga alta e la facessero muovere liberamente nei lunghi abiti.\nSuccesso commerciale.\nJesse Lawrence della rivista \"Forbes\" ha riferito che c'\u00e8 stata una forte domanda per i biglietti, portando all'aggiunta di ulteriori date. Egli ha anche affermato che i concerti hanno avuto un prezzo dei biglietti molto pi\u00f9 alto della media, soprattutto nei mercati secondari. Nelle prime due date, i biglietti sono stati venduti immediatamente con un prezzo medio di mercato al di sopra $1000. Jesse ha anche scritto in un altro articolo che il concerto di fine anno di Lady Gaga e Tony Bennett \u00e8 stato il pi\u00f9 costoso, con un massimo di $647,58 e un minimo di $239. Per \"The Wiltern\", il prezzo del biglietto era nella media di 297,64 dollari su poche centinaia di biglietti disponibili. Anche in questo caso, per gli spettacoli di New York, tutti tranne i posti in prima fila sono stati venduti, portando ad aggiungere una terza data per il 22 giugno 2015. Una situazione simile si \u00e8 verificata per i biglietti messi in vendita per il loro concerto dell'8 giugno alla Royal Albert Hall di Londra, portando ad aggiungere una data ulteriore per il 9 giugno. I biglietti per il 26 e il 27 giugno al Festival di Ravinia hanno avuto anche il tutto esaurito prima di essere messi a disposizione per il pubblico. In un altro articolo su \"Forbes\", Lawrence ha scritto che c'era una richiesta \"di massa\" per i biglietti sul mercato secondario per gli spettacoli del Radio City Music Hall. Secondo \"TiqIQ\", il prezzo medio secondario era di 380,83 dollari con quelli pi\u00f9 economici a $143, essendo i biglietti pi\u00f9 costosi sul tour negli Stati Uniti. La media totale \u00e8 cresciuta del 50,5% nel corso delle 24 date nel paese fino a 252,91 dollari. Ha anche scritto sulla data al Borgata Events Center di Atlantic City, che i biglietti costavano in media 406,90 dollari.\nRecensioni.\nMarc Graser di \"Variety\" definisce Lady Gaga e Tony Bennett \"partner di danza perfetti\". Egli \u00e8 stato colpito dalla potenza vocale di Gaga e Bennett, indicando il concerto \"affascinante, efficace, mostra il talento di due artisti su un palco decorato semplicemente con tende tempestate di cristalli\". Scrivendo per \"Las Vegas Weekly\", Mark Adams ha dato una recensione positiva, dicendo \"ogni performance \u00e8 stata impeccabile\". Egli non ha risparmiato la lode, ammirando le loro voci e costumi. Mark ha anche osservato che \"le due star potrebbero avere decenni di differenza in et\u00e0, ma sono entrambi nella parte superiore del loro gioco ora\". Termin\u00f2 dicendo \"sembra uno strano abbinamento. Ma chiunque abbia sentito questi due veri professionisti cantare insieme sa che funziona\". Ashley Lee di \"The Hollywood Reporter\" ha definito il concerto come \"un potente sforzo di Bennett e rispettosamente uno pi\u00f9 trattenuto di Gaga per uno show di standards decadente \". In una recensione il \"The Vancouver Sun\" ha dichiarato che \"il duo ha illuminato il Queen Elizabeth Theatre\" e ha anche elogiato le prestazioni di Gaga sul palco sostenendo che \"lei \u00e8 un'intrattenitrice nata\".\nStuart Derdyn da \"The Seattle Times\" ha scritto che anche se vocalmente Bennett e Gaga non erano perfetti, le loro performance da solista erano lodevole. Egli ha anche notato la reazione positiva da parte del pubblico, aggiungendo che \"se ci fosse stata qualche standing ovation in pi\u00f9, si potrebbe aver scambiato lo spettacolo per una lezione di aerobica\". Scrivendo per il \"San Jose Mercury Notizie\", il critico Jim Harrington ha trovato le performance da solista attraenti, aggiungendo che, anche se Gaga ha aggiunto \"fattori di shock\" per il concerto, aveva una voce lodevole per essere alla pari con Bennett. Denny Directo da \"Entertainment Tonight\", nella recensione degli spettacoli a Hollywood Bowl ha elogiato tutto il concerto e la capacit\u00e0 vocale del duo, dicendo che \"Gaga \u00e8 nata per eseguire il Songbook Americano\" e \"Bennett \u00e8 un tesoro nazionale con una carriera di pi\u00f9 di sei decenni\". Alla fine, ha aggiunto, \"Questi due sono un vero affare\". Al contrario, Barry Brecheisen da \"Orange County Register\" ha dato una recensione negativa allo show, dicendo che la capacit\u00e0 di canto di Gaga \u00e8 stata trattenuta e le sue partenze premature dal palco per il cambiamento di costume era fonte di distrazione.\nA Londra, Bennett ha annullato la seconda data presso la Royal Albert Hall a causa dell'influenza, e quindi solo il primo spettacolo \u00e8 stato esaminato dai media britannici. Scrivendo per il \"Daily Telegraph\", il giornalista Neil McCormick ha valutato lo spettacolo con quattro stelle su cinque. Si \u00e8 complimentato con il cameratismo tra Bennett e Gaga, e credeva che la loro voce era pi\u00f9 significativa in ballate profonde come \"Nature Boy'\". Caroline Sulivan da \"The Guardian\" ha valutato lo spettacolo come McCormick, ma ha ritenuto che Bennett era presente pi\u00f9 spesso sul palco di Gaga (che l'ha lasciato spesso per cambi di costume). Si \u00e8 complimentata dicendo che alcune delle prestazioni erano come \"grandi momenti\", come \"I Can't Give You Anything But Love\", \"Nature Boy\" e \"I Won't Dance\", cos\u00ec come la performance di Gaga con \"La Vie En Rose\" di \u00c9dith Piaf e \"Bang Bang\". Lo stesso rating \u00e8 stato dato da Ludovic Hunter-Tilney dal \"Financial Times\" che ha lodato la voce di Bennett, ma ha affermato che gli assoli di Gaga \"gli hanno rubato la scena\". Jim Farber dal \"New York Daily News\" ha esaminato il primo spettacolo dei quattro al Radio City Music Hall e ha descritto il loro rapporto live energico e divertente. Stephen Holden del \"New York Times\" ha dato una recensione positiva, lodando le loro voci e lo sviluppo dello spettacolo. Egli ha anche notato la forte chimica tra i due artisti sul palco.\nRiguardo alla data italiana all'Umbria Jazz Festival, Tv Sorrisi e Canzoni scrive: \"ll feeling tra i due \u00e8 innegabile: eccentrica nel vestire (8 cambi d'abito), Lady Gaga abbandona le eccessive stravaganze e dimostra di riuscire a sentirsi a proprio agio, di calarsi nella parte e interpretare perfettamente l\u2019immenso songbook della canzone americana.\"\nScaletta.\nQuesta \u00e8 la scaletta del primo concerto, tenuto a Las Vegas. Non rappresenta tutte le date del tour."}
{"id": "5264043", "revid": "599013", "url": "https://it.wikipedia.org/wiki?curid=5264043", "title": "Nikolaj Ivanovi\u010d Tarasov", "text": "Dopo aver ballato per quindici anni come solista nel Corpo di ballo del Bol'\u0161oj, divenne direttore artistico e direttore generale della Scuola Coreografica di Mosca e successivamente del Dipartimento per Pedagoghi e Coreografi dell'Istituto Statale delle Arti Teatrali. Tarasov scrisse, nel 1971, il manuale \"Klassi\u010deskij tanec. \u0160kola mu\u017eskogo ispolnitel'stva\" (, edito anche in inglese con il titolo \"Ballet Technique for the Male Dancer\"), grazie al quale ottenne il \"Premio di Stato\" dell'Unione delle Repubbliche Socialiste Sovietiche. Considerato come uno dei pi\u00f9 importanti maestri, cre\u00f2 un nuovo metodo di danza classica maschile.\nBiografia.\nNikolaj Ivanovi\u010d Tarasov nasce a Mosca il 6 dicembre 1902. Iniziati i suoi studi nella Scuola Coreografica di Mosca sotto la guida di N. G. Legat si diploma nel 1920 e nello stesso anno diventa ballerino solista del Corpo di ballo del Bol'\u0161oj, ruolo che avr\u00e0 per quindici anni, e insegnante di danza nella \"Classe de perfection\" al teatro Bol'\u0161oj e nella \"Compagnia artistica di Mosca\". Dal 1923 diventa maestro di danza della Scuola Coreografica di Mosca e dal 1933 direttore artistico del Technikum Luna\u010darskij. Nel 1937 aveva inoltre ricevuto il titolo di Artista Benemerito della RSFS Russa. Nel 1942 diventa direttore artistico e direttore generale del Corpo di ballo del Bol'\u0161oj, ruolo che riveste fino al 1946, quando diventa insegnante e direttore artistico del Dipartimento per pedagoghi e insegnanti del GITIS (Istituto Statale delle Arti del Teatro). Nell'anno seguente collabora nella realizzazione del film: \"\u041c\u0435\u0442\u043e\u0434\u0438\u043a\u0430 \u043a\u043b\u0430\u0441\u0441\u0438\u0447\u0435\u0441\u043a\u043e\u0433\u043e \u0442\u0430\u043d\u0446\u0430\". Dal 1953 al 1954 \u00e8 di nuovo direttore del Corpo di ballo del Bol'\u0161oj. Considerato come uno dei pi\u00f9 importanti maestri di danza classica russi, \u00e8 insegnante di molti ballerini e coreografi russi. Nel 1940 \u00e8 coautore con A. I. \u010cekrygin e V. E. Mori\u0441 del libro \"Metodika klassi\u010deskogo trena\u017ea\" e nel 1971 scrive \"Klassi\u010deskij tanec\", uno dei pi\u00f9 importanti libri di metodologia classica, se non l'unico per la danza maschile, per il quale ottiene nel 1975 il Premio di Stato dell'Unione Sovietica. Muore a Mosca l'8 febbraio 1975."}
{"id": "5264044", "revid": "287204", "url": "https://it.wikipedia.org/wiki?curid=5264044", "title": "Hrant Melk'owmyan", "text": "Ha ottenuto il titolo di Grande maestro nel 2008, all'et\u00e0 di 19 anni.\nAlcuni risultati:\nHa raggiunto il rating FIDE pi\u00f9 alto in novembre 2014, con 2686 punti Elo."}
{"id": "5264045", "revid": "729019", "url": "https://it.wikipedia.org/wiki?curid=5264045", "title": "Federazione pallavolistica di Saint Lucia", "text": "La Federazione santaluciana di pallavolo (eng. \"St. Lucia Amateur Volleyball Association\") \u00e8 un'organizzazione fondata per governare la pratica della pallavolo a Saint Lucia.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1986."}
{"id": "5264049", "revid": "729019", "url": "https://it.wikipedia.org/wiki?curid=5264049", "title": "Federazione pallavolistica di Saint Vincent e Grenadine", "text": "La Federazione sanvincentina di pallavolo (eng. \"Saint Vincent and the Grenadines Volleyball Association\") \u00e8 un'organizzazione fondata per governare la pratica della pallavolo a Saint Vincent e Grenadine.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1987."}
{"id": "5264064", "revid": "729019", "url": "https://it.wikipedia.org/wiki?curid=5264064", "title": "Federazione pallavolistica del Suriname", "text": "La Federazione surinamese di pallavolo (nld. \"Surinaamse Volleybal Bond\", SuVoBo) \u00e8 un'organizzazione fondata per governare la pratica della pallavolo in Suriname.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1976."}
{"id": "5264071", "revid": "619191", "url": "https://it.wikipedia.org/wiki?curid=5264071", "title": "CBC (rete televisiva)", "text": ""}
{"id": "5264085", "revid": "287204", "url": "https://it.wikipedia.org/wiki?curid=5264085", "title": "Federazione pallavolistica degli Stati Uniti d'America", "text": "La Federazione statunitense di pallavolo (eng. \"USA Volleyball\", USAV) \u00e8 un'organizzazione fondata per governare la pratica della pallavolo negli Stati Uniti d'America.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1947."}
{"id": "5264086", "revid": "287204", "url": "https://it.wikipedia.org/wiki?curid=5264086", "title": "Chanda Sandipan", "text": "Ha conseguito il titolo di Grande maestro nel 2003 (il 14\u00ba GM indiano).\nPrincipali risultati:\nHa raggiunto il massimo punteggio Elo in maggio 2011, con 2656 punti."}
{"id": "5264087", "revid": "92723", "url": "https://it.wikipedia.org/wiki?curid=5264087", "title": "Hrant Melkumjan", "text": ""}
{"id": "5264088", "revid": "4711", "url": "https://it.wikipedia.org/wiki?curid=5264088", "title": "Federazione pallavolistica degli Stati Uniti", "text": ""}
{"id": "5264089", "revid": "37401", "url": "https://it.wikipedia.org/wiki?curid=5264089", "title": "Brant\u00f4me (scrittore)", "text": ""}
{"id": "5264090", "revid": "619191", "url": "https://it.wikipedia.org/wiki?curid=5264090", "title": "AAB (rete televisiva)", "text": ""}
{"id": "5264092", "revid": "4711", "url": "https://it.wikipedia.org/wiki?curid=5264092", "title": "USA Volleyball", "text": ""}
{"id": "5264095", "revid": "287204", "url": "https://it.wikipedia.org/wiki?curid=5264095", "title": "Turn- und Sportverein M\u00fcnchen von 1860 2008-2009", "text": "Questa voce raccoglie le informazioni riguardanti il Turn- und Sportverein M\u00fcnchen von 1860 nelle competizioni ufficiali della stagione 2008-2009.\nStagione.\nIn questa stagione la squadra vede il ritorno di Benjamin Lauth, giovane talento molto apprezzato dai tifosi, ceduto dopo la retrocessione del 2004. Il club parte con tre sconfitte consecutive per poi trovare una certa stabilit\u00e0 verso met\u00e0 stagione. Anche quest'anno, tuttavia, deve lottare fino alla fine per la permanenza in 2. Bundesliga, permanenza conquistata virtualmente alla penultima giornata, dopo l'1-1 casalingo contro l' (non proprio matematicamente, poich\u00e9 aveva solo 3 punti in pi\u00f9 dell', ma una differenza reti di +16). L'ultima vittoria in campionato di questa stagione risale addirittura alla ventitreesima giornata (3-2 sul campo dell').\nOrganigramma societario.\nArea direttiva\nArea tecnica"}
{"id": "5264096", "revid": "93556", "url": "https://it.wikipedia.org/wiki?curid=5264096", "title": "Indiana Pacers 2014-2015", "text": "La stagione 2014-15 degli Indiana Pacers fu la 40\u00aa nella NBA per la franchigia.\nGli Indiana Pacers arrivarono quarti nella \"Central Division\" della \"Eastern Conference\" con un record di 38-44, non qualificandosi per i play-off."}
{"id": "5264102", "revid": "203463", "url": "https://it.wikipedia.org/wiki?curid=5264102", "title": "Sandipan Chanda", "text": ""}
{"id": "5264106", "revid": "132266", "url": "https://it.wikipedia.org/wiki?curid=5264106", "title": "Aeroporto militare Mario De Bernardi", "text": ""}
{"id": "5264108", "revid": "69940884", "url": "https://it.wikipedia.org/wiki?curid=5264108", "title": "Libra (album Libra)", "text": ""}
{"id": "5264113", "revid": "37401", "url": "https://it.wikipedia.org/wiki?curid=5264113", "title": "Brant\u00f4me (comune francese)", "text": ""}
{"id": "5264117", "revid": "729019", "url": "https://it.wikipedia.org/wiki?curid=5264117", "title": "Federazione pallavolistica delle Isole Vergini americane", "text": "La Federazione americo-verginiana di pallavolo (eng. \"US Virgin Island Volleyball Association\") \u00e8 un'organizzazione fondata per governare la pratica della pallavolo nelle Isole Vergini americane.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1966."}
{"id": "5264119", "revid": "836193", "url": "https://it.wikipedia.org/wiki?curid=5264119", "title": "Stabilimento Lancia di Bolzano", "text": ""}
{"id": "5264124", "revid": "941341", "url": "https://it.wikipedia.org/wiki?curid=5264124", "title": "Giuseppe Paganelli", "text": ""}
{"id": "5264132", "revid": "287204", "url": "https://it.wikipedia.org/wiki?curid=5264132", "title": "Brant\u00f4me", "text": ""}
{"id": "5264138", "revid": "76963", "url": "https://it.wikipedia.org/wiki?curid=5264138", "title": "Jan Maxwell", "text": "Biografia.\nQuinta di sei fratelli, Jan Maxwell era la figlia del giudice Ralph B. Maxwell e dell'avvocato Elizabeth Fargusson Maxwell. Dopo aver interrotto gli studi di recitazione alla Minnesota State University Moorhead prima della laurea, Jan Maxwell si trasfer\u00ec a New York per sfondare come attrice. Nel 1981 si un\u00ec al quinto tour statunitense di \"Annie\", per poi tornare a New York: gli inizi della carriera furono altalenanti e per alcuni periodi lavorava come lettrice di copioni e sceneggiatrice, otlre a recitare con i Paper Bag Players, una compagnia teatrale che portava in scena spettacoli per bambini. Nel 1990 debutt\u00f2 a Broadway quando sostitu\u00ec Dee Hoty nel musical di Cy Coleman \"City of Angels\", in cui recitava nel duplice ruolo di Alaura Kingsley e Carla Haywood. Nel 1991 recit\u00f2 ad East Haven nella produzione della Goodspeed Opera House di Here's Love, mentre l'anno successivo torn\u00f2 a Broadway nel ruolo della protagonista di \"Dancing at Lughnasa\". Dopo aver lavorato nell'Off Broadway nel musical \"Inside Out\" (1994) e nel dramma \"The Professional\" (1995), torn\u00f2 a Broadway nel 1997 in un acclamato revival di \"Casa di bambola\" con Janet McTeer nel ruolo di Nora. L'anno successivo era di nuovo a Broadway nel musical \"The Sound of Music\", in cui interpretava la baronessa Elsa von Schraeder, a cui segu\u00ec nel 2000 la commedia di Neil Simon \"The Dinner Party\". \nNel 2005 ottenne un primo grande successo con l'adattamento teatrale \"Citty Citty Bang Bang\" e per la sua interpretazione nel ruolo della Baronessa Bombarda fu candidata al Tony Award alla miglior attrice non protagonista in un musical. Due anni dopo fu nuovamente candidata al Tony Award, alla miglior attrice non protagonista in un'opera teatrale, per \"The Coram Boy\". Nel 2010 fu candidata a due Tony Award, alla migliore attrice protagonista in un'opera teatrale per \"The Royal Family\" e alla migliore attrice non protagonista in un'opera teatrale per \"Lend Me a Tenor\". Nel 2011 recit\u00f2 nel ruolo di Phyllis Stone nel musical \"Follies\" in scena al Kennedy Center di Washington con Bernadette Peters, Ron Raines, Elaine Paige e Danny Burstein. Il revival ottenne ottime recensioni e fu riproposto a Broadway alcuni mesi dopo; per la sua interpretazione Jan Maxwell fu candidata al Tony Award alla miglior attrice protagonista in un musical, al Drama Desk Award e all'Outer Critics Circle Award nel 2012. Due anni dopo recit\u00f2 nel dramma politico \"City of Conversation\" al Lincoln Center, per cui fu candidata al Drama League Award e ottenne la sua decima candidatura al Drama Desk Award. Nel 2015 interpret\u00f2 la pittrice Galacta nel dramma di Howard Barker \"Scenes From an Execution\", in cartellone all'Atlantic Stage 2 di Chelsea; Maxwell aveva gi\u00e0 ricoperto il ruolo nel 2008, in una performance che le valse una candidatura al Drama Desk Award. Al termine delle repliche annunci\u00f2 il ritiro dalle scene teatrali e si dedic\u00f2 esclusivamente ad alcuni progetti televisivi.\nNel 2006 le fu diagnositcato il cancro al seno, una malattia che le si ripresent\u00f2 nel 2013 in forma metastatica. Dopo una battaglia di cinque anni contro il cancro mor\u00ec nel 2018 per la malattia leptomeningea causatele dal tumore.\nVita privata.\nJan Maxwell \u00e8 stata sposata con Robert Emmet Lunney e la coppia ha avuto un figlio, William \"Will\" Maxwell-Lunney, nato nel 1995.\nPremi e riconoscimenti.\nTony Award\nDrama Desk Award\nOuter Critics Circle Award\nDrama League Award"}
{"id": "5264145", "revid": "110157", "url": "https://it.wikipedia.org/wiki?curid=5264145", "title": "Campionati austriaci di sci alpino 2015", "text": "I Campionati austriaci di sci alpino 2015 si sono svolti a Hinterstoder, Innerkrems, Lackenhof e Spital am Pyhrn dal 18 al 29 marzo. Il programma ha incluso gare di discesa libera, supergigante, slalom gigante, slalom speciale e combinata, tutte sia maschili sia femminili; il supergigante femminile \u00e8 stato tuttavia annullato.\nTrattandosi di competizioni valide anche ai fini del punteggio FIS, vi hanno partecipato anche sciatori di altre federazioni, senza che questo consentisse loro di concorrere al titolo nazionale austriaco. \nRisultati.\nUomini.\nDiscesa libera.\nData: 28 marzo\nLocalit\u00e0: Hinterstoder\nOre: \nPista: Hutterer H\u00f6ss\nPartenza: 1\u00a0837\u00a0m\u00a0s.l.m.\nArrivo: 1\u00a0385\u00a0m\u00a0s.l.m.\nDislivello: 452\u00a0m\nTracciatore: Fritz Offenhauser\nSupergigante.\nData: 26 marzo\nLocalit\u00e0: Hinterstoder\nOre: \nPista: Hutterer H\u00f6ss\nPartenza: 1\u00a0817\u00a0m\u00a0s.l.m.\nArrivo: 1\u00a0385\u00a0m\u00a0s.l.m.\nDislivello: 432\u00a0m\nTracciatore: Willi Zechner\nSlalom gigante.\nData: 25 marzo\nLocalit\u00e0: Hinterstoder\n1\u00aa manche:\nOre: \nPista: Hutterer H\u00f6ss\nPartenza: 1\u00a0770\u00a0m\u00a0s.l.m.\nArrivo: 1\u00a0428\u00a0m\u00a0s.l.m.\nDislivello: 342\u00a0m\nTracciatore: Benjamin Prantner\n2\u00aa manche:\nOre: \nPista: Hutterer H\u00f6ss\nPartenza: 1\u00a0770\u00a0m\u00a0s.l.m.\nArrivo: 1\u00a0428\u00a0m\u00a0s.l.m.\nDislivello: 342\u00a0m\nTracciatore: Florian Raich\nSlalom speciale.\nData: 24 marzo\nLocalit\u00e0: Spital am Pyhrn\n1\u00aa manche:\nOre: \nPista: Wurzeralm\nPartenza: 1\u00a0595\u00a0m\u00a0s.l.m.\nArrivo: 1\u00a0415\u00a0m\u00a0s.l.m.\nDislivello: 180\u00a0m\nTracciatore: Wolfgang Erharter\n2\u00aa manche:\nOre: \nPista: Hutterer H\u00f6ss\nPartenza: 1\u00a0595\u00a0m\u00a0s.l.m.\nArrivo: 1\u00a0415\u00a0m\u00a0s.l.m.\nDislivello: 180\u00a0m\nTracciatore: Marco Pfeiffer\nCombinata.\nData: 19 marzo\nLocalit\u00e0: Innerkrems\n1\u00aa manche:\nOre: \nPista: Gr\u00fcnleitennock\nPartenza: 1\u00a0987\u00a0m\u00a0s.l.m.\nArrivo: 1\u00a0587\u00a0m\u00a0s.l.m.\nDislivello: 400\u00a0m\nTracciatore: Benjamin Prantner\n2\u00aa manche:\nOre: \nPista: Gr\u00fcnleitennock\nPartenza: \nArrivo: \nDislivello: \nTracciatore: D. Schwenninger\nDonne.\nDiscesa libera.\nData: 27 marzo\nLocalit\u00e0: Hinterstoder\nOre: \nPista: Hutterer H\u00f6ss\nPartenza: 1\u00a0837\u00a0m\u00a0s.l.m.\nArrivo: 1\u00a0385\u00a0m\u00a0s.l.m.\nDislivello: 452\u00a0m\nTracciatore: Roland Assinger\nSupergigante.\nLa gara, originariamente in programma a Hinterstoder il 26 marzo, \u00e8 stata annullata.\nSlalom gigante.\nData: 24 marzo\nLocalit\u00e0: Hinterstoder\n1\u00aa manche:\nOre: \nPista: Hutterer H\u00f6ss\nPartenza: 1\u00a0770\u00a0m\u00a0s.l.m.\nArrivo: 1\u00a0428\u00a0m\u00a0s.l.m.\nDislivello: 342\u00a0m\nTracciatore: Stefan Schwab\n2\u00aa manche:\nOre: \nPista: Hutterer H\u00f6ss\nPartenza: 1\u00a0770\u00a0m\u00a0s.l.m.\nArrivo: 1\u00a0428\u00a0m\u00a0s.l.m.\nDislivello: 342\u00a0m\nTracciatore: Stefan B\u00fcrgler\nSlalom speciale.\nData: 25 marzo\nLocalit\u00e0: Spital am Pyhrn\n1\u00aa manche:\nOre: \nPista: Wurzeralm\nPartenza: 1\u00a0595\u00a0m\u00a0s.l.m.\nArrivo: 1\u00a0415\u00a0m\u00a0s.l.m.\nDislivello: 180\u00a0m\nTracciatore: Gerhard Hutteger\n2\u00aa manche:\nOre: \nPista: Hutterer H\u00f6ss\nPartenza: 1\u00a0595\u00a0m\u00a0s.l.m.\nArrivo: 1\u00a0415\u00a0m\u00a0s.l.m.\nDislivello: 180\u00a0m\nTracciatore: Johannes Z\u00fcchlinger\nCombinata.\nData: 19 marzo\nLocalit\u00e0: Lackenhof\n1\u00aa manche:\nOre: \nPista: \nPartenza: 1\u00a0330\u00a0m\u00a0s.l.m.\nArrivo: 853\u00a0m\u00a0s.l.m.\nDislivello: 477\u00a0m\nTracciatore: Thomas Grafinger\n2\u00aa manche:\nOre: \nPista: \nPartenza: \nArrivo: \nDislivello: \nTracciatore: Stefan Schwab"}
{"id": "5264147", "revid": "287204", "url": "https://it.wikipedia.org/wiki?curid=5264147", "title": "Memphis Grizzlies 2014-2015", "text": "La stagione 2014-15 dei Memphis Grizzlies fu la 20\u00aa nella NBA per la franchigia.\nI Memphis Grizzlies arrivarono secondi nella \"Southwest Division\" della \"Western Conference\" con un record di 55-27. Nei play-off vinsero al primo turno con i Portland Trail Blazers (4-1), perdendo poi la semifinale di conference con i Golden State Warriors (4-2)."}
{"id": "5264151", "revid": "287204", "url": "https://it.wikipedia.org/wiki?curid=5264151", "title": "Turn- und Sportverein M\u00fcnchen von 1860 2007-2008", "text": "Questa voce raccoglie le informazioni riguardanti il Turn- und Sportverein M\u00fcnchen von 1860 nelle competizioni ufficiali della stagione 2007-2008.\nStagione.\nIn questa stagione la squadra \u00e8 stata in media la pi\u00f9 giovane della seconda serie tedesca, ma senza dubbio una delle pi\u00f9 talentuose. Dopo la prima parte di stagione, coronata da risultati roboanti, \u00e8 letteralmente crollata nel girone di ritorno, conquistando la matematica permanenza solo alla penultima giornata (nel pareggio casalingo 1-1 contro il ). Dopo la sfiducia degli azionisti del club ad Albrecht von Linde, il 26 maggio \u00e8 stato eletto come nuovo presidente Rainer Beeck, il quale ha subito affermato la volont\u00e0 di rinforzare la squadra e dichiarato il progetto di risalire in Bundesliga entro il 2010, anno in cui il club compie 150 anni.\nOrganigramma societario.\nArea tecnica"}
{"id": "5264152", "revid": "287204", "url": "https://it.wikipedia.org/wiki?curid=5264152", "title": "Campionato Italiano Velocit\u00e0 in Salita 2015", "text": "Il Campionato Italiano Velocit\u00e0 in Salita 2015 \u00e8 la 57\u00aa edizione del campionato Italiano Velocit\u00e0 in Salita dalla sua istituzione nel 1959.\nIn questa edizione sono presenti le classi \"Moto 3\", \"125 Open\" (ove gareggiano motocicli di 125\u00a0cm\u00b3 2 tempi e 250\u00a0cm\u00b3 4 tempi), \"250 Open\" (2t), \"600 Stock\", \"Naked\", \"600 Open\",1000 Open \"Supermotard\", \"Sidecar\". Inoltre partecipano senza per\u00f2 titolazione ufficiale la categoria \"Scooter\", le Moto d'Epoca \"GR4 Classiche/Epoca\", \"GR5 GP 175 4T\", \"GR5 GP 250 2T/4T\", \"Classiche GP\" e \"Vintage 83\".\nLa novit\u00e0 del 2015 \u00e8 l'aggiunta al calendario di una nuova gara, la Scarperia - P.sso Giogo.\nLa gara Carpasio - Pratipiani come nel 2014 sar\u00e0 valevole per il Campionato Europeo.\nLa gara Poggio - Vallefredda sar\u00e0 per la prima volta valevole per il Campionato Europeo\nLa gara Spoleto - Forca di Cerro come nel 2014 sar\u00e0 gara doppia."}
{"id": "5264166", "revid": "1892390", "url": "https://it.wikipedia.org/wiki?curid=5264166", "title": "Partecipanti al Tour de France 1919", "text": "Qui di seguito viene riportato l'elenco dei partecipanti al Tour de France 1919."}
{"id": "5264180", "revid": "287204", "url": "https://it.wikipedia.org/wiki?curid=5264180", "title": "Turn- und Sportverein M\u00fcnchen von 1860 2011-2012", "text": "Questa voce raccoglie le informazioni riguardanti il Turn- und Sportverein M\u00fcnchen von 1860 nelle competizioni ufficiali della stagione 2011-2012.\nStagione.\nLa stagione comincia con una sconfitta per 3-1 sul campo dell' per poi riprendere una giusta piega con 4 vittorie casalinghe consecutive, fino all'inatteso stop interno 2-4 contro la Dynamo Dresda. In trasferta, inoltre, il rendimento \u00e8 mediocre. Intanto, a met\u00e0 settembre, Aston Martin diventa il nuovo sponsor ufficiale, merito, naturalmente, dello sceicco Ismaik. L'obiettivo della societ\u00e0 per questa stagione \u00e8 la stabilit\u00e0 finanziaria e non ancora la promozione, poich\u00e9, per i vari problemi di bilancio, non si sono fatti acquisti rilevanti durante l'estate. La stagione finisce con un buon sesto posto.\nOrganigramma societario.\nArea tecnica"}
{"id": "5264186", "revid": "392684", "url": "https://it.wikipedia.org/wiki?curid=5264186", "title": "Progetto A119", "text": ""}
{"id": "5264188", "revid": "76963", "url": "https://it.wikipedia.org/wiki?curid=5264188", "title": "Alice Ripley", "text": "Biografia.\nDebutta a Broadway nel 1993 nel musical \"The Who's Tommy\" a cui seguono \"Sunset Boulevard\" (1994), \"King David\" (1997), \"Side Show\" (1997), \"Les Mis\u00e9rables\" (1998), \"James Joyce's The Dead\" (2000), \"Rocky Horror Show\" (2001) e \"Dreamgirls\" (2001). Nel 2008 torna a Broadway con il musical Premio Pulitzer \"Next to Normal\", con Aaron Tveit, per cui vince il Tony Award alla miglior attrice protagonista in un musical e l'Helen Hayes Award nel 2009."}
{"id": "5264191", "revid": "287204", "url": "https://it.wikipedia.org/wiki?curid=5264191", "title": "Turn- und Sportverein M\u00fcnchen von 1860 2009-2010", "text": "Questa voce raccoglie le informazioni riguardanti il Turn- und Sportverein M\u00fcnchen von 1860 nelle competizioni ufficiali della stagione 2009-2010.\nStagione.\nIn questa stagione il 1860 cambia diversi giocatori per trovare assetti diversi e per cercare di ritornare dopo sei anni nella massima serie; le cose, per\u00f2 non vanno come sperato: la squadra, dopo una partenza tra alti e bassi, conclude il campionato all'ottavo posto. In questa stagione il Monaco 1860 festeggia i 150 anni di storia. Alla venticinquesima giornata, nella partita casalinga vinta contro il FC Saint Pauli per 2-1, la squadra indossa una divisa a strisce verticali verde-oro, ovvero i colori originali della societ\u00e0. I problemi finanziari che attanagliano da anni il club, per\u00f2, si fanno pi\u00f9 gravosi: il debito ammonta a pi\u00f9 di 10 milioni di Euro.\nOrganigramma societario.\nArea direttiva\nArea tecnica\nOrganigramma societario.\nArea tecnica"}
{"id": "5264194", "revid": "1318658", "url": "https://it.wikipedia.org/wiki?curid=5264194", "title": "Jock Clear", "text": "Biografia.\nJock Clear ha frequentato il liceo a Portsmouth e si \u00e8 laureato nel 1987 con una laurea in ingegneria meccanica presso la Heriot-Watt University di Edimburgo. \nLa sua carriera nel motorsport \u00e8 iniziata alla Lola, dove ha lavorato come ingegnere progettista per poi passare alla posizione di capo del design composito alla Benetton nel 1989. Nel 1992 ha lavorato come progettista ad alte prestazioni alla Leyton House, poi si un\u00ec al Team Lotus, dove divenne ingegnere di pista di Johnny Herbert nel 1994. Quando Lotus fallisce alla fine dell'anno, si trasferisce alla Williams e diviene ingegnere di pista di David Coulthard, che ha vinto il suo primo Gran Premio in Portogallo e finisce terzo nel campionato piloti. \nJacques Villeneuve si unisce alla Williams nel 1996 e Clear \u00e8 stato il suo ingegnere di pista; il canadese ha vinto il campionato del mondo l'anno successivo sotto la guida di Clear. Quando Villeneuve si trasfer\u00ec alla BAR per la stagione 1999, Clear l'ha seguito. Il rapporto \u00e8 continuato fino al Gran Premio del Giappone 2003, quando Villeneuve non disput\u00f2 la gara. Takuma Sat\u014d ha preso il suo posto e ha raggiunto il sesto posto al suo debutto in gara con la squadra. Clear ha lavorato con Sato ancora nel 2004-2005 e poi con Rubens Barrichello 2006-2009. Dopo che la squadra \u00e8 diventata Brawn GP nel 2009, Barrichello ha vinto il Gran Premio d'Europa e il Gran Premio d'Italia ed \u00e8 finito al terzo posto nel Campionato del mondo 2009. \nNel novembre 2007, Clear ha ricevuto un dottorato onorario di Ingegneria da Heriot-Watt University \"\"in riconoscimento del suo straordinario successo nell'applicazione Ingegneria negli ambienti pi\u00f9 esigenti e competitivi e come un modello per giovani ingegneri\".\" \nDa dicembre 2014, Jock Clear \u00e8 in Scuderia Ferrari, in qualit\u00e0 di capo delle strategie."}
{"id": "5264199", "revid": "1543377", "url": "https://it.wikipedia.org/wiki?curid=5264199", "title": "Volley Modena 2003-2004", "text": "Questa voce raccoglie le informazioni riguardanti il Volley Modena nelle competizioni ufficiali della stagione 2003-2004.\nStagione.\nLa stagione 2003-04 \u00e8 per il Volley Modena la quarantaquattresima, la trentatreesima consecutiva, in Serie A1; cambiato l'allenatore, con la scelta ricaduta su Giovanni Guidetti, anche la rosa \u00e8 completamente stravolta con le uniche conferme di Hanka Pachale e Iveta Mikusova: tra gli acquisti quelli di Heather Bown, Milagros Cabral, Stacy Sykora, Francesca Ferretti e Diana Marc, mentre tra le cessioni quelle di Vesna \u010citakovi\u0107, Angelina Gr\u00fcn, Darina Mifkova, Meika Wagner e Iryna \u017dukova.\nIl campionato si apre con una sconfitta, quella contro la Pallavolo Chieri, per 3-0, mentre la prima vittoria arriva nella giornata successiva ai danni della Nuova San Giorgio Pallavolo Sassuolo: nelle successiva sei giornate, la squadra modenese vince solo una partita, per poi concludere il girone di andata con tre successi consecutivi che la portano al settimo posto in classifica. Il girone di ritorno \u00e8 invece caratterizzato da un'alternanza di risultati: solitamente a due gare vinte consecutive, ne seguono due perse: il Volley Modena chiude quindi la \"regular season\" al sesto in classifica, qualificandosi per i \"play-off\" scudetto; nei quarti di finale la sfida \u00e8 contro la Pallavolo Chieri, che le emiliane superano vincendo le due gare per passare al turno successivo, dove poi incontrano l'Asystel Volley, che le elimina, vincendo le tre partite necessarie.\nTutte le societ\u00e0 partecipanti alla Serie A1 2003-04 sono di diritto qualificate alla Coppa Italia: il Volley Modena, grazie ai risultati ottenuti nella stagione precedente, parte direttamente dai quarti di finale, dove per\u00f2 viene eliminato, sconfitto per 3-1 dal club di Chieri.\nIl quarto posto in \"regular season\" e l'eliminazione nei quarti di finale \"play-off\" durante la stagione 2002-03 consente al Volley Modena di partecipare alla Coppa CEV, partendo inoltre direttamente dagli ottavi di finale: la sfida \u00e8 il derby italiano contro il Volley Bergamo, il quale vince sia la gara di andata che quella di ritorno, eliminando le modenesi dalla competizione.\nOrganigramma societario.\nArea tecnica\nArea sanitaria"}
{"id": "5264216", "revid": "1305772", "url": "https://it.wikipedia.org/wiki?curid=5264216", "title": "Winx Club - Missione Alfea", "text": "Winx Club - Missione Alfea \u00e8 un videogioco uscito nel mese di ottobre 2014, sviluppato da Little Orbit e distribuito da Bandai Namco.\nTrama.\nIn occasione dell'imminente anniversario di Alfea, Bloom e le altre amiche Winx si assumono l'incarico di abbellire la loro scuola di magia tuttavia la pace viene minacciata dalla malvagia Selina e cos\u00ec le fate dovranno impegnarsi a sventare il suo diabolico piano.\nModalit\u00e0 di gioco.\n\"Winx Club - Missione Alfea\" \u00e8 un videogioco rompicapo che presenta elementi tipici dei titoli d'azione e d'avventura dove bisogner\u00e0 guidare una delle sei Winx attraverso 32 livelli facendo uso delle proprie magie per sconfiggere i nemici e superare gli ostacoli che si pareranno davanti."}
{"id": "5264227", "revid": "767487", "url": "https://it.wikipedia.org/wiki?curid=5264227", "title": "I baroni", "text": "I baroni \u00e8 un film del 1975 diretto da Giampaolo Lomi."}
{"id": "5264229", "revid": "263989", "url": "https://it.wikipedia.org/wiki?curid=5264229", "title": "Alberta Oilers", "text": ""}
{"id": "5264230", "revid": "599013", "url": "https://it.wikipedia.org/wiki?curid=5264230", "title": "Bill Hicke", "text": "Carriera.\nHicke, fratello maggiore di Ernie, gioc\u00f2 a livello giovanile per quattro stagioni con la squadra della propria citt\u00e0 i Regina Pats dal 1954 fino al 1958. Nella stagione 1958-1959 fece il proprio esordio fra i professionisti giocando un incontro in NHL con i Montreal Canadiens durante i playoff conclusi con la conquista della Stanley Cup.\nNello stesso anno per\u00f2 vest\u00ec la maglia dei Rochester Americans, farm team dell'American Hockey League in cui fu autore di una stagione eccezionale: vinse infatti il Dudley \"Red\" Garrett Memorial Award come miglior rookie, il John B. Sollenberger Trophy come miglior marcatore e il Les Cunningham Award come MVP.\nHicke rimase a Montr\u00e9al fino al 1964 vincendo una seconda Stanley Cup prima di essere ceduto ai New York Rangers. Con i Rangers gioc\u00f2 per tre stagioni oltre a due prestiti nelle leghe minori con i Minnesota Rangers nella stagione 1965-66 e i Baltimore Clippers in quella 1966-67, tuttavia le sue prestazioni furono gravemente condizionate da alcuni problemi di salute. Nell'estate del 1967 venne selezionato in occasione dell'Expansion Draft dagli Oakland Seals, una delle sei nuove franchigie della NHL.\nDopo quattro stagioni a Oakland Hicke nell'autunno del 1971 si trasfer\u00ec per alcune settimane ai Pittsburgh Penguins per poi essere subito scambiato con i Detroit Red Wings. Per il resto della stagione 1971-72 gioc\u00f2 nei farm team dei Tidewater Wings e dei Fort Worth Wings. Hicke concluse la propria carriera nel 1973 dopo aver giocato la stagione inaugurale della World Hockey Association con gli Alberta Oilers.\nNel luglio del 2005 mor\u00ec a causa di un cancro e la sua maglia numero 17 fu ritirata dai Regina Pats per il suo contributo alla squadra di giocatore, allenatore, general manager e proprietario."}
{"id": "5264231", "revid": "1573940", "url": "https://it.wikipedia.org/wiki?curid=5264231", "title": "Poecilothomisus speciosus", "text": "Poecilothomisus speciosus \u00e8 un ragno appartenente alla famiglia Thomisidae.\n\u00c8 l'unica specie nota del genere Poecilothomisus.\nDistribuzione.\nL'unica specie oggi nota di questo genere \u00e8 stata rinvenuta nell'Australia settentrionale\nTassonomia.\nDal 1895 non sono stati esaminati altri esemplari, n\u00e9 sono state descritte sottospecie al 2014."}
{"id": "5264237", "revid": "633110", "url": "https://it.wikipedia.org/wiki?curid=5264237", "title": "Jacob L. Devers", "text": ""}
{"id": "5264240", "revid": "633110", "url": "https://it.wikipedia.org/wiki?curid=5264240", "title": "Lucian K. Truscott", "text": ""}
{"id": "5264242", "revid": "633110", "url": "https://it.wikipedia.org/wiki?curid=5264242", "title": "Lewis H. Brereton", "text": ""}
{"id": "5264244", "revid": "31886", "url": "https://it.wikipedia.org/wiki?curid=5264244", "title": "Poecilothomisus", "text": ""}
{"id": "5264246", "revid": "633110", "url": "https://it.wikipedia.org/wiki?curid=5264246", "title": "Maxwell D. Taylor", "text": ""}
{"id": "5264258", "revid": "281779", "url": "https://it.wikipedia.org/wiki?curid=5264258", "title": "Galasso (pittore)", "text": ""}
{"id": "5264260", "revid": "1318658", "url": "https://it.wikipedia.org/wiki?curid=5264260", "title": "Storia della viola", "text": "La viola \u00e8 nata come taglia intermedia della famiglia delle viole da braccio nei primi decenni del XVI secolo, evoluzione di precedenti strumenti ad arco medievali. Le caratteristiche della famiglia si sono sviluppate intorno al 1500 e l'evoluzione verso la forma e la dimensione finale sarebbe maturata intorno al 1535, probabilmente nel nord Italia.\nLa viola si \u00e8 affermata con un ruolo importante nella musica rinascimentale e fino al Seicento non era da meno al violino nella musica d'insieme. Nel Barocco il violino si \u00e8 affermato come strumento solista, mentre la viola ha rivestito principalmente un ruolo di accompagnamento, che diventer\u00e0 pi\u00f9 consistente nella musica da camera del Classicismo viennese. Lo strumento \u00e8 stato impiegato come solista da numerosi compositori gi\u00e0 nel Barocco e nel Classicismo, soprattutto in area germanica, ma una vera affermazione solistica della viola non si ebbe fino al XX secolo.\nDal Seicento lo strumento ha gradualmente perso importanza, scadendo in una posizione pi\u00f9 umile rispetto a quella del violino o del violoncello. Dalla fine del Settecento la viola ha cominciato a riprendere importanza nella scrittura cameristica e nel corso dell'Ottocento si \u00e8 gradualmente riavvicinata al livello degli altri archi nella scrittura orchestrale. Agli inizi del Novecento, soprattutto grazie all'opera di grandi violisti come Lionel Tertis, Paul Hindemith e William Primrose, ha riconquistato una nuova dignit\u00e0 solistica.\nUn problema che ha caratterizzato la viola \u00e8 stato quello del basso livello medio degli esecutori. \u00c8 per lungo tempo esistito un circolo vizioso nel quale la viola veniva percepita come strumento limitato e poco espressivo, disdegnato dai compositori, e questo causava il disinteresse dei musicisti e del pubblico, limitandone lo sviluppo delle sue potenzialit\u00e0 in musica. Percezione errata perch\u00e9, come faceva notare Primrose nel 1941 analizzando queste considerazioni, anche una viola economica in mano ad un buon violista produce un suono soddisfacente. Secondo Primrose la mancata conoscenza della tecnica propria della viola \u00e8 stata in passato causa di incomprensione e relegamento dello strumento ad un ruolo marginale, e la riabilitazione dello strumento \u00e8 dovuto allo studio e alla comprensione delle sue caratteristiche.\nOrigine del termine.\nIl termine italiano \"viola\", entrato poi in altre lingue, come l'inglese, \u00e8 stato acquisito dal provenzale antico; deriva dal termine latino medievale \"vitula\", che significa \"strumento a corde\", a sua volta derivante probabilmente dal nome della dea Vitula, divinit\u00e0 della gioia nella religione romana antica, probabilmente di origine sabina. Se da un lato, come detto, la viola nel senso moderno del termine (intesa cio\u00e8 come strumento contralto/tenore della famiglia del violino) completa la sua genesi intorno al 1535, il termine \"viola\" all'inizio del Cinquecento, come anche in precedenza, era usato in riferimento a pi\u00f9 strumenti diversi e gi\u00e0 in passato ci si riferiva ai predecessori della viola e agli altri strumenti ad arco con differenti nomi, spesso in maniera non univoca.\nTra i predecessori del moderno strumento, la viella era nota come \"vielle\" in francese, \"viola\" in provenzale e \"viuola\" in italiano. In Francia, nei poemi trovadorici e nei contemporanei trattati musicali (come l\"Ars cantus mensurabilis\" (1260-80) di Francone da Colonia) compaiono i termini \"vielle\" e \"vi\u00e8le\"; i corrispondenti in terra britannica, rinvenibili fin dagli inizi del XII secolo, sono \"fithele\" e \"fydel\" (dai quali deriva il termine \"fiddle\"). Nella produzione dell'Ars Nova, nei testi di Guillaume de Machaut si rinvengono sia il termine \"vielle\" che \"viole\": nella letteratura dell'epoca il primo era generalmente preferito dai trovatori, il secondo dai trovieri. In Italia si hanno alcune testimonianze scritte della \"viola\", \"viula\" o \"viuola\" in atti burocratici del XIII secolo, e la viola \u00e8 citata in alcuni atti dei podest\u00e0 di Bologna (1261 e 1265) e di Firenze (1284). La \"viuola\" appare anche nella decima giornata del Decameron di Giovanni Boccaccio.\nAll'inizio del Cinquecento il termine \"viola\" poteva indicare pi\u00f9 o meno qualunque strumento cordofono, pizzicato o ad arco, evolvendosi poi nel XVI e XVII secolo verso l'indicazione pi\u00f9 specifica di una famiglia precisa di strumenti. A met\u00e0 del Cinquecento con \"viola\" si indicava anche il violino rinascimentale o la lira da braccio (ma non la ribeca). In alcuni casi, come nella scuola veneziana intorno al 1600, anche il termine \"violino\" veniva usato per indicare la viola, oltre che il violino propriamente detto.\nNel Seicento e Settecento la viola era indicata spesso assieme ad un aggettivo che ne esplicava il registro nella partitura (tipicamente \"viola tenore\" oppure \"viola contralto\"). Tali indicazioni potevano riferirsi a strumenti di differente misura, ma che non differivano nell'accordatura (la stessa della viola moderna). Alcuni esempi si trovano nelle \"Sinfonie e concerti a cinque\" op. 2 (1700) di Albinoni, che usa \"viola contralto e viola tenore\", nell'edizione gallese dei \"Sei Concerti Grossi\" op. 3 (1734) di H\u00e4ndel, che nel concerto n. 1 usa \"Alto viola\" e \"Tenor\".\nDal XVIII secolo il termine viola era sinonimo di \"viola da braccio\" o \"da brazzo\" (da cui deriva anche il nome in tedesco della viola, \"Bratsche\") e un'equivalenza tra le due famiglie viene indicata da S\u00e9bastien de Brossard nel suo \"Dictionnaire de musique\". Nel Settecento anche il termine \"violetta\" era talvolta usato per riferirsi alla viola, mentre nel secolo precedente indicava tipicamente il violino o la viola da gamba; \"violetta marina\" indicava tuttavia la viola d'amore.\nPrimi riferimenti iconografici e letterari.\nSono relativamente pochi i trattati di inizio Cinquecento che contengano informazioni sullo sviluppo della viola e del violino, e le loro testimonianze non forniscono particolare chiarezza. Descrizioni di strumenti ad arco senza tasti con tre o quattro corde accordate per quinte, verosimilmente riferite a strumenti della famiglia del violino o loro predecessori, compaiono nei trattati di Martin Agricola (1528-45), Giovanni Maria Lanfranco (1533) e Sylvestro di Ganassi (1542).\nSono individuabili con certezza come membri della famiglia del violino i quattro strumenti ad arco descritti nell\"Epitome musical\" (1556) di Philibert Jambe de Fer, fra i quali vi sono anche due taglie di viola. Gli strumenti da lui descritti sono etichettati con i nomi francesi delle corrispondenti parti vocali: \"Dessus\" (soprano, ovvero il violino), \"Haute-Contre\" (contralto, ovvero la viola contralto), \"Taille\" (tenore, ovvero la viola tenore) e \"Bas\" (basso, ovvero il basso di viola da braccio o violoncello). Le accordature sono analoghe a quella moderna, solo il \"Bas\" differisce essendo accordato un tono sotto il violoncello.\nLa carenza di riferimenti scritti d'inizio Cinquecento inerenti l'origine della viola, e pi\u00f9 in generale della famiglia del violino, \u00e8 sopperita da importanti indizi provenienti dalle arti figurative di quel periodo, come la pittura. Emanuel Winternitz ha studiato ampiamente le pitture di quel periodo, da lui ritenute come una delle pi\u00f9 affidabili fonti in merito, in particolare quelle di Gaudenzio Ferrari. Versatile artista di stampo rinascimentale, oltre che pittore, scultore e architetto Ferrari era anche un fine liutista e suonatore di lira e forse anche costruttore di strumenti che avrebbe sperimentato con le forme che avrebbero dato origine alla viola.\nTra le pi\u00f9 antiche pitture che ritraggono strumenti della famiglia del violino, la prima \u00e8 probabilmente la \"\" (1529-30), dipinta da Gaudenzio Ferrari presso la Chiesa di San Cristoforo a Vercelli. Una grande viola tenore \u00e8 ritratta (1514-21) nella della Cappella della Madonna di Loreto a Roccapietra. Particolarmente significativo \u00e8 anche l' (1535-6) nella cupola della chiesa di Santa Maria di Saronno, nel quale sessantuno tra gli ottantasette angeli ritratti sono intenti a suonare strumenti musicali, tra i quali diversi strumenti ad arco individuabili come predecessori della famiglia del violino. Oltre agli strumenti molto prossimi alla famiglia del violino, vi sono altri dipinti che rendono idea della variet\u00e0 di forme sperimentate dai liutai all'inizio del Cinquecento. Uno di essi di particolare interesse, sempre di Ferrari, \u00e8 il \"Putto con viola\" (1525-30), un dipinto secolare (e quindi probabilmente replica fedele di qualche strumento reale e familiare al pittore) ritraente un bambino che sorregge un particolare strumento, il quale incorpora diverse caratteristiche proprie della famiglia del violino (come il numero di corde, le \"\u0192\u0192\" e il riccio a voluta) bench\u00e9 la cassa si allontani molto come forma.\nLe testimonianze pittoriche hanno svolto un ruolo decisivo nel contesto degli studi compiuti nella seconda met\u00e0 del Novecento per chiarire alcuni aspetti sull'origine della famiglia del violino, indicando una serie di possibili forme che sarebbero state tappe intermedie nella graduale evoluzione degli strumenti verso le loro forme moderne, compiutasi selezionando i modelli che combinavano potenza e buona qualit\u00e0 sonore, estetica gradevole e praticit\u00e0 d'uso.\nOrigini dello strumento e della famiglia.\nSulla nascita della viola, una questione discussa con attenzione riguarda il fatto che essa potesse essere l'ipotetico strumento capostipite da cui si sarebbe originata la famiglia del violino. Tale tesi \u00e8 stata a lungo tempo accreditata e gli elementi portati a favore di essa sono molteplici: la viola da braccio era infatti lo strumento pi\u00f9 simile alla lira da braccio sia come taglia che come accordatura, ritenuto uno dei principali antenati dai quali avrebbe preso forma della famiglia del violino, e per questo motivo potrebbe essere il primo strumento da essa derivato. Agli inizi del XVI secolo il contralto/tenore era la taglia di strumento pi\u00f9 richiesta, e per questo motivo si presume che il primo strumento di una famiglia ad essere sviluppato dovesse essere di quel tipo, ovvero la viola nel caso della famiglia dei violini; sempre di quel periodo, inoltre, sopravvivono pi\u00f9 viole che violini o violoncelli. Altro indizio sarebbe il fatto che la parola \"viola\" \u00e8 la radice dei nomi degli altri strumenti della famiglia del violino, e questo fa pensare che potesse essere il primo strumento della famiglia.\nStudi ed approfondimenti successivi, alla luce soprattutto dei risultati scoperti da Carlo Bonetti, David Boyden, \u00c9mile Leipp e il gi\u00e0 citato Emanuel Winternitz, tendono invece a ridefinire questo quadro. Sulla similitudine con la lira da braccio, Boyden osserva che essa non \u00e8 l'unico antenato del violino (inoltre, non tutte le lire da braccio hanno i tratti caratteristici della famiglia del violino, come le \"\u0192\u0192\") e la sua accordatura poteva avvicinarsi anche a quella del violino e non solo a quella della viola (veniva costruita in taglie piccole fino a 38\u00a0cm, quasi quanto la cassa del violino). Secondo Boyden e Winternitz, inoltre, il fatto che gli strumenti in taglia di contralto e tenore fossero pi\u00f9 richiesti non \u00e8 ragionevolmente sufficiente a collocare la viola come capostipite della famiglia. Il maggior numero di viole del XVI secolo sopravvissute rispetto a violini e violoncelli dello stesso periodo \u00e8 giustificabile considerando che nei due secoli successivi l'uso della viola sarebbe diminuito notevolmente (contrariamente al sempre crescente impiego del violino e del violoncello), preservando maggiormente le viole cinquecentesche dall'usura e dagli incidenti. Inoltre molte viole costruite nel XVI secolo erano tenori, taglia caduta in disuso nel Seicento, per cui molti strumenti di quel tipo si sono preservati perch\u00e9 sono stati conservati oppure esposti come antichit\u00e0, e restaurati (spesso riducendoli di dimensione) solo nei secoli successivi. L'indizio etimologico sulla radice dei nomi invece, per quanto indicativo e logicamente verosimile non ha nemmeno prove concrete a suo sostegno e non \u00e8 per questo considerato una prova determinante.\nAlla luce delle fonti letterarie e pittoriche, \u00e8 ritenuta quindi maggiormente credibile la possibilit\u00e0 che la genesi degli strumenti della famiglia del violino sia stata unitaria, e che dunque la viola sia nata insieme al violino e al violoncello, senza lo sviluppo individuale e spontaneo di uno di essi che avrebbe poi dato origine ai restanti membri dell'insieme. I primi strumenti con caratteristiche tipiche della famiglia sarebbero stati ideati intorno al 1500 o poco prima e l'evoluzione verso le forme e dimensioni moderne sarebbe giunta ad una buona maturazione gi\u00e0 intorno al 1535, probabilmente nel nord Italia. Si suppone che il modello di violino/viola non sia invenzione originale di qualche liutaio in particolare, ma sia il risultato di un processo di affinazione dovuto al contributo di numerosi artigiani e culminato nell'opera di Andrea Amati e Gasparo da Sal\u00f2.\nLa viola nel XVI secolo.\nNel XVI secolo la polifonia strumentale era asservita principalmente al raddoppio di parti vocali. La viola aveva il ruolo di \"strumento di mezzo\" della famiglia delle viole da braccio e la composizione degli ensemble strumentali non era fissa. L'ampio utilizzo dello strumento nella musica d'insieme giustifica l'abbondante produzione da parte dei liutai del XVI secolo, tra i quali spiccano la famiglia Amati a Cremona, Gasparo da Sal\u00f2 e Giovanni Paolo Maggini a Brescia. Inoltre la divisione in pi\u00f9 parti che coprono differenti registri spiega la gran variet\u00e0 di dimensioni degli strumenti dell'epoca. I tenori potevano arrivare alle ragguardevoli dimensioni di 47\u201348\u00a0cm, come il tenore Amati del 1574 (47\u00a0cm) costruito per Carlo IX di Francia. Ben pochi strumenti dell'epoca sono giunti ad oggi in condizioni originali: oltre a quelli perduti a seguito di incidenti, incendi o guerre, gli strumenti sopravvissuti sono stati per la maggior parte ridotti di dimensioni o comunque riadattati in epoca successiva, per poter essere usati pi\u00f9 comodamente in periodi posteriori.\nLa prima composizione nota nella quale \u00e8 esplicitata la parte di viola \u00e8 la \"Sonata pian' e forte\" (1597) di Giovanni Gabrieli. Tale composizione \u00e8 ben nota per essere il primo caso conosciuto nel quale vengono messe per iscritto le indicazioni dinamiche, ma \u00e8 anche una delle prime composizioni nelle quali il compositore scrive la strumentazione esatta delle parti. Gabrieli prescrive in essa due \"cori\", il primo formato da un cornetto e tre tromboni e il secondo costituito da un \"violino\" e tre tromboni. \u00c8 probabile che con il termine \"violino\" Gabrieli si riferisca alla viola: la parte \u00e8 infatti scritta in chiave di contralto e la tessitura scende fino al re grave, nella quarta corda della viola.\nLa viola nella liuteria del XVI secolo.\nTra i primi liutai noti che realizzarono viole vi sono stati quelli delle scuole cremonese e bresciana, i cui principali esponenti di spicco nel Cinquecento furono rispettivamente gli Amati (Andrea e i suoi figli, Antonio e Girolamo) a Cremona e Gasparo da Sal\u00f2 a Brescia.\nCremona e gli Amati.\nAndrea Amati costruiva viole contralto e tenore, soprattutto queste ultime che all'epoca erano molto richieste. Aveva grande fama e riceveva commissioni importanti anche dall'estero e in merito spicca la richiesta di 38 strumenti per Carlo IX, tra cui sei viole delle quali oggi sopravvive un tenore. Oltre al tenore Carlo IX, sopravvivono oggi almeno altri sette suoi strumenti (alcuni, come le viole Wilton, Witten e Solomon, erano tenori che sono stati ridimensionati in epoca successiva).\nMolte viole sono state costruite anche dai suoi due figli, nelle quali si intravede spesso l'influenza paterna (\u00e8 un esempio la Amati Trampler). Come il padre, anche Antonio e Girolamo hanno ricevuto una commissione dalla corte francese, questa volta da Enrico di Navarra, e degli almeno cinque strumenti costruiti per quell'occasione sopravvivono un violino e una viola. Della loro produzione rimangono oggi una quarantina di pregevoli viole, tra i quali la ex Primrose e la ex Curtis.\nBrescia.\nUn altro importante centro di costruzione di viole all'epoca era la citt\u00e0 di Brescia. Importante citt\u00e0 liutaria gi\u00e0 dalla met\u00e0 del Quattrocento, era sede di diversi prestigiosi artigiani all'alba del Cinquecento, come Giovanni della Corna, Zanetto di Montichiari e suo figlio Pellegrino, Girolamo Virchi e il suo allievo Gasparo Bertolotti detto \"da Sal\u00f2\". I precedenti liutai hanno costruito strumenti della famiglia del violino e sopravvivono almeno due viole di Zanetto di Montichiaro e oltre dieci del figlio Pellegrino.\nGasparo da Sal\u00f2.\nParticolarmente importante \u00e8 stata la produzione di Gasparo da Sal\u00f2, cui sono attribuite alcune decine di viole sopravvissute ad oggi che sono molto valutate ed apprezzate, non meno degli strumenti cremonesi del migliore periodo. Il suo stile \u00e8 robusto, con contorni asimmetrici e poco curati, \"\u0192\u0192\" larghe, poco inclinate e scarsamente rifinite, come i ricci, che pur essendo molto meno raffinati rispetto alla scuola cremonese mantengono comunque una loro eleganza. Impiegava generalmente legno dalla venatura larga (che a volte presentava dei nodi) e utilizzava una vernice scura e sottile, di ottima qualit\u00e0. Nonostante la scarsa attenzione all'estetica e le finiture a loro modo poco curate, le sue viole dal punto di vista della qualit\u00e0 sonora sono ottime e il loro timbro particolarmente dolce le rende ricercate per la musica da camera e il quartetto d'archi.\nRisulta che Gasparo vendesse anche in Francia, ma non si sa esattamente se ricevesse commissioni dalla corte reale o solo da acquirenti privati. Le esportazioni verso la Francia entrarono tuttavia in crisi a causa della guerra dei tre Enrichi (1585-1589). Si ritiene che costruisse principalmente su ordinazioni private, che risultano anche dai documenti dell'epoca.\nGasparo costruiva viole in modelli grandi e piccoli con misure che variano notevolmente, ad esempio dai 39,53\u00a0cm della Gasparo da Sal\u00f2 Kievman ai 46\u00a0cm della Gasparo da Sal\u00f2 Borisovskij. Il fatto che pi\u00f9 strumenti raramente avessero la stessa grandezza \u00e8 giustificabile come risultato di numerose sperimentazioni sulla dimensione, alla ricerca di un compromesso ideale dal punto di vista sonoro, ma anche con il fatto che il liutaio lavorasse soprattutto su commissione e le misure dovessero di volta in volta soddisfare i requisiti fisici dei committenti. La maggior parte delle viole realizzate da Gasparo erano tenori di grandi dimensioni molti dei quali, caduta in disuso la tipologia, furono ridotti all'inizio del XIX secolo per essere suonati pi\u00f9 agevolmente. Sono sopravvissute invece poche viole costruite originariamente come contralto, in quanto tale taglia trovava un impiego molto maggiore e gli strumenti dovevano fronteggiare una pi\u00f9 consistente usura e un rischio molto pi\u00f9 significativo di venire danneggiati nel corso di incidenti.\nOltre che con le dimensioni, Gasparo sperimentava anche con modelli assai particolari, come ad esempio la cosiddetta viola-lira, un particolare strumento con quattro corde e la medesima accordatura della viola, ma con caratteristiche della cassa proprie della lira da braccio, come la rientranza in corrispondenza del punto di fissaggio della cordiera. Allo strumento mancano inoltre le C centrali, e per questo ha solo due punte invece di quattro. Sopravvivomo almeno tre esemplari realizzati da Gasparo, conservati rispettivamente presso l'Ashmolean Museum, la \"Collezione Geiser\" a San Pietroburgo e il Museo degli Strumenti del Conservatorio di Bruxelles. Alcune sue lire da braccio sono state inoltre \"trasformate\" in viola in epoca successiva, trattandosi infatti di una tipologia di strumento caduta in disuso.\nLa viola nel XVII secolo.\nNella musica d'insieme del Seicento la viola poteva raddoppiare la parte del basso continuo oppure avere delle parti apposite nell'insieme. Nelle ensemble a quattro parti del Seicento le due parti centrali erano solitamente viole (contralto e tenore). Nelle orchestre d'archi a cinque parti, molto comuni all'epoca ad esempio in Francia, le tre parti centrali erano viole di differenti taglie ma con la stessa accordatura. Anche nell'organico dei Vingt-quatre Violons du Roi vi erano tre tagli di viola: \"haute-contre\" (contralto) o \"haute-contre taille\" (contralto-tenore), \"taille\" (tenore) e \"quinte\" o \"cinquiesme\" (quinta [voce]). Nella produzione dei compositori francesi l'organico non era per\u00f2 sempre strettamente definito: diversi studiosi concordano comunque che nella produzione di Lully le quattro parti degli archi fossero violini I e II e viole I e II, uso mantenuto poi nella produzione di Colasse e Charpentier.\nNel Seicento i membri della famiglia del violino erano ancora lontani dall'essere stabilmente definiti. Soprattutto in area germanica vengono per\u00f2 pubblicati una serie di trattati che forniscono importanti testimonianze: uno tra i pi\u00f9 significativi \u00e8 il noto \"Syntagma musicum\" (1618-20) di Michael Praetorius, nella cui parte organologica intitolata \"De Organographia\" elenca sette membri della famiglia, di cui uno (\"Tenor Geig\") \u00e8 identificabile con una viola piccola, mentre un altro (\"bass-Geig da Braccio\") \u00e8 proposto con due differenti accordature (una quinte sotto la viola moderna oppure come il violoncello moderno). Quest'ultimo strumento doveva essere troppo grande per essere suonato in spalla: in alcune testimonianze pittoriche, come un dipinto (1565-70) di Hans Mielich ritraente l'orchestra di Orlando di Lasso o nel dipinto \"Il concerto\" di Anton Domenico Gabbiani, le grandi viole vengono tenute contro il petto, inclinate verso il basso, mentre in una stampa di Bernard Picart del 1701 una viola tenore viene suonata tenendola poggiata su uno sgabello.\nNei trattati tedeschi del Seicento la viola viene citata in misura contenuta, riportando principalmente il fatto che veniva suonata alla maniera del violino. Daniel Hizler riferisce tra le informazioni in appendice nel suo \"Neuen Musica oder Singkunst\" (1623), un trattato sul canto, che il contralto era accordato come la viola moderna e il tenore una quinta sotto. Un altro trattato di canto \u00e8 il \"Musica Moderna Prattica\" (1658) di Johann Herbst, nel quale l'unico riferimento alla viola \u00e8 una frase che afferma:\nUgualmente miseri sono i riferimenti nell\"Idea boni cantoris\" (1688) di George Falck, che riporta il nome dello strumento (\"Viola da braccio\") e indica come chiavi sia quella di contralto sia quella di tenore. Il vasto e significativo trattato di Athanasius Kircher, \"Musurgia Universalis\", contiene esempi di composizioni: per quanto riguarda gli archi riporta una sinfonia per violini (\"Symphonia pro chelybus\") a quattro parti, con due parti di violino, una parte di viola (\"Alto\") e una di \"Basso di viola\" scritta in chiave di tenore, probabilmente destinata ad una grande viola pi\u00f9 che ad un violoncello o violone.\nIl \"Compendium Musicae Instrumentalis\" (1695) di Daniel Merck \u00e8 il primo metodo noto per strumenti ad arco, e tratta dichiaratamente un livello tecnico facile, destinato a studenti non avanzati. Il metodo descrive la viola, accordata come lo strumento moderno, e riporta vari nomi in uso all'epoca in Germania (indicata, tra i vari modi, come \"Violetta\", \"Soprano Viola\", \"Viola vel Secunda\" o \"Franz\u00f6sisch Haute Contre\", che significa contralto francese). Le parti di \"hohe Alt\" o \"Franz\u00f6sisch Taille\" sono scritte in chiave di mezzosoprano, quelle di \"ordinari Alt\" e di \"viola I\", \"II\" e \"III\" sono in chiave di contralto, mentre il \"Tenor\" legge in chiave di tenore. Sono evidenti anche i riferimenti alla strumentazione in uso in Francia, con le sue tre parti centrali di viola.\nIl \"Grund-Richtiger Kurtz\" (1697) di Daniel Speer \u00e8 una delle fonti pi\u00f9 significative, e alle usuali indicazioni sull'accordatura aggiunge sue esempi di sonate a tre (in fa maggiore e in la maggiore) per due viole e basso. Si tratta di due pezzi brevi (un movimento ciascuna) e facili (destinati a studenti gi\u00e0 avviati ma non avanzati; la parte di viola I non lascia mai la prima posizione), e Speer specifica che erano eseguibili anche alla viola da gamba, confermando l'intercambiabilit\u00e0 del repertorio dei due strumenti all'epoca.\nLa viola nell'orchestra e nell'opera.\nDall'inizio del XVII secolo i compositori italiani prevedevano delle parti specifiche di viola nell'insieme orchestrale: uno dei primi esempi \u00e8 il \"Primo ballo\" di Lorenzo Allegri, per tre violini, viola, violoncello o viola II e basso. Nei suoi celebri oratori Giacomo Carissimi esclude la viola dall'orchestrazione, mentre nei concerti grossi \u00e8 tipicamente presente nel ripieno e talvolta nel concertino. Corelli, i cui concerti grossi saranno il paradigma del genere e influenzeranno la produzione non solo italiana ma europea, impiega una parte di viola nel ripieno, composto da due violini, viola e continuo e contrapposto ad un concertino di due violini e violoncello. Tale organico verr\u00e0 impiegato anche dagli altri compositori della scuola romana e da H\u00e4ndel, ma da parte dei successori di Corelli non mancheranno numerose variazioni, impiegando due parti di viola nell'insieme e una o due parti di viola nel concertino (con parti indipendenti e ben diverse dal solito accompagnamento dell'epoca): ne sono esempi i concerti grossi di Torelli, Locatelli, Tartini e Valentini.\nNel XVII secolo si assiste in Italia alla nascita dell'opera, i cui primissimi esempi sono la \"Dafne\" (1597) e l\"Euridice\" (1600) di Jacopo Peri, entrambe su libretti di Ottavio Rinuccini. Il genere si \u00e8 affermato rapidamente negli ambienti nobiliari e nel 1637, con la nascita a Venezia del teatro imprenditoriale aperto al pubblico, diventa presto un genere nazional-popolare in Italia. Il primo compositore a sfruttare pienamente gli strumenti ad arco nell'opera \u00e8 Monteverdi, il quale gi\u00e0 nella sua prima opera, \"L'Orfeo\", include una famiglia completa di strumenti ad arco. Nella sua produzione successiva sperimenter\u00e0 molte combinazioni, individuando nel violino lo strumento principe degli archi per soddisfare le sue esigenze musicali drammatiche, ma user\u00e0 anche la viola in due parti nell'insieme. Molti altri compositori non indicano la viola nelle partiture di quel periodo, e molte parti sono genericamente indicate come violini, anche se si presume che fossero eseguite da vari strumenti a corda e fiati all'unisono, e la viola veniva impiegata probabilmente anche nel raddoppio del continuo.\nNella seconda met\u00e0 del Seicento l'orchestrazione degli archi nell'opera italiana si stabilizza in cinque parti, con due parti di violino, due di viola e basso, anche se l'effettivo organico strumentale nella realizzazione era variabile: Marco Antonio Cesti indica, per l'esecuzione della sinfonia della sua opera \"La Serenata\" (1662), quello che chiama \"modo francese\" di suonare, con l'uso di sei violini, quattro viole, quattro violoncelli, un contrabbasso, una spinetta acuta, clavicembalo, tiorba e chitarrone, mentre raccomanda solo spinetta, tiorba e contrabbasso nell'accompagnamento delle arie.\nMusica da camera e musica a solo.\nPer quanto riguarda la musica da camera, all'alba del Seicento nasce in Italia, nell'area lombardo-veneta, il genere della sonata a tre. I primi esempi ascrivibili a questo genere sono i trii di Adriano Banchieri (1601), Lodovico Bellanda (1607) e Biagio Marini (1617), che poi si diffuse nel resto della penisola e raggiunse l'apice nella scuola romana, con le quattro pubblicazioni (op. 1-4) di Arcangelo Corelli, che influenzer\u00e0 notevolmente la produzione del resto d'Europa. La locuzione \"a tre\" si riferisce non tanto al numero di musicisti quanto al numero di parti, alla cui realizzazione poteva partecipare un numero maggiore di esecutori: l'organico era tipicamente di due violini o due flauti per le parti superiori (meno comunemente due cornetti o due oboi), mentre la parte del basso era tipicamente realizzata da diversi musicisti, di solito uno strumento polifonico a tastiera (organo, clavicembalo o simili strumenti) o uno strumento a pizzico grave (tiorba, chitarrone o arciliuto) insieme a uno strumento ad arco grave (viola da gamba bassa, violoncello, contrabbasso). In questo nuovo genere musicale la viola era esclusa sia dalle parti principali sia dall'accompagnamento, e questo \u00e8 stato uno dei primi motivi che ne causeranno una perdita di importanza e un ritardo nello sviluppo dello strumento e della sua tecnica nel periodo a seguire. In parallelo la viola venne ignorata anche come strumento solistico, mentre nello stesso periodo sia il violino sia il violoncello si affermarono come strumenti a solo.\nLa letteratura per viola solistica dell'epoca infatti era probabilmente in buona parte attinta dalla musica per viola da gamba, pratica comune tra il XVII e l'inizio del XVIII secolo, e pochissime composizioni sono state scritte per viola sola, soprattutto per via della scarsa richiesta. Vengono talvolta citati una sonata per viola (1651) di Massimiliano Neri, una per violino e viola (1644) di Nicolaus Kempis e una sonata per viola di Carlo Antonio Marini, riportati anche da Franz Zeyringer nella sua \"Literatur f\u00fcr Viola\", ma Walter Lebermann nella sua analisi della letteratura antica per viola osserva che la prima \u00e8 in realt\u00e0 una sonata a dodici parti e non un solo per viola, la seconda era una sinfonia a tre violini e basso continuo, mentre la terza era una sonata per viola da gamba stampata nel 1673.\nScuola veneziana.\nNella scuola veneziana la viola aveva una o due parti proprie. Al tramonto del Rinascimento il quartetto d'archi orchestrale abbandona la doppia o tripla viola e si avvia verso la moderna forma, con due violini, viola e violoncello/basso. Anche se nell'orchestra le parti di viola si riducono ad una, essa gode di maggiore attenzione rispetto al passato: un primo esempio di questa tendenza \u00e8 nella sinfonia della \"Messalina\" (1680) di Carlo Pallavicini, che usa una sola parte di viola che gode per\u00f2 di maggior rilievo. In questi contesti la viola era usata soprattutto per effetti particolari: esempi significativi di impiego sono nel \"Creso\" (1678) di Antonio Draghi, con due viole concertanti nel ritornello o una parte completa nel quintetto d'archi che accompagna un'aria del secondo atto. L'uso della viola concertante si \u00e8 diffuso nelle lamentazioni, di cui sono esempi notevoli quelle dell\"Onorio in Roma\" (1692) di Carlo Francesco Pollaroli o del \"Candaule\" (1679) di Pietro Andrea Ziani.\nInghilterra.\nIn Inghilterra la viola, chiamata nel Seicento \"tenor\", \"mean\" o \"meane\", godeva di poco spazio, come la famiglia del violino in generale; la turbolenza politica e religiosa dell'epoca aggrav\u00f2 inoltre il disinteresse per la musica orchestrale, che torn\u00f2 in auge con la restaurazione di Carlo II, il quale fu influenzato positivamente durante l'esilio a Versailles. Entrato in contatto con i \"Vingt-quatre Violons du Roi\" e con i \"Petit violons du Roi\" (noti anche come la \"petite bande\"), al suo ritorno in patria sul trono d'Inghilterra istitu\u00ec un'analoga orchestra di corte di 24 strumenti ad arco, riorganizzando i violinisti in servizio e assumendo nel 1660 nove nuovi musicisti per ampliare l'ensemble fino a tale dimensione. Nell'anno seguente il re dispose di selezionare 12 dei 24 strumentisti perch\u00e9 costituissero un ensemble ridotto, analogo alla \"petite bande\" della corte francese. A differenza per\u00f2 di quest'ultima, i 12 violini di Carlo II erano anche parte dei 24 e non un'orchestra distinta, e l'orchestra aveva un'unica amministrazione, con due liste di dodici musicisti. A seconda delle necessit\u00e0 della corte, venivano impiegati solo i 12 violini oppure tutti e 24, e in seguito anche i restanti 12 che erano esclusi dal servizio ridotto vennero impiegati come ensemble distinta.\nIn questo modo gli strumenti della famiglia del violino si elevarono anche in terra britannica, passando da umili strumenti di danza a strumenti nobili, e anche il \"tenor\" guadagn\u00f2 una maggiore rispettabilit\u00e0. La viola aveva per\u00f2 un posto pi\u00f9 marginale rispetto al violino e al violoncello, e nei trattati inglesi dell'epoca, come quello di John Playford, i riferimenti alla viola comparvero solo nella dodicesima edizione (un capitolo sul violino compariva a partire dalla terza edizione). Anche i compositori inglesi non offrivano molto allo strumento e nelle opere, come quelle di Matthew Locke, la viola aveva un mero ripieno armonico. Un ruolo pi\u00f9 significativo si trova nella produzione di Henry Purcell, che in \"Dido and Aeneas\" e nel suo \"King Arthur\" le assegn\u00f2 una parte pi\u00f9 libera e svincolata dal raddoppio della parte di tenore.\nGermania.\nNel XVII secolo la Germania era sicuramente la zona nella quale la viola godeva di maggior interesse in Europa. La viola trovava posto nella musica d'insieme in composizioni significative, ad esempio a Dresda nel \"Capriccio stravagante\" (1628) di Carlo Farina, scritto per violino, viola contralto, viola tenore e basso, o nella suite in sol maggiore di Johann Hermann Schein, scritta per \"canto, quinta, alta e tenore\" (probabilmente per due violini e due viole o un violino e tre viole). In diverse composizioni la viola, anche nell'insieme, andava oltre il semplice accompagnamento, ad esempio nella sonata per violino di Johann Heinrich Schmelzer, per violino solo, quattro viole e basso, o nelle sonate per violino, viola e trombone raccolte nel \"Sacroprofanus concertus musicus\" (1662) dello stesso autore.\nIn area tedesca sono state composte inoltre alcune sonate a tre con una parte di viola, bench\u00e9 assai rare perch\u00e9, come detto, la viola era esclusa dalla tipica sonata a tre italiana. Lavori di questo tipo sono stati scritti dal gi\u00e0 citato Schmelzer, da Biber, da Bestal, da Woja e da almeno tre autori anonimi. Nella sonata di Woja \u00e8 addirittura riportata l'indicazione:\nLa viola nella liuteria del XVII e XVIII secolo.\nGiovanni Paolo Maggini.\nL'allievo pi\u00f9 celebre di Gasparo da Sal\u00f2, ultimo esponente della scuola bresciana, \u00e8 stato Giovanni Paolo Maggini, che ha studiato con Bertolotti dal 1598 al 1604. Questi, pur conservando la positiva influenza del maestro, ha presto sviluppato un suo stile personale ed indipendente. Lo stile di Maggini era inizialmente molto austero, come quello del maestro, ma progressivamente si \u00e8 raffinato raggiungendo una cura nei dettagli ed una estetica molto elevate. I suoi strumenti, come quelli del suo insegnante, sono di ottima qualit\u00e0 ma assai rari.\nMaggini ha dato un impulso notevole alla modernizzazione della viola, assecondando le richieste dettate dal nuovo stile e dalla nuova tecnica di quel periodo, dando un significativo contributo allo sviluppo di una sonorit\u00e0 nuova per tale strumento. Le sue misure tipiche sono minori rispetto a quelle di Gasparo (circa 42,8\u00a0cm, scesi poi intorno a 41,5\u00a0cm, contro i tipici 44,4\u00a0cm del suo maestro), rifacendosi probabilmente alle misure della viola contralto del 1615 di Antonio e Girolamo Amati. Il ponte era tipicamente collocato pi\u00f9 in alto nella cassa, e per quanto tale soluzione fosse antiestetica aveva il vantaggio di ridurre la lunghezza delle corde vibranti e quindi di rendere lo strumento pi\u00f9 comodo e maneggevole da suonare, mantenendo allo stesso tempo un buon punto di contatto al ponte per la trasmissione delle vibrazioni al piano armonico.\nMaggini ha costruito poche viole, probabilmente come conseguenza della minore richiesta all'epoca rispetto a quanto avveniva durante l'attivit\u00e0 del suo maestro, per via dell'affermazione del violino. Uno degli esemplari pi\u00f9 significativi della sua produzione di viole \u00e8 la Dumas: considerata l'apice della produzione di viole di Maggini, la sua qualit\u00e0 non \u00e8 inferiore alla migliore produzione dei pi\u00f9 grandi liutai dell'epoca e precedenti. Per alcuni aspetti tecnici pu\u00f2 essere considerata uno strumento innovativo per la sua epoca, anticipando alcune caratteristiche che saranno proprie del modello \"long Strad\".\nLiuteria cremonese.\nNicol\u00f2 Amati ha costruito poche viole, principalmente a causa della scarsa domanda, e rimangono almeno sette suoi strumenti. Anche suo figlio Girolamo ha costruito assai poche viole ma di ottima qualit\u00e0 e di esse sopravvivono almeno tre strumenti, tra i quali una viola del 1705 in eccellenti condizioni.\nTra gli apprendisti di Nicol\u00f2 Amati, Andrea Guarneri fu un importante costruttore di viole. Guarneri aveva una propria eccellente concezione delle viole piccole (circa 41,3\u00a0cm) e i suoi strumenti, bench\u00e9 numericamente non numerosi, sono oltremodo pregiati. Oltre a un tenore (48,2\u00a0cm) del 1664, sono note quattro viole piccole costruite da Guarneri (una del 1676, due del 1690 e una del 1697). La prima \u00e8 considerata uno dei lavori pi\u00f9 pregevoli del liutaio, e gli strumenti successivi non sfigurano a confronto. L'ultima viola, nota oggi come Guarneri Primrose, \u00e8 stata costruita probabilmente con l'aiuto del figlio Giuseppe Giovanni Battista, ed \u00e8 una delle pi\u00f9 pregevoli viole antiche esistenti. Non sono note viole costruite dai figli di Andrea, Pietro di Mantova e il gi\u00e0 citato Giuseppe, e dai nipoti Pietro di Venezia e Giuseppe del Ges\u00f9.\nAnche nella produzione di Antonio Stradivari le viole sono una percentuale molto ridotta (2,5% tra gli strumenti noti) e si hanno notizie su solo diciannove suoi strumenti. Tra le ordinazioni speciali vi sono due viole (un contralto e un tenore) facenti parte di un quintetto destinato alla corte di Ferdinando de' Medici, entrambe conservate in eccellenti condizioni: il tenore toscano \u00e8 lo strumento meglio conservato in assoluto della produzione stradivariana e si trova al museo del Conservatorio Luigi Cherubini di Firenze, mentre il contralto toscano \u00e8 custodito presso la Biblioteca del Congresso. Un altro tenore \u00e8 stato costruito per la corte spagnola nel 1696 ed \u00e8 ora conservato a Madrid insieme ai due violini e al violoncello (tutti strumenti riccamente decorati ad intarsio) che componevano il resto del quintetto (il contralto \u00e8 stato separato dal resto del quintetto). Un terzo tenore \u00e8 citato insieme ad un contralto in una seconda ordinazione del 1707 per la corte di Spagna, ma entrambi gli strumenti sono andati perduti, cos\u00ec come non resta alcuna traccia di altre due viole che figurano in una ordinazione per il Duca di Savoia, ammesso che siano state effettivamente costruite. Anche Paganini possedeva una viola Stradivari del 1731, molto apprezzata dal virtuoso violinista, oggi parte del Quartetto Paganini presso la Corcoran Gallery a Washington. Tra gli altri strumenti particolarmente pregiati sopravvive la Stradivari Gibson, del 1734, e la Stradivari MacDonald del 1701, considerata una tra le pi\u00f9 preziose viole del liutaio cremonese e messa all'asta da Sotheby's nel 2014 con una base di 45 milioni di dollari, rimanendo per\u00f2 invenduta.\nLiuteria inglese.\nNel Settecento inglese la costruzione di viole era modesta, riflettendo lo scarso interesse per lo strumento da parte di compositori ed interpreti. La produzione \u00e8 stata numericamente molto contenuta e qualitativamente inferiore rispetto a quella italiana; gli strumenti migliori provenivano dai costruttori londinesi, come Daniel Parker, Peter Wamsley o William Forster, salvo alcune eccezioni, come Benjamin Banks, che dopo aver studiato a Londra ha aperto la sua bottega a Salisbury. La produzione di Parker, inizialmente ispirata ad Amati, si rivolge successivamente ai modelli di Stradivari, introducendoli in terra inglese. Anche Wamsley, costruttore di viole oggi piuttosto rare ma estremamente pregevoli, si basa su modelli stradivariani, dopo un iniziale influsso della scuola austriaca di Stainer. Anche Forster ebbe un iniziale stile staineriano, passando poi a modelli Amati realizzati con misure piccole (38,1\u00a0cm circa) ma con fasce alte. Forster ha ricevuto commissioni anche per l'orchestra privata di re Giorgio III. Banks, apprendista presso Wamsley a Londra prima di spostarsi a Salisbury, costruiva invece viole molto grandi e sonore, anche lui su modelli staineriani e degli Amati.\nNel contesto londinese rientra anche la produzione di Vincenzo Panormo, liutaio italiano che si trasfer\u00ec nella capitale inglese dopo aver studiato a Cremona, probabilmente con Bergonzi. I suoi strumenti di eccezionale fattura, basati su modelli cremonesi, gli valsero fama internazionale. Suo figlio George Louis si dedic\u00f2 principalmente all'archetteria, diventando un nome importante del settore, e soprattutto i suoi archi da viola sono molto pregevoli.\nLa viola nel XVIII secolo.\nNel XVIII secolo la produzione di viole \u00e8 nettamente inferiore rispetto al passato e se fino alla met\u00e0 del XVII secolo venivano costruite principalmente viole di grandi dimensioni, nella seconda met\u00e0 del secolo si ha un cambio di tendenza, con una drastica diminuzione nella produzione di tenori e una crescente richiesta di contralti. Il declino della misura di tenore \u00e8 dovuto anche alla diffusione, a partire dall'inizio del XVIII secolo, delle corde basse in budello o seta fasciate in metallo (tipicamente rame o argento): la tecnica della fasciatura consentiva infatti di costruire corde basse pi\u00f9 sottili e flessibili, che sostenevano meglio le note gravi. Ci\u00f2 \u00e8 in parte dovuto alle mutate esigenze musicali: oltre alla gi\u00e0 citata riduzione del numero di parti in ensemble, la viola \u00e8 esclusa dai generi cameristici imperanti all'epoca, ovvero la gi\u00e0 citata sonata a tre e la sonata per violino e basso continuo. D'altra parte la necessit\u00e0 di strumenti, minore rispetto al passato per via dei motivi appena esposti, era gi\u00e0 in buona parte sopperita dall'abbondanza di viole di varie taglie prodotte in gran numero nel secolo precedente. Non stupisce quindi, per esempio, che nella produzione di Stradivari si abbia notizia di meno di una ventina di viole contro centinaia di violini e ne sono sopravvissute una decina, fra le quali solo un tenore.\nLa viola ricopriva soprattutto il ruolo di tenore o di contralto. Occasionalmente veniva impiegata in altri ruoli, soprattutto per effetti coloristici particolari, ad esempio come basso nell'aria per soprano \"See, even Night herself is Here\" dalla \"Regina delle fate\" di Purcell (il cui accompagnamento si componeva di due violini in sordina e viola) o nel secondo movimento del concerto per violino in la minore n. 6 dall\"estro armonico\" di Vivaldi (accompagnamento di due violini e viola).\nCon il mutamento dello stile di scrittura e la minore importanza della polifonia contrappuntistica a favore della melodia accompagnata, la parte di viola perde molta dell'importanza che aveva in passato, mentre il violino acquista un ruolo preminente in orchestra. Nella scrittura galante posteriore a Bach, la viola rimane in orchestra quasi per convenzione, retaggio del passato, il cui unico scopo era arricchire il ripieno orchestrale. Essendo tali parti di viola tecnicamente pi\u00f9 semplici rispetto alle parti di violino, il ruolo di violista in orchestra era spesso riservato a musicisti poco competenti, spesso violinisti incapaci.\nInghilterra.\nNella produzione inglese la musica per viola del Settecento \u00e8 estremamente limitata. Una notevole eccezione \u00e8 rappresentata dai concerti grossi di Geminiani, che impiega dapprima la viola nel concertino della sua op. 7 e successivamente in una revisione dei concerti grossi op. 2, indice di un certo successo di tale organico, nonostante la parte di viola del concertino avesse meno pretese e una tecnica decisamente pi\u00f9 modesta rispetto ai violini e al violoncello soli. Nella limitatissima produzione solistica rientrano i concerti per viola (1759) di William Herschel e le sonate (1770) di William Flackton. Quelle di Flackton sono le prime sonate per viola pubblicate in Inghilterra, e lo stesso autore nella prefazione dell'op. 2 specifica che a Londra non era disponibile musica per viola sola e che la sua pubblicazione voleva rimediare una simile situazione, oltre a fornire altre importanti testimonianze sulla considerazione per lo strumento all'epoca:\nNonostante l'ottimismo espresso da Flackton nella sua pubblicazione, nel corso del Settecento la viola \u00e8 invece gradualmente decaduta in un ruolo subalterno.\nGermania.\nIn Germania diversi trattati forniscono anche in questo periodo molte informazioni sulla viola e sul suo impiego. Il trattato \"Das neu-er\u00f6ffnete Orchestre\" di Johann Mattheson descrive lo strumento:\nLa viola era quindi uno strumento di ripieno delle parti centrali (\"f\u00fcllende\") ormai usata in due parti rispetto alle tre della musica lulliana, e a volte era anche impiegata come strumento solista o di accompagnamento tematico nelle arie. Johann Gottfried Walter nel suo \"Lexicon\" non fornisce dettagli particolari ma testimonia il fatto che nell'insieme la viola era intercambiabile con la viola da gamba piccola, e Joseph Eisel aggiunge che la viola era impiegata come solista nei concerti di Telemann.\nIl celebre trattato \"Versuch einer Anweisung die Fl\u00f6te traversiere zu spielen\" (1752) di Johann Joachim Quantz fornisce, insieme a molte utili informazioni sulla musica dell'epoca, alcune preziose testimonianze sulla viola e sulla sua condizione:\nOltre a fornire indicazioni estetiche pratiche per la concertazione, riguardanti anche la dinamica e il bilanciamento anche in relazione alla sonorit\u00e0 degli altri strumenti, sottolinea la scarsa qualit\u00e0 tecnica dei violisti e la loro non invidiabile condizione, indicando i possibili margini di miglioramento, ma tenendo presente che l'obiettivo di tale elevamento potrebbe essere l'abbandono della viola a favore di qualche strumento \"migliore\", indicando il rimanere violista per tutta la vita come un destino non invidiabile. Tali osservazioni facevano per\u00f2 probabilmente riferimento al livello medio dei violisti, mentre nell'ambiente della corte la qualit\u00e0 dei musicisti, anche alla viola, doveva essere a livelli ben pi\u00f9 alti: lo stesso Quantz, come gli altri compositori attivi a corte, prevedevano parti di viola assai impegnative e ben al di sopra della media.\nAnche nella produzione tedesca la viola passa infatti in secondo piano in questo periodo, ma in misura minore rispetto al resto d'Europa; in ogni caso lo sviluppo della musica per viola in area tedesca \u00e8 disomogeneo e concentrato in pochi centri di produzione musicale. Tra questi vi erano Amburgo, con la sua fiorente scuola operistica nella quale la viola aveva una posizione meno subalterna, Berlino, con la sua orchestra di corte particolarmente eccellente e l'ambiente musicale qualitativamente molto alto, Mannheim, uno dei centri pi\u00f9 importanti per lo sviluppo della sinfonia e dell'orchestra nel XVIII secolo, e Vienna, centro musicale di primo piano e \"capitale\" del Classicismo.\nA queste zone di produzione musicale si somma il contributo individuale di alcuni musicisti di primo livello che tenevano in grande considerazione lo strumento, anche se la maggior parte delle volte questo non si rifletteva in una produzione di musica solistica. Esempi sono il gi\u00e0 citato Telemann, autore anche di concerti e musica concertante per viola, oltre che di musica per viola da gamba eseguibile alla viola, e Johann Sebastian Bach, che prediligeva ad esempio suonare la viola in orchestra piuttosto che il clavicembalo o il violino.\nMannheim.\nMannheim era un centro di prima importanza musicale nel XVIII secolo, ed \u00e8 stato uno dei principali luoghi di sviluppo dell'orchestra e della musica sinfonica. Molti compositori della scuola di Mannheim si interessarono alla viola, e su tutti spicca la famiglia Stamitz: i cui principali esponenti erano Johann Stamitz e i suoi figli Carl e Anton. Produssero concerti, sonate, musica concertante e musica da camera per viola e per viola d'amore, e in particolare Carl fu un celebrato virtuoso che si esibiva con grande successo come viola solista e i suoi concerti sono tra i pi\u00f9 importanti tra la musica per viola del Classicismo.\nOltre che dagli Stamitz, la viola era uno strumento tenuto in gran considerazione da altri compositori della scuola di Mannheim, tra i quali spiccano Ignaz Holzbauer, autore di un concerto in mi bemolle, Christian Cannabich, Ludwig August Lebrun e Erns Eichner, autori di duetti per violino e viola, Franz Danzi, che ha composto sei duetti per viola e violoncello, Joseph Martin Kraus, autore di una sonata per flauto e viola.\nBerlino.\nLa corte di Federico II di Prussia era molto attenta alla musica e raccoglieva molti tra i pi\u00f9 importanti musicisti del panorama tedesco, e nella loro produzione si ritrovano lavori significativi per viola. Carl Philipp Emanuel Bach \u00e8 stato uno dei pi\u00f9 prestigiosi musicisti in servizio a corte (all'epoca la sua fama era di gran lunga superiore a quella del padre) e ha scritto almeno una dozzina di trii che usavano la viola, in varie combinazioni con violino, flauto, violoncello e pianoforte. Intorno alla corte ruotava anche l'attivit\u00e0 della famiglia Benda, i cui principali esponenti erano Franti\u0161ek Benda e suo fratello minore Ji\u0159\u00ed Anton\u00edn. Il primo era stato violista prima di passare alla direzione dell'orchestra di corte, ed \u00e8 stato autore di diversi concerti per viola, mentre il fratello ha composto anch'egli almeno un concerto e diverse sonate per lo strumento. Anche Johann Gottlieb Janitsch, compositore berlinese piuttosto sottovalutato, ha composto molta musica per viola, tra cui numerose sonate per viola e vari strumenti, mentre Carl Friedrich Zelter, eminente compositore e insegnante, ha scritto un noto concerto per viola in mi bemolle maggiore.\nClassicismo viennese.\nLa viola ha recuperato una migliore posizione nella produzione cameristica del Classicismo viennese, a partire da Haydn, nella cui produzione il ruolo della viola \u00e8 ancora piuttosto subalterno, ma trova un certo spazio nella sua musica da camera. Un solo di viola si trova nella quarta variazione, nel secondo movimento del \"Kaiserquartett\" (op. 76 n. 3), e lo strumento \u00e8 usato negli oltre 120 trii per viola, baryton e violoncello scritti ad uso del principe Nicola I Esterh\u00e1zy. Mozart prediligeva suonare la viola nella musica da camera o nelle esecuzioni della sinfonia concertante, e le riserva parti interessanti nella sua produzione cameristica. Anche Beethoven in giovent\u00f9 ha lavorato come violista, e lo strumento trova un ruolo impegnativo e innovativo in diverse sue composizioni.\nLa viola nell'opera del XVIII e XIX secolo.\nIl principale centro di sviluppo dello stile operistico tedesco del Settecento \u00e8 stato Amburgo, mentre altrove dominava in genere il ben pi\u00f9 influente stile italiano. Tra la fine del XVII e l'inizio del XVIII secolo la viola fa la sua prima comparsa nell'opera come strumento concertante solo, e Amburgo \u00e8 il principale centro di tale impiego, oltre ad alcuni esempi nella scuola veneziana. Il primo esempio noto di viola concertante \u00e8 una sonata nelle \"Promesse degli dei\" (1697) di Ferdinand Tobias Richter.\nReinhard Keiser, tra i pi\u00f9 influenti compositori della scuola amburghese, usa la viola sola nelle sue opere; nelle prime (ad esempio \"Adonis\", 1679, e \"Janus\", 1698) lo strumento \u00e8 indicato come \"violetta\" ed \u00e8 usato all'unisono nelle arie. In \"Diana\" (1712) e nel \"Cupido\" (1724) l'estensione della viola nei soli sale fino al mi acuto (un'ottava sopra la prima corda del violino), al limite della corta tastiera in uso all'epoca, e nell\"Ottavia\" (1705) la viola concertante \u00e8 un tratto distintivo dell'accompagnamento di diverse arie di Nerone. Analogamente, la viola caratterizza diverse arie d'amore di Antioco nell\"Antioco e Stratonice\" (1708) di Christoph Graupner, che comprende un solo di viola dal livello di difficolt\u00e0 virtuosistico. H\u00e4ndel nel suo periodo ad Amburgo ha familiarizzato con tale uso della viola, e nell\"Almira\" (1704) la impiega come solista nell'accompagnamento di tre arie, in particolare sfruttando in maniera innovativa la sonorit\u00e0 della quarta corda. Nell\"Alexander's Feast\" il suono della viola \u00e8 usato per dipingere una particolare atmosfera di terrore. Con l'abbandono di Amburgo da parte di Keiser inizia il rapido declino dell'opera amburghese, e con essa si perde anche l'uso concertante della viola nell'opera.\nCon l'eliminazione delle viole tenore e la progressiva riduzione in orchestra delle parti di viola da due o tre a una sola, si afferma l'uso di viole piccole e dal suono nasale, che non possono competere in brillantezza con il violino e il violoncello e la cui risorsa timbrica principale \u00e8 il caratteristico suono austero della quarta corda. Anche se lo strumento aveva gi\u00e0 trovato un impiego caratteristico per un certo periodo nell'opera amburghese, uno tra i primi compositori a comprenderne pienamente le potenzialit\u00e0 timbriche e il loro uso drammatico nell'opera \u00e8 stato Gluck. Nell\"Ifigenia in Aulide\" (1772) il compositore usa la viola per accompagnare i violini laddove vuole addolcire il clima e preparare l'ingresso del basso, mentre nell\"Ifigenia in Tauride\" (1779) il sincopato delle viole in terza corda nella scena dell'inseguimento di Oreste da parte delle furie evoca il rimorso e l'esaurimento che caratterizza il sonno del personaggio. Nella sua produzione non operistica rientra il \"De profundis\", dove Gluck non utilizza i violini e usa la viola come strumento pi\u00f9 acuto degli archi, lasciandole il ruolo preminente nella sezione.\nLo stile di Gluck ha influenzato la produzione di altri operisti, come Antonio Sacchini, Gasparo Spontini e Luigi Cherubini, che ereditarono l'uso caratteristico e la definizione di un ruolo identitario della viola nell'opera. Nell\"Edipo a Colono\" (1786) di Sacchini le viole sono usate per caratterizzare gli affetti in diversi momenti, come l'atmosfera di gioia nella scena 3 del primo atto. Cherubini impiega ben due parti di viola nell'orchestrazione de \"Les Deux Journe\u00e9s\" (1800), dove lo strumento caratterizza ad esempio l'atmosfera nella marcia nel terzo atto. Ne \"La Vestale\" (1807) di Spontini la viola \u00e8 usata per delineare l'atmosfera meditativa nell\"'Hymn du Matin\", nella seconda scena del primo atto, mentre nell\"Hymne du soir\" nella prima scena del secondo atto la viola ha il tema sopra l'accompagnamento degli archi in sordina.\nAnche l'opera francese ha acquisito l'uso della viola alla maniera di Gluck. Nella \"Uthal\" di \u00c9tienne Nicolas M\u00e9hul i violini sono stati omessi dall'orchestrazione, su richiesta di Napoleone, e alla viola (in due parti) \u00e8 affidata la maggior parte del materiale tematico. Il colore dello strumento \u00e8 inoltre usato per caratterizzare l'affetto malinconico e l'atmosfera ossianica che regna nella composizione. I critici dell'epoca osservarono tuttavia che il prezioso colore della viola diventava monotono se impiegato in maniera cos\u00ec massiccia, e sottolinearono anche l'inadeguatezza degli strumenti allora impiegati, troppo piccoli e poco sonori. Altri compositori francesi si servirono della viola nelle loro opere, anche se in maniera meno plateale di Mehul. Fran\u00e7ois-Adrien Boieldieu ha affidato alla viola delle parti molto belle in alcune scene de \"le Petit Chaperon Rouge\" (1818), Louis Mailart impieg\u00f2 il colore dello strumento ne \"Les Dragon de Villars\" (1856), affidando alla viola anche un solo nel terzo atto. Giacomo Meyerbeer ha impiegato la viola e la viola d'amore ne \"Les Huguenots\" (1836), mentre Adolphe Adam us\u00f2 il timbro caratteristico della viola, sostituendola al violino, per colorare di mistero alcune sequenze del suo celebre balletto \"Giselle\".\nNell'opera tedesca il ruolo dello strumento \u00e8 stato influenzato meno da tali sviluppi. Un esempio notevole \u00e8 per\u00f2 \"Der Freisch\u00fctz\" (1821) di Carl Maria von Weber, che affida alla viola il solo di un'intera aria, nella terza scena del terzo atto. L'uso fatto da Weber non trova per\u00f2 riscontri negli altri compositori tedeschi dell'epoca.\nCondizione della viola nel XIX secolo.\nIntorno all'inizio del XIX secolo la viola, analogamente al violino, \u00e8 andata incontro a numerosi perfezionamenti tecnici volti ad aumentare le possibilit\u00e0 sonore degli strumenti ad arco. In particolare, il manico viene leggermente allungato ed inclinato, con la tastiera non pi\u00f9 portata all'angolo corretto tramite un cuneo di legno. Questo permette di aumentare la tensione delle corde, che ora sono anche pi\u00f9 spesse e, almeno i bassi, quasi sempre rivestite in metallo. La catena viene allungata ed inspessita, anche per sostenere meglio le maggiori sollecitazioni delle corde, e il ponticello diventa pi\u00f9 alto. Queste modifiche, associate ad un profondo rinnovamento dell'arco portato avanti dal 1785 e dovuto principalmente a Tourte, permettono agli strumenti di aumentare notevolmente la loro potenza sonora.\nVerso la fine del Settecento sono stati pubblicati i primi metodi specifici per viola, che sono stati seguiti all'inizio del XIX secolo da trattati tecnicamente pi\u00f9 evoluti e dalle prime raccolte di studi e capricci specifici per lo strumento. Durante tutto il secolo \u00e8 proseguita la pubblicazione di materiale didattico concepito per la viola, anche se la didattica dello strumento rester\u00e0 ancora per un secolo affidata ai violinisti, senza una specializzazione e una istituzionalizzazione nei conservatori e nelle accademie musicali.\nNel XIX secolo il livello tecnico dei violisti \u00e8 gradualmente cresciuto, assorbendo i progressi della tecnica violinistica. I compositori dell'Ottocento non richiedevano alla viola il virtuosismo o l'agilit\u00e0 del violino, ma la utilizzavano soprattutto per via della sua sonorit\u00e0 particolare o degli effetti che si potevano ottenere da essa, e per sfruttarli le affidavano interventi su tutti i registri. Un esempio di questo genere \u00e8 l'Aroldo in Italia, nel quale Berlioz sfrutta diversi colori dello strumento, uno su tutti il particolare effetto degli arpeggi \"sul ponticello\" della viola, accompagnata dal resto dell'orchestra in sordina, nella \"Marche del p\u00e9lerins\". Berlioz aveva gi\u00e0 un certo interesse per la viola, che riteneva essere lo strumento orchestrale le cui eccellenti qualit\u00e0 sono state ignorate per pi\u00f9 tempo.\nLa difficolt\u00e0 tecnica nelle parti degli archi \u00e8 cresciuta notevolmente da Beethoven in poi, e nelle composizioni di Richard Strauss o Wagner la tecnica richiesta alle viole non \u00e8 inferiore a quella delle altre sezioni. Wagner si lamentava per la qualit\u00e0 scadente delle sezioni di viola nelle orchestre tedesche e il suo punto di vista in merito, insieme alla testimonianza di quale fosse il livello dei violisti dell'epoca, \u00e8 ben riassunto nel suo trattato sulla direzione d'orchestra:\nIl desiderio di Wagner circa una sezione di viole sonore e tecnicamente competenti trov\u00f2 soddisfazione negli esperimenti di Hermann Ritter, che propose al compositore la sua viola alta, uno strumento di ragguardevoli dimensioni (48\u00a0cm) dal timbro profondo e sonoro. Ritter impression\u00f2 positivamente Wagner e prese parte alle rappresentazioni wagneriane nel teatro di Bayreuth con i suoi studenti, tutti muniti di grandissime viole, che suscitarono notevole interesse.\nLa viola nel XX secolo.\nCecil Forsyth, compositore ed egli stesso violista, fornisce nel suo trattato di orchestrazione una preziosa testimonianza sulla situazione dello strumento all'inizio del secolo. Egli stesso considerava ancora la viola uno strumento ibrido ed imperfetto, affetto dalla presenza di lupi maggiore rispetto agli altri archi:\nTuttavia, molte delle sue accuse erano probabilmente legate al livello medio piuttosto insoddisfacente dei violisti dell'epoca. Forsyth annota come fosse nasale e di qualit\u00e0 scadente il suono delle viole in prima corda, ben lontana dal timbro brillante del violino. Reputava invece pi\u00f9 ricco il suono delle corde centrali, meglio impastato con il resto dell'orchestra, sulle quali la viola eseguiva la maggior parte degli accompagnamenti, cui era destinata la maggior parte della sua esistenza secondo Forsyth. L'unica caratteristica distintiva dello strumento era il suono in quarta corda, scuro e austero. Egli annota anche che il registro acuto della viola doveva essere usato con attenzione dai compositori, tenendo conto che non era studiato ed usato con costanza dagli esecutori.\nIl XX secolo ha visto un grande sviluppo della preparazione tecnica dei violisti, ai quali era richiesta sempre pi\u00f9 la padronanza di posizioni alte, non solo in prima corda, e i compositori hanno cominciato a fare uso anche nelle parti di viola di effetti particolari, come il \"pizzicato alla Bart\u00f3k\", le arcate \"col legno\", il glissando o gli armonici artificiali. In alcune composizioni la tecnica richiesta alla viola \u00e8 superiore rispetto a quella delle parti di violino, come ad esempio nel trio per archi di Sch\u00f6nberg o nei quartetti di Bart\u00f3k.\nIl virtuosismo e le sperimentazioni sonore di Hermann Ritter influenzarono positivamente l'ambiente musicale a favore dello strumento, che con la nascita della prima cattedra di viola al \"Conservatoire\" nel 1894 si arricch\u00ec di musicisti talentuosi in grado di formare una nuova generazione di solisti. Dopo la nascita nel 1894 al Conservatorio di Parigi della prima cattedra di viola, si svilupp\u00f2 in Francia una scuola di violisti professionisti. Parallelamente anche in Inghilterra, Belgio, Italia, Russia e Repubblica Ceca sono nate delle scuole violistiche di alto livello.\nScuola inglese.\nUno dei motori propulsivi per la riqualificazione della viola nel corso del XX secolo risiedette nell'ambiente musicale britannico. La figura chiave della scuola inglese \u00e8 stata quella di Lionel Tertis: \u00e8 stato principalmente il suo lavoro a far accettare la viola come strumento solista e da concerto nell'ambiente musicale inglese.\nLa sua attivit\u00e0 alla Royal Academy inizia come assistente nel 1899, divenendo professore di viola nel 1901. Nello stesso anno entra nei secondi violini della Queen's Hall Orchestra di Henry Wood, divenendone la spalla delle viole nel giro di un anno. Nel 1904 lasci\u00f2 gli incarichi in orchestra per diventare solista a tempo pieno, fatto assolutamente insolito per l'epoca e assai poco apprezzato: dopo una sua esecuzione alla viola del concerto per violino di Mendelssohn, venne criticato da Alfred Gibson, viola del Quartetto Joachim, il quale gli disse che \"La viola non \u00e8 fatta per suonare acuta! Quella \u00e8 la sezione dei maiali! Suppongo che la prossima cosa che farete, sar\u00e0 suonare dietro al ponticello.\". Con una costante attivit\u00e0 di concerti e recital solistici la sua fama crebbe e molte composizioni gli vennero dedicate dai pi\u00f9 grandi autori inglesi dell'epoca, ponendo le basi per la nascita di un repertorio solistico di primo piano per lo strumento.\nOltre al contributo per l'affermazione della viola offerto con la sua carriera di concertista, un altro aspetto significativo \u00e8 il lavoro di insegnamento svolto da Tertis. Egli sosteneva l'importanza di suonare strumenti grandi e sonori, e svilupp\u00f2 diteggiature che risolvessero i problemi tecnici che ci\u00f2 comportava, incentivando l'uso e lo studio della mezza, seconda e quarta posizione. Era molto esigente per quanto riguardava l'intonazione, raccomandava l'uguaglianza di suono su tutte le parti dell'arco e la cura dei cambi d'arcata e di corda, l'uso di un vibrato ampio e continuo. Tertis ha raccolto le sue indicazioni sul modo di suonare in un libro, intitolato \"Beauty of Tone in String Playing\", il quale colp\u00ec Fritz Kreisler al punto che questi scrisse di sua iniziativa una introduzione allo stesso.\nMolti dei pi\u00f9 grandi violisti della prima met\u00e0 del Novecento sono stati allievi di Tertis, tra i quali Rebecca Clarke, Eric Coates, Winifred Copperwheat, Harry Danks, Watson Frobes, James Lockyer, Frederick Riddle, Jacqueline Townshend, e anche le carriere di altri grandi violisti che non hanno studiato direttamente con lui, come William Primrose, Cecil Arononwitz e Nannie Jameson, sono state influenzati dalla sua attivit\u00e0. Dopo il secondo conflitto mondiale la scuola di viola inglese estese la sua influenza nel nord America, grazie soprattutto all'emigrazione negli Stati Uniti di Primrose, che si \u00e8 affermato come uno dei pi\u00f9 significativi interpreti del XX secolo.\nAustria e Germania.\nIl livello dei violisti nelle orchestre di area germanica, definiti sprezzantemente come suonatori di \"Pensioninstrumenti\", \u00e8 migliorato nel XX secolo, a partire dall'operato di Hermann Ritter. Alcuni violisti si sono affermati come solisti, raggiungendo livelli molto alti, tra i quali Michael Balling e Paul Hindemith, e dopo la seconda guerra mondiale una nuova generazione di violisti si \u00e8 affermata ai massimi livelli, tra i quali Paul Doktor, Albrecht Jacobs, Walter Trampler, Ernst Wallfisch, Ernst Moravec, Eberhard Klemmstein, Ulrich Koch, Berta Volmer, Franz Zeyringer, Max Rostal, Georg Schmid. Allieva di Koch \u00e8 stata un'altra notevole violista tedesca, Tabea Zimmermann, solista di fama e vincitrice di numerosi riconoscimenti internazionali.\nLo strumento ha goduto anche di un crescente interesse da parte dei compositori tedeschi nel corso del XX secolo. Il nome pi\u00f9 significativo \u00e8 sicuramente quello di Paul Hindemith il quale, oltre che virtuoso solista alla viola, era egli stesso un compositore di fama internazionale, oltre che pianista e abile violista d'amore. Gi\u00e0 primo violino dell'orchestra di Francoforte dal 1916, l'esecuzione della sua sonata op. 11 n. 4 (nel 1919, insieme alla pianista Emma Lubecke) segna l'inizio della carriera di solista alla viola del compositore tedesco. Hindemith si dedic\u00f2 anche alla musica da camera, entrando come viola nel Quartetto Amar nel 1922 e formando poco dopo un trio con il violinista Symon Goldberg e il violoncellista Emanuel Feuermann, tuttavia si afferm\u00f2 soprattutto come virtuoso solista. A differenza di altri grandi violisti dell'epoca, come Tertis o Borisovskij, Hindemith suonava una viola di piccole dimensioni (40\u00a0cm), costruita per lui da Eugen Spongen a Francoforte, la cui sonorit\u00e0 ben si adattava alla musica solistica eseguita da Hindemith. Il compositore tedesco prediligeva anche una viola da 42,2\u00a0cm di scuola milanese, acquistata a Praga nel 1931.\nIn Austria e Germania si \u00e8 sviluppata notevolmente anche l'attivit\u00e0 di ricerca sul repertorio e la storia dello strumento, grazie al lavoro di Walter Lebermann (curatore della pubblicazione di numerose composizione per viola del Settecento), Ulrich Dr\u00fcner e Wilhelm Altmann. Altmann ha curato la ricerca del repertorio violistico del passato, con la pubblicazione nel 1929 dell'articolo \"Zur Geschichte der Bratsche und der Bratschisten\". Altmann progettava la costituzione di una associazione violistica, la \"Bratschen-Bunden\", che sostenesse lo studio dello strumento, iniziando allo scopo la pubblicazione di una rivista, \"Die Bratsche\", edita a Lipsia da Carl Mersenburger, che conteneva articoli sulla viola e segnalava nuove composizioni per lo strumento. La scarsa fortuna della rivista, soprattutto con il crollo degli introiti pubblicitari dopo i primi numeri, costrinsero l'autore ad interrompere la pubblicazione dopo cinque numeri. L'opera di Altmann proseguir\u00e0 per\u00f2 in seguito, in collaborazione con il violista russo Vadim Borisovskij, insieme al quale pubblic\u00f2 il catalogo \"Literaturverzeichnis f\u00fcr Bratsche und Viola d'amore\" nel 1937; tuttavia anche in questo momento l'idea di Altmann di una associazione internazionale non riusc\u00ec a concretizzarsi, a causa delle forti tensioni politiche. Un simile progetto si \u00e8 realizzato solo nel 1966, con la fondazione della \"Viola-Forschungsgellschaft\", poi divenuta International Viola Society (IVS), ad opera di Franz Zeyringer.\nScuola francese.\nTh\u00e9ophile Laforge, primo insegnante di viola al \"Conservatoire\", form\u00f2 diversi allievi di alto livello, fra i quali Maurice Vieux, Louis Bailly, Henri Casadesus e Pierre Monteux. Bailly era uno dei suoi talenti pi\u00f9 promettenti e, dopo essersi affermato con recital solistici e una carriera quartettistica con alcune formazioni di primo piano, come il Quartetto Capet e il Quartetto Goloso, si trasfer\u00ec negli Stati Uniti, dove a sua volta fu primo insegnante di viola ad ottenere una cattedra al Curtis Institute of Music. Casadesus \u00e8 noto per i suoi due concerti per viola nello stile di H\u00e4ndel e Johann Christian Bach, proposti come falsi storici, oltre che per la sua notevole attivit\u00e0 sugli strumenti antichi e come violista d'amore.\nTra gli allievi di Laforge spicca inoltre Vieux, altro grande padre della scuola di viola francese. Diplomatosi nel 1902, dopo una lunga carriera di prima viola nell'orchestra dell'Opera, nel 1918 succedette a Laforge al Conservatorio. Attivo come solista e come camerista nei concerti pi\u00f9 importanti, fu dedicatario di numerose composizioni di autori francesi e belgi e autore di alcune raccolte di studi. Vieux era molto esigente per quanto riguarda la tecnica, che a suo avviso non doveva essere inferiore a quella dei violinisti, ed era molto attivo anche come commissario d'esame a Parigi e all'estero. Tra i suoi allievi vi sono stati molti violisti francesi di alto livello.\nScuola belga.\nLa nascita di una scuola di viola moderna in Belgio \u00e8 legata all'opera di L\u00e9on van Hout. Prima viola a La Monnaie/De Munt, viola del Quartetto Ysa\u00ffe e insegnante di viola al Conservatorio Reale di Bruxelles, van Hout port\u00f2 avanti una significativa carriera concertistica ed \u00e8 stato dedicatario di numerose composizioni per viola. Dal punto di vista della didattica, van Hout ha formato una generazione di violisti belgi di alto livello; fra i suoi allievi vi sono stati Gaston Jacobs, anch'egli prima viola a La Monnaie e grande camerista; Robert Courte, che prender\u00e0 il suo posto al Conservatorio, spostandosi poi negli Stati Uniti e unendosi come viola al Quartetto Paganini, per poi divenire insegnante all'Universit\u00e0 del Michigan; Charles Foidart, insegnante alla Northwestern University e successore di Courte nel Quartetto Paganini.\nDiversi compositori belgi produssero musica per viola nella prima met\u00e0 del XX secolo, ispirati soprattutto da van Hout e dal francese Maurice Vieux, tra i quali Joseph Jongen, Fran\u00e7ois de Bourguignon, Jan Abail e Raymond Chevreuille.\nScuola russa.\nUno dei pi\u00f9 significativi violisti russi del XX secolo \u00e8 stato Vadim Borisovskij, allievo di Vladimir Bakaleinikoff al Conservatorio di Mosca (e suo successore nella cattedra di viola) e membro del Quartetto Beethoven. Esecutore del moderno repertorio europeo e russo per viola, cur\u00f2 la trascrizione di 253 composizioni per viola. Borisovskij prediligeva le viole di grandi dimensioni e suonava una Gasparo da Sal\u00f2 da 46\u00a0cm, della quale fece realizzare diverse copie per i suoi allievi da Timofej Filippovich Podgornij, uno dei massimi liutai sovietici. Nel 1927 Borisovskij fece la conoscenza di Hindemith, con il quale strinse una salda amicizia e collabor\u00f2 alla progettazione di una associazione violistica internazionale, la \"Violists' World Union\", che per\u00f2 non prese vita a causa del rapido peggioramento della situazione politica che porter\u00e0 alla seconda guerra mondiale. Borisovskij svolse un lavoro di catalogazione della musica per viola, iniziato quando era ancora studente al Conservatorio e proseguito per 17 anni, collaborando anche con il musicologo Wilhelm Altmann, che port\u00f2 alla pubblicazione del catalogo nel 1937. Ebbe oltre 200 allievi, tra i quali Rudolf Barshai e Fyodor Druzinin.\nBarshai \u00e8 stato uno dei pi\u00f9 importanti violisti sovietici, dedicatosi poi anche alla direzione d'orchestra, mentre Druzinin \u00e8 stato violista del Quartetto Beethoven e successore del suo maestro nella cattedra di viola a Mosca, nonch\u00e9 amico di \u0160ostakovi\u010d, che gli dedic\u00f2 la sua \"Sonata per viola\". Jurij Abramovi\u010d Ba\u0161met, allievo di Barshai e Druzinin, si \u00e8 notevolmente distinto come solista, suonando spesso con i Solisti di Mosca, orchestra da lui fondata e diretta.\nScuola ceca.\nL'ambiente musicale ceco ha contribuito allo sviluppo del moderno approccio alla viola in maniera significativa. Uno dei primi violisti moderni \u00e8 Oskar Nedbal, compositore, violinista e violista nonch\u00e9 direttore d'orchestra. La sua attivit\u00e0 inizi\u00f2 prima ancora di quella di Tertis, e nell'ultimo decennio del XIX secolo si esibiva come solista con la Sinfonia concertante di Mozart, l\"Aroldo in Italia\" di Berlioz o la sonata di Rubinstein. Era inoltre il violista del Quartetto Boemo, con il quale esegu\u00ec e rese popolare il quartetto \"Dalla mia vita\" di Smetana, caratterizzato dal ruolo preminente della viola. La carriera come violista di Nedbal fu relativamente breve, in quanto nel 1906 lasci\u00f2 il quartetto, fuggendo insieme alla moglie di Karel Hoffmann, primo violino, e venne temporaneamente sostituito da Tertis, a sua volta rimpiazzato da Ji\u0159\u00ed Herold. Questo segn\u00f2 la fine della sua attivit\u00e0 come strumentista, e la sua carriera da quel punto si orient\u00f2 soprattutto alla composizione e alla direzione.\nLa successiva generazione di violisti \u00e8 stata influenzata dalla scuola violinistica di Otakar \u0160ev\u010d\u00edk, tra i quali Karel Mor\u00e1vec, viola del Quartetto \u0160ev\u010d\u00edk e partecipe in numerose incisioni di musica da camera, e V\u00e1clav Talich, noto soprattutto come direttore d'orchestra. Fra i violisti pi\u00f9 significativi della seconda generazione ceca vi fu Ladislav \u010cern\u00fd, allievo violinista di un assistente di \u0160ev\u010d\u00edk e poi passato alla viola dopo il termine del primo conflitto mondiale. Nel 1920 a Lubiana fu tra i fondatori del Quartetto di Praga, che influenz\u00f2 con la sua notevole conoscenza musicale e con il quale affront\u00f2 sempre repertorio nuovo e fresco. \u010cern\u00fd impiegava una viola anonima di scuola tedesca, poi passata a Josef Suk. Il suo stile musicale per alcuni aspetti antiquato non piaceva a molti musicisti di scuola inglese, ma era molto apprezzato da Hindemith, il quale ne fece la conoscenza nel 1922. Il compositore tedesco divenne uno stretto amico del violista ceco e gli dedic\u00f2 la sua sonata per viola sola op. 25 n. 1. Tra i contemporanei di \u010cern\u00fd, uno dei violisti cechi pi\u00f9 significativi \u00e8 stato Vincen\u010d Zahradnik, viola del Quartetto Ond\u0159\u00ed\u010dek e insegnante al Conservatorio di Praga. Anch'egli aveva, come \u010cern\u00fd, uno stile esecutivo a met\u00e0 strada tra la vecchia maniera e la tecnica moderna del XX secolo, e con il quartetto incise i pi\u00f9 significativi lavori di Dvo\u0159\u00e1k, Smetana, Nov\u00e1k e Jan\u00e1\u010dek.\nMentre a Praga prendeva forma una scuola violistica, a Brno si afferm\u00f2 una tradizione tecnica morava autonoma, influenzata dallo stile di Jan\u00e1\u010dek e improntata su una qualit\u00e0 sonora pi\u00f9 rude ed energica. Una formazione di successo nata in tale ambiente fu il Quartetto Moravo, fondato dal violista e compositore Josef Trkan. Alla sua prematura morte fu succeduto da Richard Kozderka, uno dei violisti pi\u00f9 influenti della scuola di Brno. Prima viola dell'orchestra della radio di Brno fino al 1955 e poi della Filarmonica di Stato fino al 1971, Kozderka \u00e8 stato un camerista molto attivo, col Quartetto Jan\u00e1\u010dek, poi col Quartetto di Brno, col Quartetto Moravo e con il Quartetto Zika, inoltre \u00e8 stato il primo violista ceco ad incidere i concerti di Milhaud e Walton. Il successore di Kozderka nel Quartetto Moravo fu Anton\u00edn Hyska, dedicatario di trenta composizioni e autore di diverse incisioni interessanti.\nNel secondo dopoguerra lo stile musicale sugli strumenti ad arco ha subito significativi mutamenti. I violisti hanno sensibilmente ridotto l'uso del portamento d'espressione, ascendente o discendente, che nelle precedenti generazioni era di impiego pressoch\u00e9 libero, ed \u00e8 notevolmente aumentata la presenza del vibrato, che nella scuola ceca ha per\u00f2 mantenuto una certa moderazione rispetto alla tendenza nel resto del mondo. Molti strumentisti cechi hanno inoltre studiato a Parigi in quel periodo, creando un legame stilistico con la Francia che sarebbe durato nei decenni successivi. Tra i violisti cechi di primo piano dell'epoca, V\u00e1clav Neumann, viola del Quartetto Smetana e poi direttore d'orchestra; Jaroslav Rybensky, primo violino del quartetto che pass\u00f2 temporaneamente, ma con estrema abilit\u00e0, alla viola dopo l'abbandono di Neumann; Hosef Kod'ousek, anch'egli quartettista e poi affermatosi come solista. Kod'ousek suonava una viola da 41\u00a0cm di Paulo Castello del 1776, ma anche strumenti contemporanei della stessa misura, e il suo modo di suonare aveva una grande potenza sonora temperata da un vibrato intenso, che lo avvicinava ai gusti delle scuole occidentali. Ha inciso molte composizioni, tra le quali il concerto di Stamitz, la Sinfonia Concertante di Mozart, le sonate di Martin\u016f, Clarke, Brahms e Hindemith.\nTra i violisti cechi pi\u00f9 importanti del secondo dopoguerra vi sono Milan \u0160kampa e Josef Suk, nipote del noto compositore omonimo. \u0160kampa \u00e8 stato allievo violinista di \u010cern\u00fd, che lo ha influenzato notevolmente, ed \u00e8 passato alla viola quando \u00e8 entrato nel Quartetto Smetana nel 1955. Suonava una Antonio e Girolamo Amati del 1616, oltre a strumenti moderni, e il suo suono aveva una gamma ricchissima di dinamiche e sonorit\u00e0 ben padroneggiate, con un uso moderato del vibrato. Effettu\u00f2 numerose incisioni ma non si dedic\u00f2 mai pienamente ad una carriera solistica, lavorando molto come camerista e come insegnante. Josef Suk ha collaborato con e \u0160kampa il Quartetto Smetana, eseguendo e incidendo in quintetto, e lo stesso \u0160kampa lo elogiava come uno dei pi\u00f9 grandi violisti. Suk era un abile violinista, ma era molto appassionato alla viola, alla quale ben si adattava il suo stile e il suo ricco vibrato e sulla quale riusciva a trovare una altrettanto ampia gamma di colori.\nNord America.\nNel XIX secolo la maggior parte dei musicisti americani provenivano dall'Europa, e i giovani americani andavano nel vecchio continente a studiare o perfezionarsi. Due musicisti il cui lavoro \u00e8 stato molto significativo per la viola, Anton\u00edn Dvo\u0159\u00e1k nella musica da camera e Ernest Bloch nelle composizioni a solo, si trasferirono e composero negli Stati Uniti d'America. Dopo il primo conflitto mondiale negli Stati Uniti nacquero due importanti scuole di musica che avevano una cattedra per la viola, la Eastman School of Music, la cui cattedra era stata affidata al russo Samuel Belov nel 1921, e il Curtis Institute of Music, che nel 1925 affid\u00f2 l'incarico a Louis Bailly, allievo di Th\u00e9ophile Laforge a Parigi. Belov era immigrato negli Stati Uniti nel 1905 e, terminati gli studi, suon\u00f2 come viola nell'Orchestra di Filadelfia, divenendo prima viola nel 1919 e insegnando presso il locale conservatorio. Alla Eastman form\u00f2 una delle migliori cattedre di viola americane, portando avanti una carriera musicale come solista e camerista. Bailly invece era emigrato in America nel 1919 per suonare nel Quartetto Flonzaley, e fu molto attivo negli Stati Uniti e in Canada con diverse formazioni musicali. Tenne un recital solistico a New York, probabilmente il primo in citt\u00e0, alla Town Hall il 28 marzo 1925. Dal 1925 al 1940 tenne la cattedra di viola al Curtis Insitute, dove form\u00f2 molti violisti americani di primo piano, tra i quali Virginia Majewski, Stephen Konkaks, Max Aronoff e Shepard Lehnoff.\nMolte scuole americane non crearono simili cattedre fino al secondo dopoguerra, ma nel periodo tra le due guerre mondiali negli Stati Uniti circolarono molti violisti al pi\u00f9 alto livello. Nelle orchestre scolastiche tuttavia i violisti scarseggiavano, cos\u00ec i violinisti furono spinti a suonare anche la viola per sopperire alla mancanza, ad opera di insegnanti e violisti come Joseph Maddy, fondatore del National Music Camp e promotore dell'insegnamento della viola nelle scuole pubbliche statunitensi.\nNel 1937 la NBC costitu\u00ec un'orchestra da affidare alla direzione di Arturo Toscanini, che aveva abbandonato l'Italia alla volta degli Stati Uniti, e tra le viole scrittur\u00f2 William Primrose, Nathan Gordon, Tibor Serly, Emanuel Vardi e altri violisti di alto livello. Molti violisti dell'orchestra ricoprirono poi incarichi nelle pi\u00f9 prestigiose orchestre e scuole americane. L'influenza individuale pi\u00f9 significativa \u00e8 stata sicuramente quella di Primrose, che ha insegnato al Curtis Institute. La sua carriera solistica alla viola \u00e8 stata una delle pi\u00f9 significative in assoluto, nonch\u00e9 come insegnante, e a lui sono stati dedicati la Primrose International Viola Competition (PIVC) e il Primrose International Viola Archive. La PIVC \u00e8 stata la prima competizione internazionale per viola, seguita dalla nascita di analoghi concorsi in Europa e Asia, tra i quali la Lionel Tertis International Viola Competition, la Maurice Vieux International Viola Competition e la Tokyo International Viola Competition.\nDopo la seconda guerra mondiale negli Stati Uniti vi fu una notevole ripresa artistica, nella quale le orchestre estesero le proprie stagioni concertistiche e i college aumentarono il numero e la variet\u00e0 delle cattedre. La maggior parte delle universit\u00e0 istitu\u00ec dei quartetti d'archi stabili, come il Berkshire String Quartet nell'Universit\u00e0 dell'Indiana, il Fine Arts String Quartet nell'Universit\u00e0 del Wisconsin o il Walden String Quartet nell'Universit\u00e0 dell'Illinois, e ai relativi violisti vennero affidate le cattedre di viola, con programmi strutturati e lauree specifiche per lo strumento.\nNel 1971 \u00e8 nata la Viola Research Society, fondata da Myron Rosenblum come sezione americana della Viola-Forschungsgellschaft, poi rinominata nel 1978 in American Viola Society (AVS). La AVS \u00e8 una delle pi\u00f9 importanti sezioni della International Viola Society, ha curato e cura un gran numero di pubblicazioni, congressi, competizioni e attivit\u00e0 di sostegno alla didattica della viola.\nScuola italiana.\nLa moderna esecuzione violistica in Italia ha le sue radici nel teatro d'opera, che nel paese ha mantenuto un livello di eccellenza, e nella qualit\u00e0 dei gruppi di musica da camera. Tra i solisti si sono affermati Renzo Sabatini, professore all'Accademia nazionale di Santa Cecilia, notevole esecutore sia alla viola sia alla viola d'amore; Giulio Pasquali, quartettista, solista e insegnante; Aurelio Arcidiacono, che oltre ad essere un notevole concertista \u00e8 stato compositore e autore di un trattato di storia della viola; Piero Farulli, viola del Quartetto Italiano e notevole didatta, fondatore della Scuola di musica di Fiesole; Tito Riccardi, anch'egli notevole camerista e insegnante, viola del Quartetto di Milano e del Sestetto Chigiano; Alfonso Ghedin, viola del Quartetto Beethoven e spalla nell'Orchestra sinfonica nazionale della RAI di Roma; Bruno Giuranna, solista di fama internazionale e insegnante all'Accademia Musicale Chigiana e al Conservatorio Santa Cecilia di Roma; Luigi Alberto Bianchi, quartettista e solista di fama mondiale, oltre che autore di biografie di strumentisti ad arco storici e di una monografia su Alessandro Rolla.\nScuola israeliana.\nLa scuola di viola israeliana deve buona parte del suo sviluppo a \u00d6d\u00f6n P\u00e1rtos, violinista, violista e compositore ungherese naturalizzato israeliano. Dopo una notevole carriera solistica in Europa, P\u00e1rtos si \u00e8 trasferito in Israele, dove ha scritto numerose composizioni per viola significative e ha insegnato, formando e influenzando buona parte della successiva generazione di violisti israeliani. Tra i suoi allievi vi sono stati Rivka Golani, virtuoso solista di fama internazionale; Uri Mayer, rumeno di nascita e trasferitosi dopo gli studi israeliani a New York e poi in Canada, che all'attivit\u00e0 di violista (\u00e8 stato prima viola dell'Orchestra filarmonica d'Israele, dell'American Symphony Orchestra e della Montreal Symphony Orchestra) ha affiancato quella di direttore d'orchestra; Ron Golan, trasferitosi poi in Svizzera e divenuto insegnante al Conservatoire de musique de Gen\u00e8ve.\nBulgaria e Ungheria.\nLa moderna scuola di viola bulgara nasce in buona parte dall'opera di Stephan Sugarev, che ricopr\u00ec anche la cattedra di viola presso l'Accademia musicale di Sofia, e con la sua attivit\u00e0 didattica influenz\u00f2 la successiva generazione di violisti bulgari. Tra i suoi allievi vi \u00e8 anche Zahari Tchavdarov, solista trasferitosi poi in Svezia.\nTra i principali solisti ungheresi del XX secolo si ricordano Gustav Szeredi-Saupe, e P\u00e1l Luk\u00e1s, insegnante all'Accademia musicale Franz Liszt."}
{"id": "5264261", "revid": "599013", "url": "https://it.wikipedia.org/wiki?curid=5264261", "title": "Sarasota Grand Prix 1978 - Singolare", "text": "Il singolare del torneo di tennis Sarasota Grand Prix 1979, facente parte della categoria Grand Prix, ha avuto come vincitore Tom\u00e1\u0161 \u0160m\u00edd che ha battuto in finale Nick Saviano 7-6, 0-6, 7-5."}
{"id": "5264262", "revid": "22475", "url": "https://it.wikipedia.org/wiki?curid=5264262", "title": "S. La nave di Teseo", "text": "S. La nave di Teseo \u00e8 un romanzo del 2013 scritto da Doug Dorst e concepito da J. J. Abrams. Definito un esperimento letterario, il romanzo \u00e8 inusuale nel suo formato, presentato come una storia dentro una storia. \nDescrizione.\n\"S.\" \u00e8 presentato come una forma fittizia di romanzo intitolato \"La nave di Teseo\", scritto da un elusivo scrittore dal nome V. M. Straka e pubblicato nel 1949. Il libro \u00e8 contenuto in una scatola di cartone nero dal titolo \"S.\" e solo su questa scatola vengono menzionati gli scrittori; nel libro contenuto nella scatola non ci sono riferimenti n\u00e9 ad Abrams n\u00e9 a Dorst n\u00e9 al reale editore.\nTogliendo il libro dalla scatola nero \"S.\" \u00e8 fatto apposta per sembrare un libro a s\u00e9 stante, col titolo \"La nave di Teseo\" e l'autore \"V. M. Straka\" del 1949 preso in prestito e mai restituito dalla biblioteca \"Laguna Verde High School\". Le pagine sono invecchiate e ingiallite e ci sono segni di timbri della biblioteca sul retro della copertina posteriore. Sul dorso c'\u00e8 un'etichetta della biblioteca.\nTrama.\nIl romanzo pu\u00f2 essere letto da solo nella sua interezza. Presentato come il diciannovesimo libro e romanzo finale di Straka, \"La nave di Teseo\" racconta la storia di un personaggio che soffre di amnesia in uno strano viaggio alla scoperta di se stesso. L'enigmatica vita e morte di Straka sono considerate letteralmente un grande mistero avvolto da teorie della cospirazione e rivendicazioni di spionaggio e assassinio. La sua identit\u00e0 \u00e8 oggetto di dibattito come evidenziato dalla prefazione di F.X. Caldeira, il traduttore scelto da Straka per molti dei suoi libri incluso \"La nave di Teseo\". Nemmeno Caldeira ha mai incontrato Straka faccia a faccia.\nEric \u00e8 un dottorando caduto in disgrazia nonch\u00e9 espulso dall'universit\u00e0 che ha passato la vita a studiare Straka e le sue opere letterarie. Jen \u00e8 una studentessa universitaria che sta contemplando il prossimo passo della sua vita. I due ragazzi si passano il libro \"La nave di Teseo\", scrivendo note a margine per portare avanti una discussione sull'autore. I protagonisti sperano di risolvere il mistero dell'identit\u00e0 di Straka prima del professore Moody, che avrebbe rubato la ricerca di Eric spacciandola per propria. Non tutte le note si presentano in ordine cronologico ma usano colori e stili di scrittura diversi. Inoltre si denota il dialogo tra i due e come loro cambiano dopo aver riletto il romanzo. Cartoline, lettere scritte a mano, mappe e articoli fotocopiati e estratti sono fisicamente piegati e inseriti tra le pagine rilegate del libro man mano che Jen e Eric forniscono prove e indizi mentre si scambiano il libro dalla biblioteca.\nSviluppo.\n\"S.\" \u00e8 una collaborazione tra il produttore J. J. Abrams, che ebbe l'idea per il libro, e lo scrittore Doug Dorst. Abrams asser\u00ec che l'idea gli venne quando trov\u00f2 un libro su una panchina con l'iscrizione: \"a chi trova questo libro si prega di leggerlo e portare il libro da qualche parte e lasciarlo in modo che qualcun altro lo possa leggere\". Dorst ha dichiarato che la sua idea per il concetto centrale della storia viene dall'aver letto circa l'attribuzione delle opere di Shakespeare e la controversia di B. Traven.\nGli autori di proposito hanno voluto intendere che il libro \u00e8 un oggetto fisico; Abrams afferma che \"il punto \u00e8 proprio possederlo fisicamente\". Un critico ha definito \"S.\" una buona motivazione a pagare un extra per il libro fisico, in modo da poter \"\"possedere meraviglie che non possono essere traslate in digitale\".\""}
{"id": "5264263", "revid": "1592097", "url": "https://it.wikipedia.org/wiki?curid=5264263", "title": "Nikolai Ivanovich Tarasov", "text": ""}
{"id": "5264264", "revid": "599013", "url": "https://it.wikipedia.org/wiki?curid=5264264", "title": "Jeff Durgan", "text": "Carriera.\nClub.\nFormatosi calcisticamente nella rappresentativa dello Stadium High School, nel 1979 viene ingaggiato dal New York Cosmos. Con i Cosmos esord\u00ec in campionato nella stagione 1980, vincendo la NASL ed il titolo individuale di miglior esordiente stagionale.\nLa stagione seguente Durgan ed i Cosmos raggiunsero nuovamente la finale della NASL, perdendola contro i Chicago Sting. I Cosmos tornarono alla vittoria della NASL nella stagione 1982.\nNella stagione 1983 pass\u00f2 al Team America con cui ottenne l'ultimo posto della Southern Division.\nNella stagione 1984, l'ultima della NASL, Durgan torn\u00f2 al Cosmos, ottenendo il terzo posto della Eastern Division, non riuscendo ad accedere ai play off.\nChiusa l'esperienza nella NASL, Durgan venne ingaggiato dal Seattle Storm, militante nella Western Soccer Alliance.\nNazionale.\nDurgan indoss\u00f2 la maglia degli USA tra il 1983 ed il 1985. Nel 1984 partecipa al torneo calcistico dei Giochi della XXIII Olimpiade, ove non supera la fase a gironi."}
{"id": "5264265", "revid": "599013", "url": "https://it.wikipedia.org/wiki?curid=5264265", "title": "Sarasota Grand Prix 1978 - Doppio", "text": "Il doppio del torneo di tennis Sarasota Grand Prix 1979, facente parte della categoria Grand Prix, ha avuto come vincitori Colin Dowdeswell e Geoff Masters che hanno battuto in finale Byron Bertram e Bernie Mitton 2-6, 6-3, 6-2."}
{"id": "5264266", "revid": "1573940", "url": "https://it.wikipedia.org/wiki?curid=5264266", "title": "Newtonia fanovanae", "text": "La newtonia di Fanovana (\"Newtonia fanovanae\" ) \u00e8 un uccello della famiglia Vangidae, endemico del Madagascar.\nDescrizione.\n\u00c8 un uccello passeriforme di piccola taglia, lungo circa 12\u00a0cm. Il piumaggio \u00e8 bruno sul dorso, con corona e guance grigiastre, e parti inferiori biancastre, con strie di colore arancio chiaro ai lati del torace. La coda \u00e8 rossastra alla base. Il becco \u00e8 nero nella parte superiore, grigiastro in quella inferiore.\nBiologia.\n\u00c8 una specie insettivora che forma stormi misti con altre specie di passeracei. Le sue abitudini riproduttive non sono note.\nDistribuzione e habitat.\nLa specie \u00e8 frammentariamente distribuita nelle foreste pluviali di bassa quota del versante orientale del Madagascar, al di sotto degli 800\u00a0m di altitudine.\nConservazione.\nLa \"IUCN Red List\" classifica \"Newtonia fanovanae\" come specie vulnerabile.\nParte del suo areale ricade all'interno di aree protette quali la riserva speciale di Ambatovaky, il parco nazionale di Andohahela, la riserva speciale di Anjanaharibe Sud, il parco nazionale di Marojejy e il parco nazionale di Zahamena."}
{"id": "5264267", "revid": "181059", "url": "https://it.wikipedia.org/wiki?curid=5264267", "title": "Senemut", "text": ""}
{"id": "5264272", "revid": "287204", "url": "https://it.wikipedia.org/wiki?curid=5264272", "title": "Mah\u014d sens\u014d", "text": " \u00e8 una serie di light novel scritta da Hisashi Suzuki ed illustrata da Lunalia, pubblicata in dodici volumi da Media Factory, sotto l'etichetta MF Bunko J, tra novembre 2011 e settembre 2015. Un adattamento manga di Y\u016b Ibuki \u00e8 stato serializzato sul \"Monthly Comic Gene\" di Media Factory dal 15 aprile 2013 al 15 giugno 2015. Un adattamento anime di dodici episodi, prodotto dalla Madhouse, \u00e8 stato trasmesso in Giappone tra il 9 gennaio e il 27 marzo 2014.\nTrama.\nTakeshi Nanase \u00e8 un normale liceale che un giorno trova svenuta per terra nel campus della scuola Mui Aiba, una ragazza dall'uniforme scolastica mai vista prima d'ora. Al risveglio, Mui rivela a Takeshi di essere una maga, chiedendogli scusa per aver trasformato per errore in un mago pure lui. Takeshi scoprir\u00e0 infatti che in realt\u00e0 esistono due mondi: quello degli umani e quello dei maghi.\nMedia.\nLight novel.\nLa serie \u00e8 stata scritta da Hisashi Suzuki con le illustrazioni di Lunalia. Il primo volume \u00e8 stato pubblicato dalla Media Factory, sotto l'etichetta MF Bunko J, il 25 novembre 2011, mentre l'ultimo il 25 settembre 2015.\nManga.\nL'adattamento manga di Y\u016b Ibuki \u00e8 stato serializzato sulla rivista \"Monthly Comic Gene\" della Media Factory dal 15 aprile 2013 al 15 giugno 2015. Sei volumi \"tank\u014dbon\" sono stati pubblicati tra il 27 settembre 2013 e il 27 agosto 2015.\nAnime.\n\"Mah\u014d sens\u014d\" \u00e8 uno dei cinque adattamenti anime annunciati al festival scolastico estivo della Media Factory il 28 luglio 2013. La serie televisiva, prodotta dalla Madhouse e diretta da Y\u016bz\u014d Sat\u014d, \u00e8 andata in onda dal 9 gennaio al 27 marzo 2014. Le sigle di apertura e chiusura sono rispettivamente di Y\u016bka Nanri e \"Born To Be\" di Nano. In America del Nord i diritti di distribuzione digitale ed home video sono stati acquistati dalla Sentai Filmworks, mentre negli Stati Uniti, Canada, Regno Unito, Irlanda, Sudafrica, Australia e Nuova Zelanda gli episodi sono stati trasmessi in streaming, in contemporanea col Giappone, da Crunchyroll."}
{"id": "5264281", "revid": "107831", "url": "https://it.wikipedia.org/wiki?curid=5264281", "title": "Guillermo Rigondeaux", "text": "Ha vinto la medaglia d'oro alle Olimpiadi estive 2000 e 2004 nella categoria pesi gallo (54\u00a0kg). \u00c8 stato sette volte (2000-06) campione nazionale di Cuba nei pesi gallo. Vanta un record amatoriale di circa 475 combattimenti con dodici sconfitte. Nel 2009, all'et\u00e0 di 29 anni, passa al professionismo, dove rimane imbattuto. Con 17 incontri tutti vinti, di cui 11 per KO, \u00e8 campione del mondo WBA e WBO dei pesi super gallo, nonch\u00e9 campione del mondo di categoria per la rivista \"The Ring\".\nIl 21 Novembre 2015 Rigondeaux sconfigge Drian Fancisco (28-3-1, 22 KOs) per decisione unanime (97-93, 100-90 twice), al Mandalay Bay Events Centre di Las Vegas.\nIl 9 Dicembre 2017 perde il match contro Lomachenko per abbandono alla sesta ripresa per un infortunio alla mano.\nRigondeaux vs. Dickens.\nIl 16 luglio 2016 Rigondeaux combatte per la prima volta nel Regno Unito per difendere il titolo mondiale Wba dei super bantamweight contro Jazza Dickens, all'Ice Arena di Cardiff. Rigondeaux mantiene la cintura sconfiggendo Dickens in 2 round. Jazza Dickens si ritira dopo che un sinistro di Rigondeaux gli ha fratturato la mascella."}
{"id": "5264282", "revid": "31886", "url": "https://it.wikipedia.org/wiki?curid=5264282", "title": "Pothaeus armatus", "text": ""}
{"id": "5264288", "revid": "767487", "url": "https://it.wikipedia.org/wiki?curid=5264288", "title": "Francesco Pellos", "text": " Nel 1492 pubblic\u00f2 a Torino un'opera che testimonia lo stato dell'arte dell'aritmetica del tempo. Si sa poco altro di lui."}
{"id": "5264290", "revid": "1075114", "url": "https://it.wikipedia.org/wiki?curid=5264290", "title": "Francesco Pellizzati", "text": ""}
{"id": "5264291", "revid": "31886", "url": "https://it.wikipedia.org/wiki?curid=5264291", "title": "Pothaeus", "text": ""}
{"id": "5264292", "revid": "1543377", "url": "https://it.wikipedia.org/wiki?curid=5264292", "title": "Divinit\u00e0 della fertilit\u00e0", "text": "Una divinit\u00e0 della fertilit\u00e0 \u00e8 un Dio o (prevalentemente) una Dea della mitologia che vengono associati con tutto quel che concerne l'ambito della fertilit\u00e0, dalla gravidanza alla nascita degli esseri umani, ma anche in ambito animale e vegetale. In alcuni casi, queste divinit\u00e0 sono direttamente e strettamente legate alla sessualit\u00e0, in altri invece incarnano pi\u00f9 semplicemente alcuni degli attributi ad essa correlati; vari rituali per la fertilit\u00e0 possono accompagnare il loro culto.\nGli antichi reperti archeologici conosciuti come veneri paleolitiche, si \u00e8 suggerito possano essere rappresentazioni della dea della fertilit\u00e0 risalenti al Paleolitico.\nSimbolismo.\nIn moltissime culture praticanti il politeismo esistono divinit\u00e0 della fertilit\u00e0, solitamente note come Dee. Nei miti che circondano queste figure divine vi sono anche i germi dell'interpretazione temporale della vita, la nascita e la morte e la spiegazione del ciclo delle stagioni. Le immagini dei simboli femminili sono spesso caratterizzate da fianchi larghi e grandi seni. Simboli di fertilit\u00e0 maschile sono invece talvolta itifallici. Anche gli animali fertili notevoli come il gatto in alcune culture simboleggiano la fertilit\u00e0.\nOltre all'uovo, anche la cornucopia, la melagrana e i semi delle piante in generale sono oggetti simbolici di fertilit\u00e0.\nAppendice.\nNell'agiologia cattolica.\nIl cattolicesimo \u00e8 una religione monoteista e, come tale, i suoi santi non sono in alcun caso considerati come divinit\u00e0; possono per\u00f2 essere intesi come patroni e protettori di particolari attivit\u00e0 della vita quotidiana. Vedere intercessione dei santi e agiografia per i dettagli su questi aspetti della dottrina cattolica."}
{"id": "5264293", "revid": "1573940", "url": "https://it.wikipedia.org/wiki?curid=5264293", "title": "Pectocaris spatiosa", "text": "Pectocaris spatiosa \u00e8 un artropode estinto, forse appartenente ai crostacei. Visse nel Cambriano medio (circa 516-513 milioni di anni fa) e i suoi resti fossili sono stati ritrovati in Cina.\nDescrizione.\nQuesto animale era lungo circa 9 centimetri e alto fino a 5 centimetri, e rappresenta uno dei pi\u00f9 grandi artropodi della fauna di Chengjiang. Il carapace era allungato e anteriormente si restringeva leggermente. Erano presenti due occhi composti che sporgevano dalla parte anteriore del carapace, e in alcuni fossili sono stati ritrovati anche ritratti all'interno. Nella parte anteriore della testa vi erano antenne annulate, mentre dietro era presente l'intestino. \nIl carapace racchiudeva 53 segmenti, associati ad appendici biramate. Sembra che ogni endopodo fosse lungo e stretto e consistesse di molti podomeri. Gli esopodi, invece, erano dotati di setole delicate. I quattro segmenti posteriori erano leggermente pi\u00f9 lunghi e sembra fossero sprovvisti di appendici. Dalla parte posteriore del carapace si estendeva parte del tronco, che comprendeva molti segmenti corti, e un lungo telson terminante in un paio di rami simili a lame.\nPaleobiologia.\nPectocaris era probabilmente un nuotatore, ma non \u00e8 chiaro il suo modo di nutrirsi.\nClassificazione.\n\"Pectocaris spatiosa\" \u00e8 stato descritto per la prima volta nel 1999, sulla base di alcuni fossili provenienti dalla famosa fauna di Chengjiang, nello Yunnan. Nella descrizione originale (Hou, 1999) questo animale \u00e8 stato attribuito a una famiglia a s\u00e9 stante (Pectocarididae) ed \u00e8 stato avvicinato ai branchiopodi. Il carapace di forma allungata ricorda quello di Odaraia del giacimento di Burgess Shale e di Vladicaris della Repubblica Ceca. Tuttavia, analisi pi\u00f9 recenti (Budd, 2002) hanno indicato che \"Pectocaris\" potrebbe essere un rappresentante dello \"stem group\" Euarthropoda, in una posizione filogenetica affine a quella di \"Fuxianhuia\". Altri studi (Hou et al., 2004) hanno indicato \"Pectocaris\" come un possibile rappresentante arcaico dei crostacei branchiopodi."}
{"id": "5264294", "revid": "22356", "url": "https://it.wikipedia.org/wiki?curid=5264294", "title": "Pectocaris", "text": ""}
{"id": "5264297", "revid": "73843", "url": "https://it.wikipedia.org/wiki?curid=5264297", "title": "Rovacchia", "text": "Il Rovacchia \u00e8 un torrente del medio basso appennino parmense che scorre interamente in provincia di Parma, affluente di destra del torrente Stirone.\nCorso del torrente.\nIl Rovacchia nasce dal monte Predella vicino alla localit\u00e0 Vascelli nel comune di Salsomaggiore Terme ad una quota di 460 m slm. Dopo aver raccolto le acque di alcuni piccoli fossi, scorre in direzione nord est all'interno di una valletta boscata nel primissimo tratto, ben presto tuttavia, la copertura arborea lascia il posto al coltivo tanto che gi\u00e0 alla confluenza del primo affluente di destra, il rio Granelli, non rimane che un bosco ripale addossato alle sponde del torrente. Dopo aver lambito la localit\u00e0 di Tabiano Terme, il torrente riceve da destra il rio Vaccarosa prima e il rio Stazzano poi, mentre da sinistra riceve rio Borelli all'altezza della frazione di Longone. Da questo punto in poi il Rovacchia scorre con andamento decisamente meandreggiante all'interno della valle ricevendo in sinistra il rio Gambarato e in destra il rio Cogolonchio, quindi, giunto in prossimit\u00e0 dell'abitato di Cabriolo, piega ad est ricevendo il rio Siccomonte in destra per poi dirigersi nuovamente verso nord sino all'intersezione con la via Emilia che avviene all'altezza di Coduro, alle porte di Fidenza che rimane ad ovest del torrente. Passata la via Emilia il corso del Rovacchia prosegue verso nord est ricevendo all'altezza della localit\u00e0 Molinazzo sia il torrente Rovacchiotto, che il suo principale affluente il torrente Parola, iniziando a segnare il confine comunale fra Fidenza e Fontanellato prima e Fontanellato e Soragna poi, interseca la A1 nei pressi di Toccalmatto di Fontanellato e la provinciale fra Soragna e Fontanellato in localit\u00e0 ponte di Rovacchia. Poco a valle della provinciale inizia a scorrere incassato fra due alte arginature segnando il confine fra i comuni di Soragna e San Secondo Parmense sino alla confluenza nel suo referente idraulico: il torrente Stirone che avviene in localit\u00e0 La Valle di San Secondo Parmense.\nRegime idrologico.\nIl torrente Rovacchia \u00e8 un torrente della zona collinare dell'appennino e come tale il suo regime idrologico risente fortemente delle precipitazioni: a fronte quindi di magre estive pronunciate durante le quali arriva quasi ad essere completamente in secca, si evidenziano piene improvvise ed impetuose nel periodo primaverile e soprattutto autunnale. La portata di colmo calcolata con un tempo di ritorno di 20 anni nella sua confluenza con lo Stirone risulta essere di 187 m3/s, la portata di colmo massima rilevata a Toccalmatto \u00e8 stata di 127 m3/s a partire dall'inizio rilevazioni nel 2003, la portata media risulta invece essere, sempre nella stessa sezione, di 1.1 m3/s, il massimo livello idrometrico raggiunto \u00e8 di 4.53 m."}
{"id": "5264299", "revid": "1272592", "url": "https://it.wikipedia.org/wiki?curid=5264299", "title": "Cogo (disambigua)", "text": ""}
{"id": "5264300", "revid": "767487", "url": "https://it.wikipedia.org/wiki?curid=5264300", "title": "K\u00e1roly K\u0151v\u00e1g\u00f3", "text": "Carriera.\nGioc\u00f2 per la maggior parte della sua carriera nell'Ujpest, con cui vinse 3 campionati ungheresi (1929\u201330, 1930\u201331, 1932\u201333) ed 1 Coppa Mitropa (1929)."}
{"id": "5264301", "revid": "1573940", "url": "https://it.wikipedia.org/wiki?curid=5264301", "title": "Combinivalvula chengjiangensis", "text": "Combinivalvula chengjiangensis \u00e8 un artropode estinto, di incerta classificazione sistematica. Visse nel Cambriano inferiore (circa 520 milioni di anni fa) e i suoi resti fossili sono stati ritrovati a Chengjiang, in Cina.\nDescrizione.\nQuesto animale possedeva un carapace lungo circa 1,5 centimetri, compatto e fortemente grinzoso. Ci\u00f2 significa che, nell'animale in vita, il carapace era probabilmente sottile e non mineralizzato. Il carapace era di forma allungata e rigonfio. Sembra che fosse pi\u00f9 ampio e profondo nella parte anteriore; un solco mediano delimitava i due lati del carapace, ma solo posteriormente (una caratteristica che aiuta a identificare i fossili di questa specie, anche quando sono fortemente distorti). Ci\u00f2 implica inoltre che il carapace non era in grado di aprirsi e chiudersi. Le parti molli dell'animale sono poco note; due grandi macchie nei fossili, presenti anteriormente, indicano la presenza di grandi occhi. Vi erano poi almeno tre tergiti lunghe e strette che si estendevano posteriormente al carapace.\nClassificazione.\nDescritto per la prima volta nel 1987, \"Combinivalvula chengjiangensis\" \u00e8 un artropode poco conosciuto, dalle parentele non chiare. Secondo alcuni studi (Hou et al., 1999) questo animale potrebbe essere affine a \"Waptia\", un altro artropode arcaico ritrovato in Cina e in Nordamerica, a causa principalmente del carapace rigonfio da cui sporge parte del tronco. Le proporzioni del carapace, tuttavia, indicano che le parentele con \"Waptia\" potrebbero non essere cos\u00ec strette."}
{"id": "5264302", "revid": "22356", "url": "https://it.wikipedia.org/wiki?curid=5264302", "title": "Combinivalvula", "text": ""}
{"id": "5264305", "revid": "300067", "url": "https://it.wikipedia.org/wiki?curid=5264305", "title": "Dike Basket Napoli 2014-2015", "text": "Questa voce raccoglie le informazioni riguardanti la Dike Basket Napoli nelle competizioni ufficiali della stagione 2014-2015.\nVerdetti stagionali.\nCompetizioni nazionali\nStagione.\nLa stagione 2014-2015 della Dike Basket Napoli, sponsorizzata \"Saces Mapei Coconuda\", \u00e8 la prima che disputa in Serie A1 femminile."}
{"id": "5264306", "revid": "1543377", "url": "https://it.wikipedia.org/wiki?curid=5264306", "title": "Madina-Oula", "text": "Madina-Oula \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di Kindia."}
{"id": "5264309", "revid": "767487", "url": "https://it.wikipedia.org/wiki?curid=5264309", "title": "Societ\u00e0 per l'Educazione Fisica Torres 1970-1971", "text": "Questa voce raccoglie le informazioni riguardanti la Societ\u00e0 per l'Educazione Fisica Torres nelle competizioni ufficiali della stagione 1970-1971."}
{"id": "5264310", "revid": "1543377", "url": "https://it.wikipedia.org/wiki?curid=5264310", "title": "Mambia", "text": "Mambia \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di Kindia.\nNote.\n "}
{"id": "5264311", "revid": "767487", "url": "https://it.wikipedia.org/wiki?curid=5264311", "title": "Johannes Sch\u00f6ner", "text": " \nBiografia.\nCome \"mathematicus\" cinquecentesco, fu allo stesso tempo prete, astronomo, astrologo, geografo, cosmografo, cartografo, matematico, produttore di mappamondi e strumenti scientifici, editore e redattore di testi scientifici.\nAl tempo, era rinomato in Europa per i suoi innovativi mappamondi nonch\u00e9 come cosmografo e astrologo. \u00c8 oggi prevalentemente ricordato in quanto il suo lavoro prepar\u00f2 il terreno per il \"De revolutionibus\" di Copernico (Norimberga, 1543).\nIl suo volto compariva nella banconota da 1.000 marchi tedeschi fino al 1988."}
{"id": "5264312", "revid": "287204", "url": "https://it.wikipedia.org/wiki?curid=5264312", "title": "Augustin Gensse", "text": "Ha raggiunto il suo pi\u00f9 alto ranking nel singolo il 7 maggio 2012, con la 139\u00aa posizione, mentre nel doppio ha raggiunto il 126\u00ba posto il 16 giugno 2008."}
{"id": "5264313", "revid": "1494169", "url": "https://it.wikipedia.org/wiki?curid=5264313", "title": "Zongo", "text": ""}
{"id": "5264314", "revid": "110157", "url": "https://it.wikipedia.org/wiki?curid=5264314", "title": "Venus (Florida)", "text": "Venus (IPA: ) \u00e8 un'area non incorporata nella contea di Highlands, in Florida.\nIl Venus Project vi ha posto il centro di ricerca, da cui deriva il nome dell'organizzazione.\nIl 24 giugno 2012 fu colpita da un uragano, che caus\u00f2 la morte di una persona e danni alle propriet\u00e0."}
{"id": "5264315", "revid": "1075114", "url": "https://it.wikipedia.org/wiki?curid=5264315", "title": "Johann Sch\u00f6nner", "text": ""}
{"id": "5264316", "revid": "1075114", "url": "https://it.wikipedia.org/wiki?curid=5264316", "title": "Johann Schoener", "text": ""}
{"id": "5264317", "revid": "1075114", "url": "https://it.wikipedia.org/wiki?curid=5264317", "title": "Jean Sch\u00f6nner", "text": ""}
{"id": "5264318", "revid": "1075114", "url": "https://it.wikipedia.org/wiki?curid=5264318", "title": "Joan Schoenerus", "text": ""}
{"id": "5264319", "revid": "1543377", "url": "https://it.wikipedia.org/wiki?curid=5264319", "title": "Molota", "text": "Molota \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di Kindia."}
{"id": "5264320", "revid": "1543377", "url": "https://it.wikipedia.org/wiki?curid=5264320", "title": "Jean Stengers", "text": " \u00c8 stato professore presso l'Universit\u00e9 libre de Bruxelles.\nBiografia.\nStudente precoce e brillante, Jean Stengers intraprende gli studi universitari presso l'Universit\u00e9 libre de Bruxelles nel 1939, all'et\u00e0 di diciassette anni. Due anni pi\u00f9 tardi pubblica il suo primo articolo scientifico sul periodico \"Revue Belge de Philologie et d'Histoire\". Nel 1948 discute la sua tesi di dottorato, redatta sotto la direzione del professore Paul Bonenfant, sui fondamenti storici del sentimento nazionale belga.\n\u00abIn questo periodo, ricorda la storica Ginette Kurgan-van Hentenryk, si manifesta lo stupefacente eclettismo dei suoi interessi, accompagnato da un approccio rigoroso stimolato dalla sua formazione medievalista\u00bb. Dal 1949, Jean Stengers impartisce il corso di storia coloniale in qualit\u00e0 di supplente del professore Franz Van Kalken, al quale succeder\u00e0 nel 1951 relativamente a tutti gli insegnamenti di storia contemporanea da costui impartiti.\nPromosso professore ordinario nel 1954, all'et\u00e0 di trentadue anni, Jean Stengers partecipa alla fondazione dell'Istituto di storia del cristianesimo e, nel 1967, prende il posto di Guillaume Jacquemyns alla direzione del seminario di storia contemporanea. Bench\u00e9 risulti impossibile passare in rassegna i suoi numerosi lavori, si pu\u00f2 quantomeno affermare che la reputazione scientifica di Jean Stengers si sia costruita al principio sulla storia coloniale belga. Il suo lavoro \"Congo, Mythes et r\u00e9alit\u00e9s \"(in italiano: Congo, miti e realt\u00e0)\", \"pubblicato nel 1989 ha segnato un momento importante nella sua carriera.\nAltre opere fondamentali della sua produzione sono \"L'action du roi en Belgique depuis 1831\", \"Pouvoir et influence: essai de typologie des modes d'action du roi\" o ancora \"Vertiges de l'historien, \"un'opera sul caso e il suo ruolo nella ricerca storica e l'avvicendarsi di alcuni eventi, che testimonia la preoccupazione di Jean Stengesr per il metodo.\nJean Stengers era il padre della storica della scienza ed epistemologa Isabelle Stengers.\n\u00c8 stato un critico delle opere di Adam Hochschild."}
{"id": "5264321", "revid": "1543377", "url": "https://it.wikipedia.org/wiki?curid=5264321", "title": "Samayah", "text": "Samayah \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di Kindia."}
{"id": "5264322", "revid": "742538", "url": "https://it.wikipedia.org/wiki?curid=5264322", "title": "Yunnanocephalus", "text": "Lo yunnanocefalo (gen. Yunnanocephalus) \u00e8 un artropode estinto, appartenente ai trilobiti. Visse nel Cambriano inferiore (circa 520-515 milioni di anni fa) e i suoi resti fossili sono stati ritrovati in Cina.\nDescrizione.\nQuesto animale era di piccole dimensioni, e solitamente era lungo pochi centimetri. Le antenne erano quasi parallele nel punto della loro origine al margine dello scudo cefalico, per poi divergere fortemente e assottigliarsi. Le appendici biramate (presenti sia nel cephalon che nel thorax) non sono ben conosciute.\nLo scudo cefalico possedeva un margine arrotondato, con una glabella smussata anteriormente assottigliata, con lati dritti e un lobo frontale smussato e solchi deboli o assenti. Il campo preglabellare era leggermente pi\u00f9 lungo del margine anteriore. Gli occhi erano relativamente piccoli e la cresta ottica spesso era bilobata. Le suture facciali erano quasi parallele, o al massimo convergevano debolmente anteriormente; posteriormente, invece, decorrevano obliquamente fino a intersecare una piccola spina interguanciale all'interno di una regione guanciale arrotondata. L'ipostoma era probabilmente connesso alla continuazione ventrale del margine anteriore grazie a piastre rostrali a forma di plettro. Il thorax era composto da quattordici segmenti, dotati di lobi laterali (tranne l'ultimo) e con spine marginali corte e robuste. Era presente inoltre un nodo mediano su gran parte degli anelli assiali. Lo scudo caudale era molto piccolo e consisteva principalmente in un asse rettangolare con due anelli assiali incompleti e una prominenza ventrale sotto la parte posteriore. L'area dei fianchi era minuscola e subtriangolare.\nClassificazione.\nI fossili di questo animale, provenienti da varie zone della Provincia di Yunnan, vennero descritti per la prima volta da Mansuy nel 1912, ma solo nel 1936 Kobayashi attribu\u00ec questi resti al nuovo genere Yunnanocephalus. La specie pi\u00f9 nota \u00e8 Y. yunnanensis, ritrovata tra l'altro anche nel famoso giacimento di Chengjiang.\nYunnanocephalus appartiene al gruppo dei redlichidi, un gruppo di trilobiti piuttosto primitivo e tipico del Cambriano."}
{"id": "5264324", "revid": "329581", "url": "https://it.wikipedia.org/wiki?curid=5264324", "title": "Galasso di Matteo Piva", "text": ""}
{"id": "5264329", "revid": "1543377", "url": "https://it.wikipedia.org/wiki?curid=5264329", "title": "Sougu\u00e9ta", "text": "Sougu\u00e9ta \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di Kindia."}
{"id": "5264335", "revid": "767487", "url": "https://it.wikipedia.org/wiki?curid=5264335", "title": "Lajos B\u00e1nyai", "text": "Carriera.\nLa sua carriera da calciatore si svolse nell'MTK Budapest, societ\u00e0 con la quale vinse il titolo di campione ungherese nel 1907-1908.\nAllen\u00f2 poi diverse squadre in Germania, prima di tornare in patria dove sedette sulle panchine di Bastya, Sabaria, Ph\u00f6bus e, soprattutto, \u00dajpest. Con questi ultimi si aggiudic\u00f2 2 campionati ungheresi (1929\u201330, 1930\u20131931), Coppa dell'Europa Centrale 1929 e Coupe des Nations 1930.\nFu fra le vittime dell'Olocausto"}
{"id": "5264337", "revid": "287204", "url": "https://it.wikipedia.org/wiki?curid=5264337", "title": "Justus Christian Loder", "text": "Carriera.\nFiglio di John Loder, un pastore di origine tedesca, nel 1777 Loder conseguito il dottorato di medicina presso l'Universit\u00e0 di G\u00f6ttingen e l'anno successivo \u00e8 stato nominato professore di chirurgia e anatomia presso l'Universit\u00e0 di Jena, incarico che avrebbe mantenuto per i successivi 25 anni. \nA Jena \u00e8 stato responsabile per la creazione del reparto di maternit\u00e0. Tra il 1780 e il 1781, a spese del duca di Weimar, viaggi\u00f2 in Francia, Inghilterra e Paesi Bassi, un viaggio durante il quale fece la conoscenza di numerosi medici e scienziati come Louis-Jean-Marie Daubenton, Jean-Louis Baudelocque, F\u00e9lix Vicq d'Azyr e John Hunter.\nNel 1803 si \u00e8 trasferito all'Universit\u00e0 di Halle, dove ha fondato una clinica di ostetricia. Dopo la chiusura dell'Universit\u00e0 di Halle da parte di Napoleone nel 1806, divenne medico personale della famiglia reale prussiana a K\u00f6nigsberg. In seguito si \u00e8 trasferito in Russia, dove nel 1810 divenne medico personale dello zar Alessandro I. Tra il 1814 e il 1817 \u00e8 stato il responsabile dell'ospedale militare di Mosca.\nMorte.\nMor\u00ec il 16 aprile 1832 a Mosca. Dal 1794 al 1803 pubblic\u00f2 il \"Tabulae anatomicae\", un'opera che conteneva una collezione completa di illustrazioni anatomiche del corpo umano. Il lavoro \u00e8 stato uno dei pi\u00f9 grandi e dei pi\u00f9 completi atlanti anatomici nel suo tempo. Durante la sua carriera, Loder mantenuto amicizie con Christoph Wilhelm Hufeland e Johann Wolfgang von Goethe."}
{"id": "5264341", "revid": "767487", "url": "https://it.wikipedia.org/wiki?curid=5264341", "title": "T\u00e9lim\u00e9l\u00e9", "text": "T\u00e9lim\u00e9l\u00e9 \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5264343", "revid": "729019", "url": "https://it.wikipedia.org/wiki?curid=5264343", "title": "Associazione Sportiva Calcio Viareggio 1970-1971", "text": "Questa voce raccoglie le informazioni riguardanti l'Associazione Sportiva Calcio Viareggio nelle competizioni ufficiali della stagione 1970-1971."}
{"id": "5264345", "revid": "1543377", "url": "https://it.wikipedia.org/wiki?curid=5264345", "title": "Bourouwal", "text": "Bourouwal \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5264347", "revid": "1305772", "url": "https://it.wikipedia.org/wiki?curid=5264347", "title": "Tiziana Di Masi", "text": "Biografia.\nInizia la carriera nel 1998, alternando l'attivit\u00e0 di attrice scritturata con spettacoli sul recupero della memoria storica. Contemporaneamente, dal 2000 al 2007, porta avanti un'intensa attivit\u00e0 autoprodotta di teatro ragazzi.\nDal 2007 al 2009 si spinge nell'ambito gastronomico con produzioni innovative legate alla cultura e alla storia del cibo, con Massimo Montanari e Carlo Lucarelli. Nel 2008 porta in scena, con la chef Aurora Mazzucchelli e la maitre Benedetta De Pr\u00e0, \"Escargot e... brachetto!?!, prima commedia sull'alta cucina interpretata da sole donne.\nDal 2008, Tiziana Di Masi indirizza il proprio teatro civile verso la promozione attiva di una cultura della legalit\u00e0, collaborando con il giornalista d'inchiesta Daniele Biacchessi e il pianista Gaetano Liguori.\nNel 2010, in collaborazione con l'associazione Libera, avvia un progetto di teatro civile-gastronomico che diventer\u00e0 uno spettacolo, \"Mafie in pentola. Libera Terra, il sapore di una sfida\", sulla storia delle cooperative di Libera Terra, tuttora in scena e con all'attivo circa 170 repliche effettuate in tutta Italia.\nNel 2011 mette a punto un format innovativo che coniuga narrazione teatrale e inchiesta giornalistica, \"Voce alle parole \u2013 alla scoperta del giornalismo d'inchiesta che \"minaccia\" le mafie\".\nDal 2011 \u00e8 nel direttivo di Arci Ponti di Memoria, il primo \"network\" in Italia che riunisce giornalisti, scrittori, artisti e musicisti impegnati sul tema della memoria e dell'impegno sociale.\nNel 2013 debutta il suo ultimo spettacolo, \"Tutto quello che sto per dirvi \u00e8 falso\", dedicato al tema della contraffazione e del mercato del falso, promosso da Regione Veneto e patrocinato da alcune delle principali istituzioni (Commissione europea, ministero dello Sviluppo economico) e associazioni nazionali ed europee nell'ambito produttivo, della tutela dei consumatori e dei lavoratori."}
{"id": "5264349", "revid": "1371684", "url": "https://it.wikipedia.org/wiki?curid=5264349", "title": "Daramagnaky", "text": "Daramagnaky \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5264350", "revid": "729019", "url": "https://it.wikipedia.org/wiki?curid=5264350", "title": "Unione Sportiva Casertana 1950-1951", "text": "Questa pagina raccoglie le informazioni riguardanti l'Unione Sportiva Casertana nelle competizioni ufficiali della stagione 1950-1951.\nRosa.\n \n "}
{"id": "5264351", "revid": "767487", "url": "https://it.wikipedia.org/wiki?curid=5264351", "title": "Richard Swineshead", "text": "Dettagli.\nFu probabilmente il pi\u00f9 importante fra i calcolatori di Oxford del Merton College, di cui divent\u00f2 \"fellow\" entro il 1344 e forse gi\u00e0 nel 1340. La sua opera maggiore fu una serie di trattati noti come \"Liber calculationum\" (\"Libro dei calcoli\"), 1350 circa, che gli guadagnarono il soprannome de \"Il calcolatore\" (\"Calculator\").\nRobert Burton (d. 1640) scrisse in \"The Anatomy of Melancholy\" che \u00abScaliger e Cardano ammiravano Swineshead, \"qui pene modum excessit humani ingenii\" [i cui talenti erano quasi sovrumani]\". \nGottfried Leibniz scrisse in una lettera del 1714: \nLeibniz aveva una copia dei suoi trattati, prodotta da una copia della Biblioth\u00e8que du Roi di Parigi.\nGirolamo Cardano l'incluse nella sua famosa lista delle 12 massime menti."}
{"id": "5264352", "revid": "1075114", "url": "https://it.wikipedia.org/wiki?curid=5264352", "title": "Richard Suisset", "text": ""}
{"id": "5264353", "revid": "1075114", "url": "https://it.wikipedia.org/wiki?curid=5264353", "title": "Richard Suisse", "text": ""}
{"id": "5264361", "revid": "1075114", "url": "https://it.wikipedia.org/wiki?curid=5264361", "title": "Riccardo di Swineshead", "text": ""}
{"id": "5264362", "revid": "76963", "url": "https://it.wikipedia.org/wiki?curid=5264362", "title": "Michaela Watkins", "text": "Biografia.\nNata a Syracuse, nello stato di New York, da una famiglia ebraica, figlia di due insegnanti, ha due sorelle. Cresce nel sobborgo di \"De Witt\", trasferendosi a 15 anni con la madre divorziata a Boston."}
{"id": "5264363", "revid": "1543377", "url": "https://it.wikipedia.org/wiki?curid=5264363", "title": "Gougoudj\u00e9", "text": "Gougoudj\u00e9 \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5264364", "revid": "125441145", "url": "https://it.wikipedia.org/wiki?curid=5264364", "title": "Jamie Parker", "text": "Biografia.\nJamie \u00e8 noto soprattutto come attore teatrale, di musical e di prosa. Ha lavorato al Royal National Theatre di Londra come membro del cast originale della commedia di Alan Bennett \"The History Boys\" nel ruolo di Scripps; in seguito ha continuato ad interpretare Scripps anche a Broadway, Sydney, Hong Kong e nell'adattamento cinematografico della commedia. Tra le altre opere teatrale in cui ha recitato ci sono anche \"Rosencrantz e Guildenstern sono morti\" (2011), \"La gatta sul tetto che scotta\" (2012), \"Proof\" (2013), \"Harry Potter and the Cursed Child\" (2016) e i musical \"Guys and Dolls\", \"A Little Night Music,\" \"Assassins\"\" \"e\" High Society\". Ha interpretato Enrico V d'Inghilterra nelle produzioni del Globe Theatre di \"Enrico IV, parte I\", \"Enrico IV, parte II\" e \"Enrico V\" nel 2010 e nel 2012. Nel 2016 \u00e8 stato candidato al Laurence Olivier Award al miglior attore in un musical per \"Guys and Dolls\" e nel 2017 vince il Laurence Olivier Award al miglior attore per la sua performance nel ruolo di Harry Potter in \"Harry Potter e la maledizione dell'erede\". Nel 2018 torna a recitare in \"Harry Potter\" a Broadway e viene candidato al Tony Award al miglior attore protagonista in un'opera teatrale.\nNel 2007 ha sposato l'attrice Deborah Crowe, da cui ha avuto il figlio William."}
{"id": "5264366", "revid": "263989", "url": "https://it.wikipedia.org/wiki?curid=5264366", "title": "FedEx Field", "text": ""}
{"id": "5264367", "revid": "729019", "url": "https://it.wikipedia.org/wiki?curid=5264367", "title": "Tullio Del Sette", "text": "Biografia.\nIl padre era un Appuntato dei Carabinieri.\nHa intrapreso la carriera militare nel 1970 frequentando il 152\u00ba corso presso l'Accademia militare di Modena. Con il grado di capitano ha comandato le compagnie di Spoleto e Perugia. Ha ricoperto gli incarichi di Capo ufficio Pubbliche Relazioni del Comando generale dell'Arma dei Carabinieri, di Comandante Provinciale di Pisa, di Capo di Stato Maggiore della Regione Carabinieri Campania, di Comandante Provinciale di Torino dal 1997 al 2000, e infine di Capo del I Reparto del Comando Generale \ndell'Arma dei Carabinieri. Promosso generale di brigata ha comandato la Legione carabinieri \"Toscana\" e dal 2004 \u00e8 stato Capo Ufficio legislativo del Ministero della difesa per oltre sette anni. \nNel 2012 \u00e8 stato promosso generale di corpo d'armata e posto al comando delle unit\u00e0 mobili e specializzate carabinieri \"Palidoro\".\nIl 1\u00ba gennaio 2013 \u00e8 stato nominato Comandante interregionale \"Podgora\", incarico a cui si \u00e8 aggiunto l'8 luglio 2013 quello di vice comandante generale dell'Arma dei carabinieri.\nDal 24 giugno 2014 \u00e8 andato a ricoprire l'ufficio di Capo di gabinetto del ministro della Difesa Roberta Pinotti.\nNel dicembre 2014 \u00e8 stato indicato dal Consiglio dei ministri come nuovo comandante generale dell'Arma dei carabinieri, dove si insedia il 16 gennaio 2015. Durante il suo mandato il corpo forestale dello Stato viene inglobato, il 1\u00ba gennaio 2017, nel nuovo Comando unit\u00e0 per la tutela forestale dei Carabinieri.\nIl 16 gennaio 2018 lascia l'incarico e il Consiglio dei ministri, su proposta di Roberta Pinotti, ha nominato il generale Giovanni Nistri nuovo Comandante generale.\nControversie giudiziarie.\nNel 2016 \"Il Fatto Quotidiano\" riporta la notizia secondo cui Del Sette sarebbe stato iscritto nel registro degli indagati, con le ipotesi di favoreggiamento e rivelazione del segreto istruttorio, nell\u2019ambito di un'inchiesta su un appalto della Consip. In ottobre 2019 viene rinviato a giudizio, in novembre 2021 \u00e8 assolto dalle accuse."}
{"id": "5264368", "revid": "1543377", "url": "https://it.wikipedia.org/wiki?curid=5264368", "title": "Koba (Kindia)", "text": "Koba \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5264371", "revid": "115479155", "url": "https://it.wikipedia.org/wiki?curid=5264371", "title": "Ammo (gioco di ruolo)", "text": "Ammo: Il Gioco di Ruolo \u00e8 un gioco di ruolo italiano creato da Mirko Caruccio, Barbara Chies e Piero Cioni ed edito da Planetario nel 1994 con un'ambientazione scifi/fantasy/horror basata su alcuni manga e anime di cui gli autori erano fan.\nAmbientazione.\nIl gioco \u00e8 ambientato nella Kyoto del 2030 dove, dopo il ritrovamento di una'astronave aliena in orbita attorno a Titano, la tecnologia terrestre fa un salto in avanti sfruttando l'energia mentale. La scoperta di questa nuova fonte energetica viene annunciata al mondo dal professor Shuichi Yamagata, uno scienziato che stava studiando un artefatto rinvenuto sulla nave aliena, una sorta di gigantesca armatura. Yamagata non era l'unico scienziato ad interessarsi a questa nuova forma di energia: anche il professor Tsukamoto, alle prese con lo studio di un altro reperto alieno, ritrovato sulla stessa nave e chiamato \"D-Destroyer\", era giunto agli stessi risultati di Yamagata. Tsukamoto per\u00f2 desiderava l'esclusiva della scoperta e decise di usare il suo artefatto, pensando che fosse una bomba, per tentare di distruggere Kyoto, la citt\u00e0 dove viveva Yamagata, ed eliminare il rivale. Il D-Destroyer, una volta attivato, distrusse il laboratorio di Tsukamoto stesso, uccidendolo, prima di partire alla volta di Kyoto e schiantarsi sulla Kyoto Tower. Nonostante la grande luce emessa dall'ordigno, la forza distruttiva non si rivel\u00f2 particolarmente preoccupante. Due giorni dopo questo avvenimento, per\u00f2, dalle fondamenta del centro commerciale sottostante la Kyoto Tower cominciarono a comparire strane creature, ostili a qualsiasi forma di vita incontrassero. A causa di questa condotta violenta vennero chiamate \"demoni\" e l'esercito fu costretto a intervenire costruendo delle mura d'acciaio, altissime, intorno al centro della citt\u00e0 (da quel momento in poi chiamato \"Core\"). Nonostante la cinta muraria i demoni riuscivano ad uscire dal \"Core\" e minacciavano Kyoto, che sembrava ormai spacciata, fino a quando il professor Yamagata insieme a un gruppo di ragazzi equipaggiati con delle armature potenzianti, o \"battlemover,\" riuscirono a respingere l'ondata di demoni all'interno delle mura. Il gruppo prender\u00e0 il nome di \"C.C.C\" (\"Codimensional Combat Corp\").\nI personaggi che i giocatori interpretano sono dei membri del C.C.C.\nSistema di gioco.\nIl sistema di gioco \u00e8 un sistema ad abilit\u00e0 (non esistono infatti classi o livelli) che prevede l'uso di due dadi a sei facce. I personaggi hanno 18 caratteristiche di base e un numero di abilit\u00e0 quasi illimitato dato che ogni giocatore, in accordo con il regista, pu\u00f2 anche inventarne e non seguire quelle proposte dal manuale. Il valore delle abilit\u00e0 pu\u00f2 aumentare durante lo svolgimento del gioco con la spesa di punti esperienza.\nLe azioni e il combattimento sono gestiti con un lancio di dadi a cui si somma il punteggio dell'abilit\u00e0 e il punteggio della caratteristica ad essa collegata. Il sistema dei danni \u00e8 peculiare dato che non esistono punti ferita, ma i danni vanno a incidere direttamente sulle caratteristiche dei personaggi, rendendo gli stessi via via meno efficaci.\nCuriosit\u00e0.\nAnime e manga.\nAnime e manga ai quali gli autori si ispirarono per creare il gioco:"}
{"id": "5264373", "revid": "729019", "url": "https://it.wikipedia.org/wiki?curid=5264373", "title": "Sordit\u00e0 non sindromica", "text": "Per sordit\u00e0 non sindromica si intende un tipo di sordit\u00e0 non associato ad altre patologie pi\u00f9 complesse (quali la sindrome di Alport, la sindrome di Waardenburg, la sindrome di Usher e la sindrome di Pendred, od altre meno frequenti)."}
{"id": "5264376", "revid": "122586029", "url": "https://it.wikipedia.org/wiki?curid=5264376", "title": "Unione Sportiva Catanzaro 1950-1951", "text": "Questa voce raccoglie le informazioni riguardanti l'Unione Sportiva Catanzaro nelle competizioni ufficiali della stagione 1950-1951."}
{"id": "5264384", "revid": "1573940", "url": "https://it.wikipedia.org/wiki?curid=5264384", "title": "Prepotelus", "text": "Prepotelus \u00e8 un genere di ragni appartenente alla famiglia Thomisidae.\nDistribuzione.\nLe quattro specie note di questo genere sono state rinvenute nelle isole Mauritius e sull'isola di R\u00e9union, entrambe nell'Oceano Indiano\nTassonomia.\nNon sono stati esaminati esemplari di questo genere dal 2004.\nA dicembre 2014, si compone di quattro specie:"}
{"id": "5264386", "revid": "72396", "url": "https://it.wikipedia.org/wiki?curid=5264386", "title": "NHL Winter Classic 2015", "text": "L'NHL Winter Classic 2015, conosciuta per motivi di sponsorizzazione come Bridgestone Winter Classic, \u00e8 stata la settima edizione dell'NHL Winter Classic, partita a cadenza annuale di hockey su ghiaccio all'aperto organizzata della National Hockey League (NHL). Svoltasi il 1\u00ba gennaio 2015 al Nationals Park di Washington, nel District of Columbia, la partita valevole per la regular season vide affrontarsi i Washington Capitals, padroni di casa, ed i Chicago Blackhawks. Entrambe le formazioni avevano gi\u00e0 disputato in passato un'edizione del Winter Classic, i Capitals nel 2011 contro i Pittsburgh Penguins mentre i Blackhawks nel 2009 contro i Detroit Red Wings. I Washington Capitals superarono i Chicago Blackhawks con il punteggio di 3-2, e per la prima volta dal 2010 torn\u00f2 a vincere la formazione ospitante.\nOrganizzazione.\nCandidature.\nIl commissioner della NHL Gary Bettman poco prima dell'inizio delle finali della Stanley Cup 2010 a Chicago promise ai Capitals l'organizzazione di un'edizione del Winter Classic entro tre anni. Tuttavia l'NHL Winter Classic 2013 fu posticipato di un anno a causa del lockout che costrinse a cancellare met\u00e0 della stagione regolare 2012-2013, e per questo motivo i Capitals dovettero attendere almeno fino al 2015 prima di poter ospitare ufficialmente il Winter Classic.\nScelta della sede.\nNell'area metropolitana di Baltimora e Washington erano state proposte numerose struttura adatte ad ospitare una partita all'aperto secondo i criteri per il Winter Classic: due di esse a Washington, il RFK Stadium e il Nationals Park, il FedExField a Landover nel Maryland cos\u00ec come l'Oriole Park at Camden Yards di Baltimora. La volont\u00e0 da parte degli organizzatori di ospitare l'evento all'interno della citt\u00e0 e i servizi offerti rispetto agli altri stadi fece propendere la scelta sul Nationals Park.\nIl 10 settembre 2014 la NHL conferm\u00f2 ufficialmente la scelta del Nationals Park, stadio casalingo dei Washington Nationals, formazione della Major League Baseball.\nScelta dell'avversario.\nIl 20 giugno 2014, nove mesi dopo l'annuncio della scelta dei Capitals come formazione casalinga i media riportarono la notizia della scelta dei Chicago Blackhawks come possibili avversari, tuttavia la NHL non pot\u00e9 confermare subito la notizia poich\u00e9 il calendario della stagione 2014-15 fu reso noto solo due giorni pi\u00f9 tardi."}
{"id": "5264418", "revid": "1935652", "url": "https://it.wikipedia.org/wiki?curid=5264418", "title": "Costanza Bruno", "text": "Biografia.\nFiglia del generale Francesco e della baronessina Concettina Salomone, cadde in combattimento il 23 luglio 1943, durante le operazioni dello sbarco anglo-americano in Sicilia.\nInfermiera volontaria, seguendo il padre nei trasferimenti, prest\u00f2 la propria opera in diversi ospedali siciliani.\nNel corso del secondo conflitto mondiale, ottenuta l'autorizzazione a recarsi sui campi di battaglia esplic\u00f2 la sua opera di infermiera volontaria nelle corsie, con umanit\u00e0 e senso del dovere, prendendosi cura dei feriti pi\u00f9 gravi e meno assistiti.\nIl 22 luglio 1943 un'incursione aerea bombardava e mitragliava la zona attorno all'ospedale di Nicosia, mentre Costanza Bruno era intenta con il medico e un'altra infermiera a prestare le cure ai feriti che sopraggiungevano. Fu colpita da una pallottola alla mano sinistra, da due schegge al fianco e da una pallottola alla tempia. Nascondendo la gravit\u00e0 delle ferite, rifiutava le cure ed invitava il medico a dedicarsi agli altri feriti, che continuavano a giungere presso l'ospedale.\nFu infine soccorsa, trasferita e operata tra molte difficolt\u00e0, mentre proseguivano i bombardamenti, ma la gravit\u00e0 delle ferite la condusse in breve tempo alla morte, affrontata con piena consapevolezza. Le sue spoglie sono tumulate in una grande croce rossa all'interno della chiesa dedicata ai caduti di Siracusa.\nA suo nome \u00e8 intitolato il salone di rappresentanza della Provincia di Siracusa; numerose targhe sono state apposte in vari ospedali siciliani in cui aveva operato, ed alcune strade nelle citt\u00e0 della Sicilia sono a lei intitolate.\nA Costanza Bruno sono state attribuite dalla Croce Rossa internazionale il 12 maggio 1947 la Medaglia \"Florence Nightingale\", la pi\u00f9 alta distinzione internazionale della Croce Rossa, la medaglia d'oro della Croce Rossa Italiana e la Medaglia di bronzo al valor militare.\nLe sue spoglie riposano all'interno di una croce che sovrasta l'ingresso della chiesa di San Tommaso al Pantheon a Siracusa."}
{"id": "5264419", "revid": "767487", "url": "https://it.wikipedia.org/wiki?curid=5264419", "title": "Josef Reicha", "text": "Biografia.\nJosef Reicha nacque a Chudenice. Nel 1761 la famiglia si trasfer\u00ec a Praga, dove egli prese lezioni di violoncello da Franz Joseph Werner. Nel 1771 Reicha divenne primo violoncello nella cappella musicale del principe Kraft Ernst von Oettingen-Wallerstein. Insieme al noto violinista Anton Janitsch, anch'egli membro della cappella, Reicha suon\u00f2 in diverse citt\u00e0 europee negli ultimi anni settanta e fece visita a Leopold Mozart a Salisburgo nel 1778. Nelle sue lettere a Wolfgang Amadeus, Leopold elogiava il modo di suonare di Reicha e comparava lo stile di uno dei suoi concerti per violoncello con quello di Wolfgang Amadeus.\nReicha adott\u00f2 il nipote Anton nel 1780, dopo essersi sposato nel 1779 ma senza avere figli, dandogli lezioni di violino e pianoforte. Nel 1785 Josef \u00e8 stato nominato direttore della Hofkapelle a Bonn da Massimiliano d'Asburgo-Lorena, per cui si trasfer\u00ec a Bonn con la famiglia. Anton divenne membro della Hofkapelle tramite suo zio. Altri membri erano il giovane Beethoven, che suonava la viola e l'organo, e Nikolaus Simrock, editore musicale, che suonava il corno. Simrock successivamente pubblic\u00f2 le composizioni di Josef. Nel 1789 Josef divenne direttore dell'orchestra del nuovo teatro, il \"Bonner Nationaltheater\", tuttavia la sua carriera musicale \u00e8 stata stroncata nel 1791, quando contrasse la gotta. Mor\u00ec quattro anni dopo a Bonn.\nStile.\nReicha scrisse musica orchestrale e cameristica di vario tipo. La sua produzione comprende sinfonie, vari concerti dei quali dieci per violoncello, dodici partite per strumenti a fiato e altre composizioni varie. Buona parte dei suoi lavori sono stati completati a Wallerstein, prima del suo trasferimento a Bonn. La sua scrittura per violoncello \u00e8 marcatamente virtuosistica e riflette la sua abilit\u00e0. Ludwig Schiedermair in \"Der junge Beethoven\" (Lipsia, 1925) forn\u00ec esempi specifici tratti dalle partite e dalle sinfonie di Reicha, mostrando l'influenza che ebbero su Beethoven. Altri estimatori di Reicha erano Leopold Mozart e Michael Haydn."}
{"id": "5264421", "revid": "1543377", "url": "https://it.wikipedia.org/wiki?curid=5264421", "title": "Ford Crown Victoria", "text": "La Ford Crown Victoria (o anche semplicemente Crown Vic) \u00e8 una berlina full-size a tre volumi e quattro porte, con trazione posteriore, costruita e distribuita dalla Ford Motor Company in due generazioni di modelli. Il nome \"Crown Victoria\" riprende quello utilizzato per la prima volta in una versione del 1955 della Ford Fairlane (con il prefisso \"LTD\"). Accantonata dopo il model year 2011, era stata realizzata nell'impianto Ford St. Thomas Assembly di Southwold (Ontario) in Canada.\nLa Crown Victoria aveva lo schema costruttivo Ford Panther e i principali componenti di trasmissione e sospensioni in comune con la Lincoln Town Car e la Mercury Grand Marquis. Assieme alle sue varianti rimarchiate Mercury e Lincoln, la Crown Victoria fu l'ultima berlina con telaio a longheroni a trazione posteriore per trasporto persone prodotta in Nordamerica. La sua robustezza e la sua struttura diffusero l'uso della Crown Victoria per i taxi e per le flotte aziendali fino a farla anche divenire una delle auto pi\u00f9 comuni per il servizio di polizia.\nPreceduta, nello stesso segmento di mercato, dalla Ford LTD Crown Victoria, \u00e8 stata sostituita dalla .\nPrima generazione (1991\u20131997).\n1992\u20131994.\nDopo essere rimasta relativamente immutata per tredici anni sul mercato, la riprogettata Crown Victoria (terminato l'uso del prefisso LTD) fu presentata nel marzo 1991 come un precoce modello 1992. Pur mantenendo lo chassis \"Panther,\" gli aggiornamenti di sospensioni, freni e sterzo permisero un notevole miglioramento del comportamento stradale.\nAll'esterno, distaccandosi significativamente dal modello precedente, il corpo della Crown Victoria si differenziava nettamente dalla Mercury Grand Marquis (molto affine sul piano meccanico); le sole parti di carrozzeria visibilmente in comune erano porte anteriori e parabrezza. La Crown Victoria mutuava molti temi stilistici dalla appena rivisitata, segnatamente la calandra senza griglia e un lieve arrotondamento nella sommit\u00e0 del padiglione (con deflettori fissi sulle porte posteriori); il nuovo disegno abbassava il Cx dal 0,42 a 0,34.\nUna novit\u00e0 importante in questa generazione fu l'adozione del motore modulare Ford a camme in testa, iniezione, V8 da 4,6 l in sostituzione del Windsor V8, tanto nella cilindrata 5,0 l, quanto in quella 5,8 l. A parte le compagne di scuderia Mercury Grand Marquis e Lincoln Town Car, nessun'altra berlina nella fascia di prezzo della Crown Victoria offriva un propulsore simile. Entrato in servizio con la Lincoln Town Car del 1991, il dichiarato intento del suo nuovo disegno era ridurre i consumi e aumentare la potenza dei \"cinquemila cm\u00b3\" dell'epoca. Il motore modulare pi\u00f9 leggero, unito ad un cofano in alluminio, contribu\u00ec a ridurre il peso del modello 1992. Divenne disponibile come accessorio l'ABS abbinato al controllo di trazione alle basse velocit\u00e0, e ai quattro freni a disco di serie, e vide un assorbimento di mercato del 60% nel primo anno.\nIl cambio era automatico a 4 marce, in tre versioni (AOD, AODE, 4R70W).\nPer soddisfare la domanda dei consumatori, le operazioni di vendita per flotte aziendali della Crown Victoria furono congelate per 14 mesi. Per effetto dei mutati gusti quanto ai veicoli da famiglia, la station wagon Country Squire fu dismessa; per i clienti in cerca di un veicolo familiare spazioso, il suo ruolo era stato largamente conquistato dal minivan Aerostar, dal monovolume pi\u00f9 grande Ford Club Wagon, e in minor misura dal SUV medio Explorer. In aggiunta, la Ford offriva ancora le familiari Taurus e Mercury con una terza fila di sedili.\nContinuando la produzione in Canada, la Ford riusciva a compensare il consumo pi\u00f9 alto della Crown Victoria con il basso numero di piccole utilitarie coreane che la normativa federale CAFE permetteva di importare.\nI critici disapprovarono che nella linea del modello 1992, di ispirazione Taurus, mancasse la griglia frontale. Di conseguenza, fu aggiunta nel modello 1993 (non perch\u00e9 ci fosse un'esigenza tecnica di miglior raffreddamento, ma semplicemente per ragioni estetiche di marketing). Nel retro, fu aggiunta una striscia rifrangente tra i fanalini posteriori.\nTouring Sedan.\nCome novit\u00e0 1992, fu anche introdotto un allestimento sportivo, denominato \"Touring Sedan\". Il modello disponeva di tubi di scarico sdoppiati asserviti ad un motore che erogava la maggior potenza di 210\u00a0hp (157\u00a0kW), gomme pi\u00f9 larghe, sospensioni posteriori pneumatiche e varie componenti delle sospensioni condivise con il modello \"pacchetto polizia\" per una manovrabilit\u00e0 migliorata. In realt\u00e0, risult\u00f2 che la Touring Sedan poteva, a richiesta, essere equipaggiata di componenti quali sterzo sensibile alla velocit\u00e0 e barre antirollio di diametro maggiorato e rimozione del limitatore elettronico di velocit\u00e0, che la rendevano superiore al \"Police Package.\"\nNon tutte le Touring Sedan venivano dotate della configurazione superiore al \"Police Package,\" ma la possibilit\u00e0 era concreta, cos\u00ec la Touring Sedan fu dismessa con il \"model year\" 1993, quando la polizia divenne un cliente pi\u00f9 importante. La Touring Sedan comprendeva anche uno schema di colori esterno a due toni di serie, interni in pelle esclusivi, cerchi in lega speciali e tutte le finiture di lusso disponibili per quell'anno. Si poteva avere ad un prezzo ridotto, oltre ad un pacchetto per il traino, anche il pacchetto \"Manovrabilit\u00e0 e Prestazioni\" senza le finiture di lusso della \"Touring Sedan\". La Touring Sedan fu accantonata dopo il 1992, ma restava disponibile il pacchetto \"Manovrabilit\u00e0 e Prestazioni\", bench\u00e9 in forma annacquata rispetto all'offerta della Tourin Sedan 1992.\n1995\u20131997.\nUn altro piccolo ritocco si ripropose analogamente nel 1994 per il \"model year\" 1995, con una nuovi griglia, fanalini e cruscotto. Per armonizzarsi con il disegno dei nuovi fanalini, la targa posteriore fu spostata dal paraurti al cofano a filo tra i fanalini. Il restyling fu accolto meglio di quello pi\u00f9 radicale che la General Motors fece sulla sua Chevrolet Caprice, e ci\u00f2 pu\u00f2 aver contribuito all'uscita di scena di quest'ultima e al dominio finale del segmento di mercato da parte della Ford.\nPer il \"model year\" 1996 erano disponibili due livelli di allestimento: Crown Victoria (base) e LX. In aggiunta all'ABS, si poteva richiedere come accessorio anche il controllo di trazione. Divenne di serie il sistema di accesso a chiave unica, assieme all'antenna radio nascosta, al lunotto termico e ai vetri colorati. \nSi poteva avere come optional il pacchetto \"Manovrabilit\u00e0 e Prestazioni\" con pneumatici touring e sulla versione base erano disponibili copriruota a razze radiali. Sulla LX divennero disponibili climatizzatore automatico e sistema audio JBL.\nNel 1997 furono fatti solo piccoli aggiustamenti in anteprima al rinnovamento del 1998. Tra questi si annoveravano una maggior risposta ai comandi ed un migliorato controllo di sterzo.\nSeconda generazione (1998\u20132011).\nCon il \"model year\" 1998 fu presentata la seconda (e ultima) generazione di Crown Victoria, che rester\u00e0 in produzione fino al 2007 per i clienti \"privati\" e fino al 2011 per le flotte aziendali. Dopo che il mercato aveva rifiutato il radicale rinnovamento stilistico della Chevrolet Caprice 1991\u20131996, la Crown Victoria si allontan\u00f2 ulteriormente dal proprio ridisegno del 1992. Invece che prendere spunto estetico dalla Taurus, la Crown Victoria condivise molte parti del corpo vettura, tra cui l'intera linea del tetto, con la pi\u00f9 popolare Mercury Grand Marquis. Per differenziarsi dalla Mercury, sulla Crown Victoria erano presenti fari pi\u00f9 grandi, paraurti diversi e una griglia rettangolare. Il disegno degli interni rimase quasi immutato, a parte il nuovo volante.\nMeccanicamente era sempre dotata di un cambio automatico a quattro marce. L'asse posteriore ebbe una sospensione riveduta a quattro punti con parallelogramma di Watt; bench\u00e9 non fosse una variazione della sospensione posteriore indipendente, il comportamento su strada miglior\u00f2 a scapito della capacit\u00e0 di traino. I freni pi\u00f9 grandi resero necessaria l'adozione standardizzata di cerchi da 16 pollici. Le auto della polizia (P71/P72) passarono dai copricerchi integrali con coperchio a ciotola centrale trattenuti sulle ruote da quattro sporgenze (su cerchi in acciaio HD), ad un disegno con tappi centrali che si attaccavano sulle alette; soluzione derivata dal SUV Explorer. Sotto il cofano, l'accensione diretta sostitu\u00ec i tradizionali cavi delle candele; novit\u00e0 per il V8 modulare da 4,6 l, questo accorgimento proveniva dal V8 3,4 l impiegato dalla Ford Taurus SHO del 1996-1999.\nNel 2005 la Crown Victoria fu rimpiazzata come berlina ammiraglia Ford dalla Five Hundred. Ad ogni modo, le 5\u00a0424 Crown Victoria vendute nel gennaio 2007 superarono di gran lunga le 3\u00a0526 totalizzate dalla pi\u00f9 nuova Five Hundred (rimarchiata come nel 2008) che era una vettura full-size tecnicamente pi\u00f9 avanzata con uno spazio per i passeggeri analogo ed una migliore efficienza energetica.\nModifiche annuali.\nNel \"model year\" 1999 non cambi\u00f2 molto: la Crown Victoria ebbe a disposizione pi\u00f9 colori esterni, e divenne di serie l'ABS (sino ad allora accessorio).\nNel 2000 furono introdotti un sistema di apertura per emergenza del divano posteriore, ancoraggi per il seggiolino da bambini sul divano posteriore e un cicalino \"rammenta cinture di sicurezza\". L'anno successivo si aggiunsero pedaliera regolabile e motore pi\u00f9 potente.\nCon il \"model year\" 2002 furono disponibili specchietti esterni riscaldabili, tappetini di serie, foderine in tessuto migliorate e a scelta sull'LX un nuovo sistema per stivare i bagagli nel cofano.\n2003: significativi aggiornamenti meccanici.\nCon il \"model year\" 2003, il telaio fu di nuovo ridisegnato in acciaio idroformato. Sospensioni anteriori e posteriori furono pure ristrutturate completamente. Venivano ora adottati nuovi ammortizzatori monotubo invertiti (al posto dei vecchi bitubo adoperati dagli anni 1960). Nella parte anteriore venivano montati nuovi bracci di controllo in alluminio, e lo sterzo a cremagliera (al posto del congegno a circolazione di sfere). La sospensione posteriore era il frutto di un nuovo progetto che rispondeva alle esigenze di robustezza emerse nell'impiego della polizia, mentre gli ammortizzatori posteriori vennero spostati fuori dai longheroni del telaio per una migliore manovrabilit\u00e0 e facilit\u00e0 di manutenzione. DI conseguenza, migliorava sensibilmente il comportamento stradale delle auto strutturate sulla Ford Panther platform. La potenza erogata dal motore miglior\u00f2 con l'aggiunta di un sensore di detonazione che permetteva tempi di accensione pi\u00f9 aggressivi. I modelli 2003 ottennero anche come optional degli airbag laterali montati sui sedili per proteggere simultaneamente testa e busto.\nModifiche annuali.\nNel 2004 la Ford modific\u00f2 la trasmissione, revision\u00f2 il convertitore di coppia per ottenere una migliore accelerazione e aggiorn\u00f2 la grafica della \"console\" superiore opzionale. Divennero disponibili anche finestrini stratificati per impedire scassinamenti e furti, ridurre il rumore stradale e aerodinamico, migliorare la protezione dalle schegge di vetro in caso di collisione e infine filtrare i raggi ultravioletti, riducendo accumulo di calore e usura degli interni.\nLa Crown Victoria mantenne lo stesso aspetto esterno, ma i modelli 2005 avevano un'antenna radio posteriore a frusta al posto della precedente \"integrata\", materialmente coincidente con il resistore del lunotto termico. I modelli 2005 ebbero anche un nuovo volante e come accessori il tetto apribile elettrico e un caricatore CD da sei dischi. Sempre nel 2005 fu introdotto il controllo elettronico dell'acceleratore. Il modello di quell'anno fu per\u00f2 l'ultimo in cui la Ford proponesse un odometro a funzionamento analogico.\nNel 2006 l'antenna radio posteriore a frusta lasci\u00f2 nuovamente il posto alla soluzione integrata col resistore del lunotto termico. Gli esemplari di quell'anno furono dotati di un nuovo cruscotto strumenti con un tachimetro pi\u00f9 moderno (sebbene ancora con fondo scala a 120\u00a0mph/190\u00a0km/h nella versione per clienti privati); per la prima volta, la Crown Victoria fu disponibile con il contagiri. Fra le altre integrazioni figuravano il computer di bordo di serie sulla LX ed un allarme perimetrale a richiesta.\nCon il \"model year\" 2007 spar\u00ec l'allestimento LX Sport, rimasero lo Standard e lo LX. La maggior parte dei componenti gi\u00e0 offerti nella LX Sport furono resi disponibili con il nuovo pacchetto denominato \" Premium Sport-Handling and Performance Package.\" Il sistema audio AM/FM con lettore CD e sistema \"SmartLock\" di accesso senza chiave \"(keyless)\" furono estesi di serie a tutti i modelli, cos\u00ec come le luci diurne. A partire dai modelli 2007 (costruiti dopo il luglio 2006), furono apportate modifiche progettuali agli airbag laterali a richiesta e alla sommit\u00e0 delle porte per migliorare la sicurezza dei passeggeri in caso di urto laterale.\n2008\u20132011: vendita per flotte.\nNel 2006, le vendite al dettaglio della Crown Victoria si contrassero ad appena 3\u00a0000 pezzi, contro i 38\u00a0280 registrati dalla compagna di scuderia Mercury Grand Marquis nei primi nove mesi del 2007. A partire dal \"model year\" 2008, la Crown Victoria fu disponibile solo attraverso Ford Fleet (la divisione che si occupa delle flotte aziendali) e la versione \"retail\" (cio\u00e8 per i \"privati\") lasci\u00f2 il passo alla cugina Grand Marquis che era ancora venduta al dettaglio (in Medio Oriente la vendita proseguiva invece con entrambi i modelli); nel 2007, circa il 95% di tutte le Crown Victoria vendute riguardava il mercato delle flotte. A partire dal 21 giugno 2007, la Crown Victoria scomparve dal sito internet Ford \"retail,\" con ogni probabilit\u00e0 per promuovere la Ford Taurus del 2008. Era stato cos\u00ec in Canada fin dal \"model year\" 2000. (Vedi \"infra\".)\nInoltre, con la riduzione al solo \"mercato flotte\" in tutto il Nordamerica, la Ford ufficialmente cess\u00f2 di produrre la LX Premium Sport and Handling Package e la Handling and Performance Package (le sole Crown Victoria equipaggiate con impianto di scarico sdoppiato, se non si considera la Police Interceptor).\nFord aveva asseritamente annunciato che avrebbe rinnovato sia la Crown Victoria sia la Mercury Grand Marquis in occasione del \"model year\" 2009. Ford aveva dichiarato al sindacato Canadian Auto Workers che avrebbe investito 200 milioni di dollari nei veicoli, che avrebbe assemblato nell'impianto di montaggio di St. Thomas (Ontario). Tuttavia, la Ford mise in distribuzione la Crown Victoria del 2009 praticamente senza cambiamenti rispetto alla versione precedente, e senza annunzi di modifiche per il futuro.\nPer il 2009, la Ford restrinse la disponibilit\u00e0 della Crown Victoria nel Nordamerica ad un solo modello. La designazione di modello standard (P73) fu messa da parte a favore della LX. Per rendere pi\u00f9 appetibile la LX ai \"compratori futuri\" (quelli che acquistano le auto alla scadenza dei contratti di affitto delle flotte) essa ora usa i cerchi in lega a cinque razze che una volta si impiegavano sulla LX Premium Sport and Handling package. Queste ruote sono usate al posto del disegno a nove razze che la LX aveva usato dal 2003, presumibilmente perch\u00e9 la Lincoln Town Car usa cerchi di serie da 17\", al pari della Police Interceptor e del modello Taxi/Commercial (P72). La Grand Marquis fu sottoposta ad un analogo cambiamento verso le ruote da 17\" della Lincoln Town Car. Allo stesso modo, le ruote della LX Sport furono montate su tutte le Crown Victoria destinate al Medio Oriente (eccetto le LX). Per la Police Interceptor, ci sono due caratteristiche aggiunte alla lista della dotazione di serie. I pedali a funzionamento elettronico ora sono di serie su tutti i modelli, probabilmente per ridurre i costi di fabbricazione (la Crown Victoria LX, la Grand Marquis LS e la Lincoln Town Car ce li avevano gi\u00e0 di serie in precedenza) ed anche gli airbag laterali diventano di serie. In ottemperanza ad una legge federale, ci sono anche nuovi interruttori alzacristalli incassati. Il 2011 avrebbe segnato l'anno finale della Crown Victoria negli Stati Uniti, poich\u00e9 la mancanza del controllo di stabilit\u00e0 la rendeva fuori norma a partire dal \"model year\" 2012; tutti i modelli del 2012 sarebbero stati prodotti per esportazione in Medio Oriente.\nCessazione.\nGi\u00e0 dal 1999 and\u00f2 diminuendo la disponibilit\u00e0 della Crown Victoria. Quando la Ford accanton\u00f2 il marchio Mercury in Canada, la Crown Victoria vi fu relegata alla vendita per sole flotte mentre i concessionari Ford adottavano la Mercury Grand Marquis con targhette commerciali identificative Ford. Dopo il \"model year\" 2007, questa versione della Grand Marquis fu rimpiazzata dalla nuova Ford Taurus full-size. Dal 2011, il solo mercato non USA per la Crown Victoria fu il Medio Oriente, soprattutto Arabia Saudita e Kuwait.\nNei primi anni 2000 la Ford svilupp\u00f2 la Five Hundred (di derivazione Volvo) per sostituire la Crown Victoria nel mercato \"retail.\" Poich\u00e9 la Ford all'epoca dominava il mercato delle auto per la polizia e uso taxi, la casa scelse di offrire ancora la Crown Victoria per garantirsi il fatturato con le flotte; i clienti \"privati\" che fossero ancora interessati ad auto full-size con trazione posteriore sarebbero stati \"dirottati\" commercialmente sulla Mercury e la sua Grand Marquis. Le vendite \"retail\" della Crown Victoria precipitarono conseguentemente; nel 2006 ne furono consegnate solo 3\u00a0000 (superando solo la quota della supersportiva Ford GT, ed appena per mille unit\u00e0). Quando la Five Hundred fu aggiornata e ribattezzata Ford Taurus 2008, divenne definitiva la decisione di terminare completamente le vendite \"retail\" della Crown Victoria negli Stati Uniti. L'anno dopo, nell'ambito del piano di ristrutturazione \"The Way Forward\", la Ford annunci\u00f2 la chiusura dell'impianto St. Thomas (Canada) in cui si costruivano la Crown Victoria e la Grand Marquis; la produzione della Lincoln Town Car veniva trasferita laggi\u00f9 a seguito della chiusura di un'altra fabbrica. La produzione di tutte e tre le auto sarebbe cessata per la fine del 2011; solo la Ford Crown Victoria Interceptor avrebbe avuto una sostituta diretta (una versione modificata della Ford Taurus). Terminata la produzione della piattaforma full-size, trazione posteriore monoscocca per Crown Victoria e Lincoln Town Car, la Ford sta promuovendo la Taurus e la Lincoln MKS come ammiraglie per consumatori. La Ford sta anche sostenendo il Ford Transit Connect Taxicab per rimpiazzare la Crown Victoria nel ruolo di taxi urbano. Alcuni tassisti si son detti preoccupati di dover sostituire la spaziosa Crown Victoria con veicoli pi\u00f9 piccoli e compatti, non desiderando una \"carretta pi\u00f9 sbatacchiante ed angusta\" n\u00e9 \"sedili posteriori dove batti le ginocchia e scocche meno consistenti\". Per l'uso di polizia, la Ford sta \"spingendo\" la e una versione speciale della Ford Explorer, la \"Explorer Special Service Vehicle\" (SSV), che dovrebbero prendere il posto della Ford Crown Victoria Police Interceptor.\nTutte le Crown Victoria costruite dopo il 31 agosto 2011 sono vetture \"model year\" 2012. Per le vetture commercializzate come nuove nel 2012, il governo USA richiedeva che fosse installato il controllo di stabilit\u00e0 elettronico. La Ford non rese disponibile questo dispositivo sulla Crown Victoria, pertanto il modello 2012 non fu venduto negli USA e neppure in Canada.\nIl 15 settembre 2011 l'ultima Crown Victoria fu sfornata dalla catena di montaggio. Era destinata all'esportazione in Arabia Saudita.\nL'abbandono delle auto \"Panther platform\" port\u00f2 alla chiusura dell'impianto St. Thomas in Canada e la perdita di oltre mille posti di lavoro, con ovvie ripercussioni sulla'indotto statunitense.\nEsportazione.\nMutata disponibilit\u00e0 in Canada.\nIn Canada, il 1999 fu l'ultimo anno in cui la Crown Victoria fu disponibile al dettaglio per i \"privati\" presso i concessionari Ford. Dal 2000, la Crown Victoria fu disponibile solo come \"Police Interceptor\" per il servizio di polizia, o come taxi o \"Special Service Vehicle\" per flotte commerciali. La Crown Victoria \"civile\" diventa disponibile solo se ordinata per una flotta aziendale direttamente alla Ford Motor Company of Canada, Limited e non pi\u00f9 presso concessionari Ford. I privati possono, per\u00f2, acquistare Crown Victoria \"civili\" usate dell'anno 2000 e precedenti, o Police Interceptor e Special Service Vehicle usate, attraverso varie aste. Le Mercury Grand Marquis e le Lincoln Town Car, basate sulla stessa piattaforma della Crown Vic, comunque, furono disponibili dai concessionari Ford e Lincoln in Canada fino al \"model year\" 2007. A partire dai modelli 2008, la Ford smise di distribuire le Grand Marquis nel mercato canadese, ma continu\u00f2 a vendere le Town Car.\nMercato mediorientale.\nLe grandi berline americane sono sempre appartenute al paesaggio del Medio Oriente. Dopo l'abbandono della Chevrolet Caprice di produzione americana, la Crown Victoria e la sua gemella Mercury Grand Marquis divennero l'auto di elezione per gli acquirenti di grandi auto USA in quella zona. Di conseguenza, la perdita della quota di mercato locale indusse la General Motors alla con un'operazione di badge engineering australiana (quindi predisposta per la guida a sinistra) che diede vita alla Holden Caprice. Malgrado la loro et\u00e0, e la concorrenza che la General Motors praticava con veicoli pi\u00f9 aggiornati, le vendite di \"modelli Ford Panther platform\" si mantennero sostenute, specie in Kuwait ed Arabia Saudita. Dato che il controllo di stabilit\u00e0 non era necessario per esportare in questa zona, il Medio Oriente era l'unica area in cui la Crown Victoria 2012 si potesse vendere lecitamente; gli ultimi modelli furono prodotti tutti per esportazione in tale regione.\nModelli e caratteristiche.\nI veicoli destinati al Medio Oriente sono indicati come \"GCC Spec\", e la Crown Victoria \u00e8 disponibile in cinque livelli di allestimento nei paesi del Consiglio di cooperazione del Golfo (in inglese, \"Gulf Cooperation Council,\" da cui l'acronimo GCC):\nPer quanto riguarda il mercato del Kuwait, dove la Mercury Grand Marquis vendeva di pi\u00f9 della Crown Victoria, venivano venduti solo i modelli Standard e Standard Long-Wheelbase. Gli altri modelli non sono stati importati a partire dall'anno 2000; il 1999 \u00e8 stato l'ultimo anno per il livello di allestimento LX. Questo rientrava nella decisione, condivisa tra importatore e rivenditori autorizzati, di concentrarsi sulla Grand Marquis per le piccole dimensioni del mercato.\nLe caratteristiche a richiesta o di serie variano da paese a paese nella regione, ma quella che segue \u00e8 la dotazione di serie per i modelli 2011:\nLa garanzia per difetti della Crown Victoria era accordata con il doppio limite alternativo di cinque anni o 200\u00a0000\u00a0km.\nSui modelli Standard e Standard Long-Wheelbase era optional il faretto sul lato guida, mentre la vernice monocromatica \u00e8 un accessorio sui modelli Sport, LX e LX Sport. \nLa scelta di vernici monocromatiche comprende \"Dark Toreador,\" Rosso, Argento Betulla, Tungsteno e Nero. Lo spoiler posteriore della Mercury Marauder era di serie nei modelli Sport e LX Sport, accessorio nell'allestimento LX e Standard. I modelli LX e LX Sport sono dotati anche di sedili anteriori regolabili elettricamente a otto vie.\nDegno di nota, quello che in America era Handling and Performance Package (HPP) divenne \"Export Handling Package\" per il Medio Oriente. L'unica differenza tra i due pacchetti \u00e8 che i modelli \"GCC Spec\" hanno un rapporto dell'asse posteriore di 2,73 (contro il 3,27 del pacchetto USA) e che siccome l'impianto di scarico sdoppiato \"vero\" era gi\u00e0 fornito di serie, non faceva ovviamente parte del pacchetto in questione. L'Export Handling Package (EHP) comprende una sospensione pneumatica posteriore ottimizzata, molle elicoidali rivedute, ammortizzatori che favoriscono il controllo ed una barra stabilizzatrice posteriore maggiorata. L'EHP \u00e8 di serie nei modelli Sport e LX Sport ed \u00e8 solo un accessorio nell'allestimento LX. Non \u00e8 disponibile nei modelli Standard e Standard Long-Wheelbase.\nUn sistema d'intrattenimento con DVD (distribuito come \"Export DVD Entertainment System\") fu aggiunto con il \"model year\" 2007; era optional nei modelli Sport, LX e LX Sport.\n\"Special Edition\" del 2008.\nSenza alcuna importante riprogettazione dal 1998, per restare competitiva, la Ford predispose un allestimento superiore per la Crown Victoria in Medio Oriente per il \"model year\" 2008. Noto come la \"Special Edition,\" era disponibile solo sul modello Standard (P72); questo pacchetto puramente estetico aggiunge quanto segue:\nTutto il resto in questo veicolo \u00e8 identico al modello Standard. Sebbene questo veicolo non sia documentato nelle pubblicazioni commerciali, in Arabia Saudita era disponibile in una gamma di colori diversa. In Kuwait, questo modello era disponibile solo in nero (a causa delle dimensioni del mercato); il prezzo si aggirava sui 6\u00a0000 KWD (circa 22\u00a0000 USD).\nVarianti.\nPolice Interceptor (1998\u20132012).\nA partire dal \"model year\" 1998, la versione da polizia della Crown Victoria, gi\u00e0 denominata \"Crown Victoria P71\", divenne \"Police Interceptor\" e fu contraddistinta da una nuova targhetta al posto di quella visibile sulle Crown Victoria \"civili\".\nTuttavia, ad oggi, la targhetta Crown Victoria \u00e8 ancora applicata alle Police Interceptor munite di pacchetto \"Street Appearance\" per veicoli che richiedono aspetto civile (auto-civetta, flotta dell'ufficio/comune, vigili del fuoco, ecc.). I modelli Police Interceptor escono con una griglia anteriore nera, una fascia nera sul coperchio del cofano e un profilo nero sotto i fanalini nei modelli dal 2000 in poi. I modelli dal 1999 al 2000 hanno una versione brunita della normale griglia a barre cromate, mentre i modelli dal 2001 in poi hanno una griglia nera a nido d'ape. I modelli del 1999 mantenevano il profilo cromato sotto i fanalini.\nHanno pure parecchie modifiche meccaniche per \"impiego gravoso\" e i modelli pi\u00f9 nuovi hanno caratteristiche di sicurezza integrative per ovviare ai problemi del serbatoio di carburante. La Ford \u00e8 impegnata a fornire Police Interceptor di generazione successiva, attualmente basate sulla Ford Taurus del 2010. Si \u00e8 cercato anche di fornire una transizione senza strappi parallelamente alla cessata produzione della Crown Victoria (fine 2011). Nondimeno, alcuni dipartimenti di polizia come quello di Austin hanno fatto incetta delle ultime scorte disponibili di Crown Victoria, nell'intento di mantenere una flotta di auto di servizio affidabili.\nVersione commerciale a passo lungo (2002\u20132012).\nNel 2002 la Ford present\u00f2 una versione a passo lungo della Crown Victoria, disponibile solo per le flotte commerciali (per lo pi\u00f9 usata dalle compagnie di taxi) nei mercati nordamericani. Questa versione offre una quindicina di cm in pi\u00f9 nel passo, resa possibile da un nuovo telaio e da un corpo vettura esteso.\nQuesta versione non \u00e8 disponibile per la clientela generica, e neppure esiste la versione allungata della Police Interceptor. Tuttavia, c'era stata una versione per servizio speciale disponibile per il mercato di polizia dal 2002 al 2006, con un allestimento \"apparenza auto civile\" dal 2002 al 2004, a causa del suo uso mirato principalmente nel mercato dei taxi o con \"livrea ufficiale\".\nNel Medio Oriente sono disponibili anche ai \"privati\" versioni a passo lungo tanto della Mercury Grand Marquis quanto della Crown Victoria.\nProblemi di sicurezza.\nSerbatoio del carburante.\nBench\u00e9 l'auto avesse ottenuto alti punteggi di sicurezza, ci furono polemiche ed anche cause negli anni 1990 e 2000 circa le perdite di carburante dal serbatoio della Ford Crown Victoria (e analoghe Mercury e Lincoln) in seguito a certi tipi di urti ad alta velocit\u00e0, specie quando veniva attinta posteriormente ad alte velocit\u00e0. Urti del genere effettivamente provocavano perdite dal serbatoio di carburante nella Crown Victoria. \nLe relazioni indicanti una spiccata propensione dell'auto ad incendiarsi in caso di tamponamento erano semplicemente l'effetto di tre fattori. Primo, la maggior parte degli organi di polizia fa largo affidamento sulla Crown Victoria come veicolo principale, pertanto ogni incidente stradale che riguardi la polizia ha grande probabilit\u00e0 \ndi coinvolgere una Crown Victoria. Secondo, gli incidenti avvenivano dopo che gli agenti avevano deliberatamente parcheggiato il loro veicolo vicino alla direttrice del traffico in movimento, per riparare un conducente fermato \u2014 qualcosa che la maggior parte dei \"civili\" non farebbe mai. Terzo, il veicolo investitore spesso stava viaggiando ad una velocit\u00e0 pari o superiore al limite consentito (da 105 a 121\u00a0km/h secondo la maggioranza delle normative locali).\nLa condizione descritta era aggravata dagli installatori di equipaggiamenti per la polizia, che trapanavano il rivestimento interno del bagagliaio. A causa dell'orientamento del serbatoio carburante, trapanare il rivestimento cofano pu\u00f2 provocare la perforazione del serbatoio carburante. Gli installatori usavano anche viti poste direttamente nella paratia e di fronte al serbatoio carburante. In caso di urto intenso, queste viti potevano essere sospinte nel serbatoio, al contempo rompendolo e rischiando di causare scintille. Sospetti analoghi riguardavano direttamente anche i lunghi bulloni adoperati per montare gli apparecchi pi\u00f9 pesanti. Il produttore forn\u00ec un pannello aftermarket concepito per impedire che questi oggetti perforassero il serbatoio in caso d'urto.\nInoltre, molte indagini, condotte sia da autorit\u00e0 federali/di singolo stato, sia dagli stessi corpi di polizia, hanno scoperto che nel bagagliaio venivano talvolta riposti impropriamente oggetti rimovibili. Questi oggetti diventavano proiettili perfora-serbatoio nelle situazioni di collisione posteriore.\nLa seconda soluzione della Ford giunse nella forma di un kit da montare in sede di richiamo, comprendente schemi per contrassegnare le zone del rivestimento bagagliaio la cui perforazione era sconsigliata per motivi di sicurezza. C'erano anche pannelli in kevlar gommato e nylon indurito balistico per coprire in modo differenziato i bulloni ad impatto pi\u00f9 basso. C'era ancora un tappeto da bagagliaio a base di kevlar. La Ford us\u00f2 kit simili sui veicoli per passeggeri dei primi anni 1980. Per i modelli dal 2005 in poi, la Ford offr\u00ec come accessorio un sistema antincendio incorporato per le unit\u00e0 Crown Victoria Police Interceptor. Il sistema stesso \u00e8 integrato con il sistema antibloccaggio dei freni come parte dell'attivazione, e pu\u00f2 essere attivato manualmente. Tuttavia, la Ford in realt\u00e0 cita diverse limitazioni di sistema riguardanti perdite di carburante e velocit\u00e0 di collisione.\nMalgrado le numerose cause intentate contro la Ford per concorso di colpa negli incidenti con sviluppo di fiamme, non risulta che la compagnia sia mai stata condannata per un incidente delle Crown Victoria.\nDifetto del collettore.\nI \"model year\" dal 1996 al 2001 compresi, usando un collettore integralmente composito, sono soggetti a perdite di refrigerante. Alla fine nel 2005 la Ford chiuse in transazione un procedimento per class action."}
{"id": "5264422", "revid": "729019", "url": "https://it.wikipedia.org/wiki?curid=5264422", "title": "Associazione Sportiva Cosenza 1950-1951", "text": "Questa voce raccoglie le informazioni che riguardano l'Associazione Sportiva Cosenza nelle competizioni ufficiali della stagione 1950-1951."}
{"id": "5264425", "revid": "76963", "url": "https://it.wikipedia.org/wiki?curid=5264425", "title": "Matt Doyle", "text": "Biografia.\nDoyle ha lavorato prevalentemente come attore di musical, apparendo nelle produzioni di Broadway di \"The Book of Mormon\", \"Spring Awakening\", \"Bye Bye Birdie\" e nel dramma \"War Horse\". Ha recitato anche in altre musical, come \"Jasper in Deadland\" a Seattle e \"Grey Gardens\" a Sag Harbor con Betty Buckley e Rachele York. Nel 2011 \u00e8 uscito il suo EP \"Daylight\", seguito nel 2012 da \"Constant\". Nel 2016 esce il suo album di debutto, \"Uncontrolled,\" ed interpreta Tony in \"West Side Story\". Nel 2017 torna sulle scene newyorchesi per interpretare Anthony Hope in un revival dell'Off Broadway di \"Sweeney Todd\". Nel 2020 torna a Broadway con il musical \"Company\".\nMatt Doyle \u00e8 apertamente gay e ha avuto una relazione con il ballerino Ryan Steele, conclusasi nel 2014."}
{"id": "5264426", "revid": "1573940", "url": "https://it.wikipedia.org/wiki?curid=5264426", "title": "Alcelaphus buselaphus tora", "text": "L'alcelafo tor\u00e0 (Alcelaphus buselaphus tora ) \u00e8 una sottospecie di alcelafo originaria del Corno d'Africa. Il nome deriva dalla parola tigrina \"tor\u0101\u1fbf\", con cui l'animale \u00e8 noto presso i locali.\nDescrizione.\nL'alcelafo tor\u00e0 \u00e8 un alcelafo di grandi dimensioni, che presenta un'altezza al garrese di circa 135 cm. La colorazione generale del manto \u00e8 bruno-rossastra chiara su gran parte del corpo, comprese testa, fronte, parte superiore del posteriore e zampe anteriori. Le zampe posteriori e il ventre hanno colorazione variabile dal biancastro al giallastro, mentre la coda \u00e8 nera. Le corna si differenziano notevolmente da quelle delle altre sottospecie: molto pi\u00f9 sottili e divaricate, formano una specie di lira a bracci allargati.\nDistribuzione e habitat.\nIn passato l'alcelafo tor\u00e0 era diffuso nelle regioni occidentali e sud-occidentali dell'Eritrea, nell'Etiopia nord-occidentale e nelle adiacenti regioni confinanti del Sudan; attualmente sopravvive con un numero esiguo di esemplari nelle savane dell'Eritrea e in alcune localit\u00e0 inaccessibili dell'Etiopia, ma \u00e8 con tutta probabilit\u00e0 scomparso dal Sudan.\nConservazione.\nIl tor\u00e0 \u00e8 la pi\u00f9 rara sottospecie di alcelafo. Sono urgentemente necessari degli studi per determinare l'esatta estensione del suo areale e il numero di esemplari, cos\u00ec da sviluppare e incrementare appositi programmi di conservazione. Nel corso di sopralluoghi effettuati in Etiopia occidentale e nord-occidentale nel 2007 non sono state rinvenute prove che indicassero l'esistenza dell'animale nell'area. Nessun esemplare vive in cattivit\u00e0."}
{"id": "5264436", "revid": "254059", "url": "https://it.wikipedia.org/wiki?curid=5264436", "title": "Beffa Negrini", "text": "La famiglia Beffa Negrini \u00e8 un'antica nobile famiglia mantovana risalente al XVI secolo, dalla quale uscirono letterati e militari, che acquis\u00ec il titolo comitale nel 1565 dal duca di Mantova Guglielmo Gonzaga. La casata fu pi\u00f9 volte al servizio dei Gonzaga. \nStoria e personalit\u00e0 illustri.\nOriginari forse di Asola, in provincia di Mantova, ebbero nel medioevo la signoria feudale su Maguzzano di Lonato del Garda per ben 338 anni. Su tale feudo godettero del titolo comitale \"ab antiquo\".\nI membri pi\u00f9 illustri della famiglia furono:"}
{"id": "5264438", "revid": "729019", "url": "https://it.wikipedia.org/wiki?curid=5264438", "title": "Paul Taylor (coreografo)", "text": " \u00c8 stato tra gli ultimi membri viventi della terza generazione di artisti di danza moderna americani.\nBiografia.\nTaylor nacque a Wilkinsburg, un quartiere della contea di Allegheny, in Pennsylvania, Stati Uniti, adiacente alla citt\u00e0 di Pittsburgh e crebbe a Washington DC. Era un nuotatore e uno studente di pittura all'Universit\u00e0 di Syracuse alla fine degli anni '40. Dopo aver scoperto la danza attraverso i libri nella biblioteca della scuola, si trasfer\u00ec alla Juilliard, dove consegu\u00ec un B.S. in danza nel 1953 sotto la direzione di Martha Hill. Era dichiaratamente omosessuale.\nCarriera.\nNel 1953 danz\u00f2 nelle coreografie \"Benjo\", \"Dime a Dance, Fragments\" e \"Septet\" di Merce Cunningham e nel 1954 mise insieme una piccola compagnia di ballerini e inizi\u00f2 a creare i propri lavori. Artista di spicco nonostante la sua partenza tardiva, nel 1955 entr\u00f2 nella Martha Graham Dance Company per la prima di sette stagioni come solista, dove cre\u00f2 il ruolo del malvagio Aegisthus nella \"Clytemnestra\" della Graham. Contemporaneamente continuava a fare coreografie per la sua piccola troupe. Lavor\u00f2 anche con i coreografi Doris Humphrey, Charles Weidman, Jos\u00e9 Lim\u00f3n e Jerome Robbins. Nel 1959 fu invitato da Balanchine come artista ospite del New York City Ballet.\nI primi progetti coreografici di Taylor furono notati come distintamente diversi dalle opere moderne e fisiche per cui sarebbe diventato famoso e invitarono persino il confronto con le rappresentazioni concettuali del Judson Dance Theatre degli anni '60. Per \"Duet\" (1957) Taylor e il pianista, che suon\u00f2 un 'silenzio' del compositore John Cage, rimasero completamente immobili. Nello stesso programma c'era un'opera chiamata \"Epic\", in cui Taylor si muoveva lentamente sul palco in una suite di lavoro mentre un annuncio del tempo registrato veniva riprodotto in sottofondo. Il critico di Dance Observer Louis Horst pubblic\u00f2 una pagina bianca come una recensione nel novembre 1957 come risposta. Era parte di \"Seven New Dances\" in cui Martha Graham lo definiva un \"cattivo ragazzo\". Anche se con la sua opera di riferimento \"Aureole\" (1962) part\u00ec da un'estetica cos\u00ec avanguardista, l'esecuzione era ancora intesa a provocare i critici di danza, perch\u00e9 sfacciatamente i suoi movimenti moderni non erano basati sulla musica contemporanea ma su uno spartito barocco. Era un coreografo cos\u00ec interessato all'oggetto quanto alla forma, molti dei pezzi e dei movimenti di Taylor sono esplicitamente su qualcosa. Alcuni movimenti sono legati al suo amore per gli insetti e al loro modo di muoversi. Altri movimenti sono influenzati dal suo amore per il nuoto. Mentre pu\u00f2 spingere i suoi ballerini nello spazio per la bellezza pura di esso, egli li usa pi\u00f9 spesso per illuminare questioni cos\u00ec profonde come la guerra, la piet\u00e0, la spiritualit\u00e0, la sessualit\u00e0, la moralit\u00e0 e la mortalit\u00e0. \u00c8 forse molto noto per la sua danza del 1975, \"Esplanade\". In \"Esplanade\" Taylor era affascinato dal movimento quotidiano che le persone \"recitano\" quotidianamente dal correre allo scivolare al camminare al saltare e al cadere. L'opera \u00e8 basata sui 5 movimenti del Concerto per violino di Bach n. 2 in Mi bemolle maggiore. Un altro suo famoso lavoro \u00e8 \"Private Domain\" (1969). Taylor era affascinato dall'idea di prospettiva e dalla relazione tra realt\u00e0 e apparenza. In \"Private Domain\" Taylor commission\u00f2 le scene ad Alex Katz, i cui pannelli rettangolari impedivano al pubblico di vedere una parte del palco a seconda dei punti di osservazione. Il rapporto tra visibile e invisibile vissuta dal pubblico fu ben accolta. In un'altra opera, \"Lost, Found, Lost\" (1969), Taylor mostra ancora il suo interesse per il movimento di tutti i giorni con i ballerini che si muovono individualmente nelle quinte mentre aspettano di usare un telefono pubblico.\nTaylor commission\u00f2 la propria versione de \"La sagra della primavera\" di Nijiinsky nel 1980 che chiam\u00f2 \"The Rehearsal\". Accompagnato da una versione a due pianoforti dello spartito originale di Stravinskij, \"The Rehearsal\" era una storia poliziesca completa di arresti e rapimenti, ma Taylor bilanci\u00f2 la sua versione con ogni ode all'originale. In una scena una madre addolorata riecheggia la fanciulla prescelta dalla versione di Nijiinsky. Questo equilibrio tra vecchio e nuovo fu molto lodato.\nAltri lavori noti e apprezzati o controversi di Taylor comprendono \"Big Bertha\" (1970), \"Airs\" (1978), \"Arden Court\" (1981), \"Sunset\" (1983), \"Last Look\" (1985), \"Speaking in Tongues\" (1988), \"Brandenburgs\" (1988), \"Company B\" (1991), \"Piazzolla Caldera\" (1996), \"Black Tuesday\" (2001), \"Promethean Fire\" (2002) e \"Beloved Renegade\" (2008). Alcune di queste danze, eseguite dalla Paul Taylor Dance Company, sono state anche autorizzate a compagnie come il Balletto Reale Danese, il Miami City Ballet, l'American Ballet Theatre e l'Alvin Ailey American Dance Theater.\nCollaborazioni.\nTaylor ha collaborato con artisti come Robert Rauschenberg, Jasper Johns, Ellsworth Kelly, Alex Katz, Tharon Musser, Thomas Skelton, Gene Moore, John Rawlings, William Ivey Long, Jennifer Tipton, Santo Loquasto, James F. Ingalls, Donald York e Matthew Diamond. La sua carriera e il suo processo creativo sono stati molto discussi, in quanto \u00e8 l'oggetto del documentario candidato all'Oscar Dancemaker e autore dell'autobiografia \"Dominio privato\" e del saggio del The Wall Street Journal \"Why I Make Dances\".\nRiconoscimenti.\nTaylor \u00e8 stato un destinatario del Kennedy Center Honors nel 1992 e ha ricevuto un Emmy Award per \"Speaking in Tongues\", prodotto da WNET/New York l'anno precedente. Nel 1993 \u00e8 stato insignito della National Medal of Arts dal presidente Clinton. Ha ricevuto l'Algur H. Meadows Award per l'Excellence in the Arts nel 1995 ed \u00e8 stato nominato uno dei 50 eminenti americani premiati in riconoscimento dei loro eccezionali risultati presso l'Office of Scholarly Programs della Biblioteca del Congresso. \u00c8 il destinatario di tre borse di studio Guggenheim e di un dottorato ad honorem di Belle Arti dal California Institute of the Arts, Connecticut College, Universit\u00e0 Duke, la Juilliard School, Skidmore College, State University di New York presso Purchase, Universit\u00e0 di Syracuse e Adelphi University. I riconoscimenti per il successo nel corso della vita includono una borsa di studio della Fondazione MacArthur - spesso chiamata il \"premio del genio\" - e il Samuel H. Scripps American Dance Festival Award. Altri premi includono il New York State Governor's Arts Award e il New York City Mayor's Award of Honor per l'arte e la cultura. Nel 1989 Taylor \u00e8 stato eletto uno dei dieci membri onorari americani dell'American Academy e Institute of Arts and Letters.\nDopo essere stato eletto cavaliere dal governo francese come Chevalier de l'Ordre des arts et des lettres nel 1969 e elevato a Officier nel 1984 e Commandeur nel 1990, Taylor ha ricevuto il riconoscimento pi\u00f9 alto della Francia, la Legion d'onore, per contributi eccezionali alla Cultura francese, nel 2000.\n\"Private Domain\", originariamente pubblicato da Alfred A. Knopf e ripubblicato da North Point Press e successivamente dalla University of Pittsburgh Press, fu nominato dal National Book Critics Circle come la pi\u00f9 illustre biografia del 1987. \"Dancemaker\", il lungometraggio su Taylor del premiato Matthew Diamond, fu salutato da Time come \"forse il miglior documentario di danza di sempre\". \"Facts and Fancies: Essays Written Mostly for Fun\" di Taylor, \u00e8 stato pubblicato da Delphinium nel 2013.\nPaul Taylor Dance Company.\nLe opere del coreografo, per un totale di 144, sono eseguite dalla Paul Taylor Dance Company di fama mondiale, composta da 16 membri, dalla Taylor 2 di dimensioni da camera e da compagnie di balletto di tutto il mondo.\nDei suoi lavori 50 sono documentati in notazione Laban. In ogni spartito completo \u00e8 presente una sezione \"Materiale introduttivo\" che include argomenti quali: cast, note stilistiche e altre informazioni sulla produzione.\nUn documentario del 2015 intitolato \"Paul Taylor: Creative Domain\" presenta il suo processo creativo. \u00c8 stato descritto come \"una raffigurazione dal vero della creazione di \"Three Dubious Memories\" del 2010, il suo 133\u00b0 pezzo di danza moderna per l'omonima compagnia da lui fondata 61 anni fa\"."}
{"id": "5264442", "revid": "124221020", "url": "https://it.wikipedia.org/wiki?curid=5264442", "title": "Lilla Crawford", "text": "Biografia.\nLilla Crawford debutta a Broadway nel 2011 e interpreta Debbie durante l'ultimo periodo di repliche di \"Billy Elliot the Musical\". Nel 2013 torna a Broadway nel musical \"Annie\", in cui interpreta la protagonista; nel febbraio dello stesso anno recita e canta nella versione concertale del musical \"Ragtime\", insieme a Norm Lewis e Lea Salonga.\nNel 2014 interpreta Cappuccetto rosso nel film di Rob Marshall \"Into the woods\", tratto dall'omonimo musicaldi Stephen Sondheim."}
{"id": "5264443", "revid": "716642", "url": "https://it.wikipedia.org/wiki?curid=5264443", "title": "Unione Sportiva Arsenaltaranto 1950-1951", "text": "Questa voce raccoglie le informazioni che riguardano l'Unione Sportiva Arsenaltaranto nelle competizioni ufficiali della stagione 1950-1951."}
{"id": "5264456", "revid": "190578", "url": "https://it.wikipedia.org/wiki?curid=5264456", "title": "Jimmy Wang Yu", "text": "Sal\u00ec alla ribalta nel 1967 come protagonista della pellicola \"One-Armed Swordsman\", un lungometraggio di arti marziali prodotto dallo Studio Shaw.\nBiografia.\nPrima di ricevere un contratto dalla casa cinematografica di Hong Kong Shaw Brothers nel 1963, Wang serv\u00ec nell'Esercito Nazionale Rivoluzionario ed era campione di nuoto a Shanghai. Era anche praticante di Karate giapponese, stile Shotokan. Nel 1966 il regista-mentore Chang Cheh lo sceglie per \"Tiger Boy\", un piccolo film in bianco e nero di Arti Marziali del genere Wushapian (film di cavalieri erranti), che ottiene un buon incasso. Successivamente Chang Cheh lo dirige nel film che lo consacra: \"The One Armed Swordsman\" (uscito in Italia nel 1970 e poi nuovamente nel 1973 come \"Mantieni l'odio per la tua vendetta\"). Nel 1968 Chang Cheh lo diresse al fianco di Cheng Pei-pei nella pellicola wuxia \"Golden Swallow\", diretta da Chang Cheh, un altro capolavoro del genere in costume. Seguirono, infatti, altri lungometraggi wuxia dei quali Wang Yu divenne la star pi\u00f9 importante in Asia.\nSe \"One-Armed Swordsman\" fu la consacrazione di Wang come attore, \"The Chinese Boxer\" fu l'opera che marchi\u00f2 la sua fama nel cinema di Hong Kong. Accreditato come il primo film di Kung-Fu) o Gongfupian girato a Hong Kong, che diede l'avvio al genere di combattimento non armato, \"The Chinese Boxer\" divenne un fenomeno culturale in tutto il sudest asiatico, contribuendo grandemente alla fama del suo protagonista, ed incass\u00f2 due milioni di dollari di HK nel 1970, primo film di Hong Kong a stabilire questo record.\nIn cerca di maggiori guadagni dall'uscita, Jimmy Wang Yu rescisse il contratto con lo Studio Shaw. Lo studio cinematografico gli intent\u00f2 una causa legale e vinse, come risultato all'attore fu vietato di girare altri film nell'industria cinematografica di Hong Kong. Di conseguenza Wang emigr\u00f2 a Taiwan, dove inizi\u00f2 a lavorare con la casa di distribuzione Golden Harvest ed altre compagnie di produzione cinematografiche indipendenti. Fu allora che interpret\u00f2 e diresse film di kung-fu come \"Con una mano ti rompo, con due piedi ti spezzo\" (The One-Armed Boxer, 1971, uscito in Occidente nel 1973), o come il sequel \"The One-Armed Boxer vs, the fliyng Guillotine\" (1976), servendosi di un cast fisso di attori-caratteristi quali Tien Yeh, Lung Fei, Shan Mao, Sit Hon ed altri, presenti in quasi ogni pellicola.\nNegli anni '70, la fama di Wang inizi\u00f2 a scemare a causa dell'entrata di Bruce Lee, che rivoluzion\u00f2 il genere cinematografico di film sul kung fu col suo ruolo in \"Il furore della Cina colpisce ancora\" (1971). Altri divi di Hong Kong quali David Chiang o Ti Lung, gli avevano conteso il botteghino sin dalla seconda met\u00e0 degli anni '60 nel genere Wuxiapian, ma con il trasferimento a Taiwan, Wang Yu, nonostante il tentativo di internazionalizzarsi col film di coproduzione australiana \"Il drago di Hong Kong/Il dragone vola alto\" (The man from Hong Kong/Sky High, 1974, di Brian Trenchard Smith, che ottenne molti buoni incassi, soprattutto in Inghilterra e Pakistan), la sua stella si offusc\u00f2 in una quantit\u00e0 ripetitiva di Kung-Fu e Wuxia a basso costo.\nNel 1976, Wang recit\u00f2 al fianco del giovane attore-stuntman emergente dal nome d'arte di Sing Lung, poi noto al mondo come Jackie Chan, in \"Killer Meteors\", con Lo Wei alla regia. Alla fine degli anni '70 Chan ebbe una disputa proprio contro il regista Lo Wei, poich\u00e9 non voleva pi\u00f9 lavorare per lui visto l'insuccesso dei film che aveva interpretato per Wei, il quale era per\u00f2 legato a una Triade di Hong Kong che minacci\u00f2 il nuovo divo. Wang Yu, a sua volta considerato contingente alle Triadi taiwanesi, aiut\u00f2 a risolvere la questione facendo valere il suo peso. Ma sar\u00e0 solo una tregua: infatti Jackie Chan lascer\u00e0 Hong Kong per gli States e far\u00e0 ritorno solo quando il suo produttore Raymond Chow avr\u00e0 risolto la situazione con un cospicuo risarcimento a Lo Wei.. Chan ricambi\u00f2 comunque il favore fattogli da Wang Yu accettando importanti ruoli in due pellicole dirette da Yu, \"Fantasy Mission Force\" (1982) e \"Island of Fire\" (1990).\nNel 1986 Sammo Hung scelse Wang per il ruolo di Wong Kay Ying, padre dell'eroe del folklore cinese Wong Fei Hung, nel film \"Millionaire's Express\". Negli anni successivi Wang mantenne un basso profilo, facendo poche apparizioni pubbliche fino al 2002, quando presenzi\u00f2 al funerale del regista che lo aveva scoperto e lanciato, il suo maestro Chang Cheh.\nIn una carriera che copre un lasso di tempo di pi\u00f9 di 30 anni, Wang ha recitato in pi\u00f9 di 70 film. Bench\u00e9 la sua carriera si sia basata sul cinema di arti marziali, egli non fu mai il vero marzialista che il cinema mostrava, sebbene fosse un discreto esponente dello scuola di karate Shotokan. Prima dell'arrivo di Bruce Lee, era stato l'attore pi\u00f9 pagato nel cinema di Hong Kong, anche se i metodi contrattuali a salario utilizzati dal produttore Shaw non consentivano grandi cifre alle star locali, se non qualche bonus in caso di eccezionali successi, e fu per questo che Wang Yu aveva \"divorziato\" dagli Shaw, i quali peraltro si vendicarono lanciando un suo sosia col nome d'arte simile (Yung Wang Yu), e producendo un remake de \"The One Armed Swordsman\" nel 1971, \"The New One Armed Swordsman\" (noto in Italia come \"La mano sinistra della violenza\", 1973), con David Chiang protagonista. Resta comunque un attore carismatico ed un nome assolutamente di punta del genere Arti Marziali, nonch\u00e9 il primo divo del genere che scrisse e diresse un suo proprio film.\nVita privata.\nLa vita privata di Wang \u00e8 sempre stata piuttosto turbolenta, sia per quanto riguarda le relazioni sia per alcune accuse di violenza e pubblica ebbrezza.\nNel 1969 Wang spos\u00f2 l'attrice Jeanette Lin, 19 anni pi\u00f9 anziana di lui, dopo una travagliata relazione con la regista Qin Jian che mor\u00ec suicida. Jeanette Lin lasci\u00f2 l'industria cinematografica poco dopo il matrimonio, che tuttavia si rivel\u00f2 un fallimento, finch\u00e9 i due divorziarono nel 1975. Wang e Lin ebbero tre figlie, tra le quali la primogenita Linda Wong divenne una popolare cantante cantopop negli anni '90. Jeanette Lin emigr\u00f2 negli Stati Uniti nel 1977 e mor\u00ec a Taiwan nel 1995 a causa di complicazioni cardiache dovute ad un attacco d'asma, di cui soffriva da sempre.\nNegli anni '90, Wang si rispos\u00f2 per una seconda volta con l'assistente di volo Wang Kaizhen (\u738b\u51f1\u8c9e). Anche questa relazione si rivel\u00f2 burrascosa e port\u00f2 la donna a richiedere il divorzio, che tuttavia Wang non accett\u00f2. Il matrimonio fin\u00ec nel 1999, quando l'attore scopr\u00ec che la moglie lo tradiva e la umili\u00f2 pubblicamente attraverso la stampa.\nOltre alle tumultuose relazioni personali, nel 1981 Wang fu anche accusato di omicidio a Taiwan. Fu attaccato da tre uomini armati in un ristorante di Taipei e ne uccise uno. Fu assolto per legittima difesa, tuttavia trattandosi di un evidente regolamento di conti fra triadi, la reputazione dell'attore ne usc\u00ec compromessa.\nNel 2011 Wang Yu ebbe un ictus, che gli caus\u00f2 la perdita di forza e funzioni motorie nel lato sinistro del corpo. Grazie alle sedute di fisioterapia, l'attore ora riesce a parlare e camminare normalmente, sebbene non abbia mai recuperato il 100% della forza del braccio sinistro. Dal 2013, tuttavia, \u00e8 tornato a lavorare sul grande schermo, vincendo l'oscar del cinema taiwanese, il Golden Horse, col film \"Soul\". In Italia l'attore \u00e8 stato riscoperto grazie alla collana di libri su Bruce Lee e sul cinema di Arti Marziali pubblicata fra il 1990 ed il 2000 dalla Edizioni mediterranee e scritti dal saggista-sceneggiatore Lorenzo De Luca, anche autore del documentario Dragonland (2009) che ripercorre le figure di numerosi personaggi fra cui Yu."}
{"id": "5264457", "revid": "214753", "url": "https://it.wikipedia.org/wiki?curid=5264457", "title": "Campionati mondiali di slittino 1971", "text": "I Campionati mondiali di slittino 1971, quindicesima edizione della manifestazione organizzata dalla Federazione Internazionale Slittino, si tennero il 30 e 31 gennaio 1971 a Valdaora, in Italia, sulla pista Panorama e furono disputate gare in tre differenti specialit\u00e0: nel singolo uomini ed in quello donne e nel doppio.\nVincitrice del medagliere fu la squadra italiana che conquist\u00f2 il titolo nel doppio grazie a Paul Hildgartner e Walter Plaikner e nel singolo uomini con Karl Brunner, mentre la nazionale tedesca occidentale ottenne la medaglia d'oro nella prova individuale femminile per merito di Elisabeth Demleitner.\nRisultati.\nSingolo uomini.\nLa gara fu disputata su quattro \"manches\" nell'arco di due giorni e presero parte alla competizione 74 atleti in rappresentanza di 15 differenti nazioni; campione uscente era il tedesco occidentale Josef Fendt, non presente a questa edizione dei mondiali, ed il titolo fu conquistato dall'italiano Karl Brunner davanti al tedesco dell'Ovest Leonhard Nagenrauft ed all'austriaco Josef Feistmantl, gi\u00e0 altre quattro volte sul podio iridato compreso quello di Sch\u00f6nau am K\u00f6nigssee 1969 in cui ottenne l'oro nella gara del singolo.\nDurante la prima giornata di gara Brunner riusc\u00ec a costruire un discreto margine di vantaggio sui pi\u00f9 immediati avversari che gli consent\u00ec di vincere il titolo nonostante nella quarta \"manche\" avesse ottenuto un tempo piuttosto elevato rispetto ai suoi inseguitori.\nSingolo donne.\nLa gara fu disputata su quattro \"manches\" nell'arco di due giorni e presero parte alla competizione 29 atlete in rappresentanza di 9 differenti nazioni; campionessa uscente era la polacca Barbara Piecha, che concluse la prova al terzo posto, ed il titolo fu conquistato dalla tedesca occidentale Elisabeth Demleitner, che era giunta terza nella precedente rassegna, davanti all'italiana Erika Lechner, gi\u00e0 vincitrice della medaglia d'oro ai Giochi di .\nNonostante la Lechner fosse partita meglio della Demleitner e si trovasse in vantaggio sulla stessa gi\u00e0 dalla prima discesa, alla fine l'italiana dovette arrendersi alla rimonta da parte della tedesca dell'Ovest: prima della quarta ed ultima \"manche\" il vantaggio era ormai ridotto ad un solo centesimo di secondo, ma un piccolo errore nella seconda parte della discesa da parte della Lechner e soprattutto una pista resa pi\u00f9 lenta dalla temperatura vicina allo zero, e quindi troppo elevata per poter mantenere in perfette condizioni il tracciato che non era refrigerato artificialmente, aveva favorito la vittoria della rappresentante teutonica avvantaggiata da un peso di quasi un terzo maggiore rispetto all'azzurra.\nDoppio.\nLa gara fu disputata su due \"manches\" nell'arco di un solo giorno e presero parte alla competizione 46 atleti in rappresentanza di 10 differenti nazioni; campioni uscenti erano gli austriaci Manfred Schmid ed Ewald Walch, che conclusero la prova al secondo posto; il titolo fu conquistato dagli italiani Paul Hildgartner e Walter Plaikner mentre terzi giunsero i tedeschi orientali Horst H\u00f6rnlein e Reinhard Bredow, gi\u00e0 a podio nelle precedenti due rassegne iridate."}
{"id": "5264460", "revid": "812894", "url": "https://it.wikipedia.org/wiki?curid=5264460", "title": "Wang Yu", "text": ""}
{"id": "5264461", "revid": "767487", "url": "https://it.wikipedia.org/wiki?curid=5264461", "title": "No Sleep Tonight", "text": "No Sleep Tonight \u00e8 un singolo del gruppo musicale britannico Enter Shikari, il secondo estratto dal loro secondo album in studio \"Common Dreads\", pubblicato il 29 luglio 2009.\nLa canzone.\nIn un'intervista a \"Kerrang!\", il cantante Rou Reynolds ha detto che il brano parla \"della coscienza morale e di come le compagnie petrolifere siano sempre pi\u00f9 interessate a guadagni a breve termine\" (tema ripreso anche in \"Arguing with Thermometers\"). Sempre nella stessa occasione si \u00e8 dichiarato soddisfatto di come siano venute fuori le melodie del brano, aggiungendo che \"No Sleep Tonight\" \u00e8 completamente diversa da molte delle loro canzoni, che solitamente hanno un tono decisamente pi\u00f9 aggressivo.\nVideo musicale.\nIl video ufficiale del brano, diretto da Shane Davey, \u00e8 stato pubblicato il 5 luglio 2009 sul canale YouTube degli Enter Shikari.\nTracce.\nTesti di Rou Reynolds, musiche degli Enter Shikari."}
{"id": "5264462", "revid": "298229", "url": "https://it.wikipedia.org/wiki?curid=5264462", "title": "Yu Wang", "text": ""}
{"id": "5264463", "revid": "642594", "url": "https://it.wikipedia.org/wiki?curid=5264463", "title": "Chelsea Elizabeth Manning", "text": ""}
{"id": "5264481", "revid": "235890", "url": "https://it.wikipedia.org/wiki?curid=5264481", "title": "Potere dispersivo delle punte", "text": ""}
{"id": "5264482", "revid": "110157", "url": "https://it.wikipedia.org/wiki?curid=5264482", "title": "Primera B 2016 (Argentina)", "text": "La Primera B 2016 \u00e8 stata l\u203282\u00aa edizione del campionato argentino di calcio di terza divisione, dedicato soltanto alle squadre direttamente affiliate alla AFA. Il torneo \u00e8 iniziato il 5 febbraio 2016 e si \u00e8 conclusione il 13 giugno dello stesso anno.\nPer coordinarsi con l'ennesima riforma del sistema calcistico argentino, il campionato \u00e8 stato organizzato con la formula del torneo \"corto\", con le 20 squadre che hanno giocato contro tutte le avversarie in un girone di sola andata. Soltanto la squadra vincitrice del campionato, il Flandria ha acquisito il diritto di partecipare alla Primera B Nacional 2016-2017. A retrocedere in Primera C 2016-2017 \u00e8 stata la squadra con la peggior media punti totalizzati nelle ultime 4 stagioni in Primera B (compresa l'attuale), cio\u00e8 il Deportivo Armenio."}
{"id": "5264490", "revid": "1573940", "url": "https://it.wikipedia.org/wiki?curid=5264490", "title": "Rhina ancylostoma", "text": "Rhina ancylostoma \u00e8 un pesce cartilagineo, ed \u00e8 l'unico rappresentante conosciuto della famiglia Rhynidae. Vive nelle acque costiere delle regioni indopacifiche, e pu\u00f2 raggiungere i 2,7 metri di lunghezza.\nDescrizione.\nLa struttura corporea di \"R. ancylostoma\" \u00e8 inconfondibile, mescolando caratteristiche di squali e razze. Presenta infatti la parte anteriore del corpo appiattita sul piano orizzontale, conferendogli la forma schiacciata tipica dei Rajiformes, ordine a cui infatti appartiene. Il margine anteriore del capo visto dall'alto \u00e8 ampio e arrotondato, non presentando il prolungamento appuntito tipico della famiglia Rhinobathidae. Gli occhi sono di medie dimensioni, seguiti dai due spiracoli, ben sviluppati. Sul capo sono presenti alcune creste rilevate, munite di denticoli sviluppati in forma di spine, con probabile funzione difensiva. La pi\u00f9 pronunciata \u00e8 posta in posizione mediana, partendo da poco dietro i due spiracoli ed interrompendosi all'altezza dell'inizio della parte posteriore del corpo. Altre creste sono presenti a lato degli occhi, sul lato del capo e sulla parte frontale. La bocca \u00e8 posta sul lato ventrale, preceduta dalle due narici bilobate, ed ha forma ad arco ondulato. I denti sono piatti, adatti a triturare. Sempre sul lato ventrale si aprono bilateralmente le cinque fessure branchiali, di piccole dimensioni. Le pinne pettorali sono molto ampie, triangolari e dotate di margine libero. Il loro limite divide il capo dalla parte posteriore del corpo, pi\u00f9 simile a quella degli squali, con due grandi pinne dorsali triangolari di dimensioni quasi equivalenti, la prima delle quali posta in posizione pi\u00f9 avanzata rispetto alle pinne ventrali. Queste sono di discrete dimensioni, e nei maschi presentano alla base gli emipeni. Manca la pinna anale. Il peduncolo caudale presenta carenatura. La pinna caudale \u00e8 quasi triangolare, con lobi appena accennati e di dimensioni quasi equivalenti.\nIl colore nel lato dorsale \u00e8 bruno-marrone, talvolta tendente al grigiastro, uniforme nei due terzi anteriori del capo, mentre dal terzo posteriore compare una punteggiatura bianca regolare che si ritrova in tutto il resto del corpo, pinne comprese. Negli esemplari pi\u00f9 giovani macchie scure di forma irregolare sono presenti nella parte anteriore del capo, ma tendono a farsi pi\u00f9 indistinte con la crescita, fino a sparire. Due pi\u00f9 ampie e di forma irregolarmente anulare poste all'attaccatura delle pinne pettorali possono permanere a lungo. Il lato ventrale \u00e8 uniformemente bianco lattiginoso.\nRaggiunge una lunghezza massima registrata di 2,7 metri e i 135\u00a0kg di peso, anche se sono pi\u00f9 comuni misurazioni intorno ai 2 metri.\nDistribuzione e habitat.\nFrequenta le zone tropicali e subtropicali della zona indopacifica prediligendo acque calde e temperate. Viene segnalato dalle coste orientali del Sudafrica fino a quelle meridionali del Giappone, includendo Seychelles, Mauritius e Maldive. A sud il suo areale comprende l'arcipelago indonesiano, quello filippino e le coste settentrionali dell'Australia.\nVive abitualmente in acque costiere, entro la piattaforma continentale o presso gli arcipelaghi, scendendo raramente sotto i 90 metri di profondit\u00e0, spingendosi talvolta anche vicino a riva. \nBiologia.\nEsistono pochi dati riguardo alle caratteristiche biologiche e alle abitudini di questa specie.\nComportamento.\nSpecie solitaria, si muove abitualmente in prossimit\u00e0 di fondali sabbiosi o rocciosi, spingendosi saltuariamente vicino alla superficie. Non \u00e8 pericoloso per l'uomo, e tende a non farsi avvicinare facilmente.\nAlimentazione.\nEssendo animale prettamente bentonico, si nutre di piccoli pesci teleostei, crostacei, molluschi ed altre creature di fondo di piccole dimensioni. La sua tecnica di caccia utilizza la parte anteriore del corpo per bloccare la preda contro il fondale, per poi indirizzarla con alcuni colpi rapidi verso l'apertura boccale. Alcuni dati sembrerebbero per\u00f2 suggerire anche altri possibili modelli di predazione.\nRiproduzione.\nSi tratta di una specie ovovivipara sprovvista di placenta: le uova si schiudono nell'utero, dove prosegue lo sviluppo embrionale, traendo nutrimento inizialmente dal sacco vitellino, quindi indirettamente dai fluidi uterini attraverso strutture specializzate. Di norma vengono alla luce dai 4 ai 5 piccoli, lunghi intorno ai 45\u00a0cm. La fecondazione \u00e8 interna ed il rituale di accoppiamento, come in molte specie di Chondrichthyes, prevede un rituale piuttosto violento, tanto che non sono infrequenti incidenti anche gravi.\nInterazioni con l'uomo.\nPur non essendo oggetto di pesca mirata, viene comunque catturato incidentalmente con reti ed ami innescati, venendo quindi commercializzato per le carni, soprattutto nei paesi asiatici, dove raggiunge un discreto valore commerciale, in particolare per le grandi pinne, considerate di particolare pregio per la preparazione della tradizionale zuppa.\nQuesta specie si \u00e8 dimostrata capace di adattarsi con discreta facilit\u00e0 alla vita in cattivit\u00e0, diventando un'attrazione di molti acquari dotati di vasche di sufficiente capacit\u00e0. Sono in corso tentativi per ottenere la sua riproduzione in cattivit\u00e0, purtroppo con risultati finora sfavorevoli .\nStato di conservazione.\nMalgrado esistano pochi dati sulla popolazione di questa specie, la scarsa prolificit\u00e0, le problematiche ambientali e la pressione dovuta alla pesca intensiva, che elimina spesso gli individui prima del raggiungimento della piena maturit\u00e0 sessuale, fanno ritenere probabile che sia gi\u00e0 in corso una sensibile diminuzione, in particolare nelle zone dove la pesca incide maggiormente. Per questo \u00e8 stato inserito nella lista IUCN tra le specie vulnerabili (VU)."}
{"id": "5264491", "revid": "879070", "url": "https://it.wikipedia.org/wiki?curid=5264491", "title": "Sigmoceros lichtensteinii", "text": ""}
{"id": "5264492", "revid": "69945880", "url": "https://it.wikipedia.org/wiki?curid=5264492", "title": "Rocchetto a induzione", "text": ""}
{"id": "5264494", "revid": "1543377", "url": "https://it.wikipedia.org/wiki?curid=5264494", "title": "Meir Amit", "text": "\u00c8 considerato uno dei migliori ufficiali di \"intelligence\", nonch\u00e9 figura di spicco della politica di Israele.\nBiografia.\nInfanzia ed esperienze militari.\nAmit nacque nel 1921 da immigrati ucraini a Tiberiade, all'epoca del mandato britannico, come \"Meir Slutsky\", cugino del poeta russo Boris Sluckij. Adott\u00f2 successisavemente il cognome Amit, che in ebraico significa \"amico di tutti\".\nDa giovane entr\u00f2 nel \"kibbutz\" Alonim, in Galilea, e si arruol\u00f2 nell'Haganah gi\u00e0 nel 1936. Combatt\u00e9 nelle file dell'Haganah nel corso della guerra arabo-israeliana del 1948 con il grado di comandante di battaglione. Durante le prime fasi della guerra fu ferito nel corso di un attacco alla roccaforte di Jenin, difesa dai giordani. Tornato a combattere dopo un periodo di convalescenza, nel marzo del 1949 comand\u00f2 il proprio battaglione nel corso dell'operazione Uvda per la conquista dello sbocco sul golfo di Aqaba, dove si sarebbe sviluppata la citt\u00e0 di Eilat.\nAmit continu\u00f2 la carriera nelle neonate IDF, dove divenne aiutante di campo di Moshe Dayan, per poi raggiungere il grado di maggior generale. Durante il periodo da militare fu comandante della brigata Golani nel 1950, capo delle operazioni delle IDF nel 1951, quindi generale del comando meridionale (1955) e del comando settentrionale (1958).\nQuando il 2 maggio del 1951 le forze siriane presero posizione nei pressi di Tel Mutilla nella zona smilitarizzata tra Israele e Siria, violando cos\u00ec gli accordi sanciti dall'armistizio di Rodi, Amit, alla guida della brigata Golani, fu incaricato di scacciare gli invasori. L'attacco, che si protrasse per quattro giorni consecutivi, raggiunse il suo obiettivo ma lasci\u00f2 sul campo 40 soldati uccisi e parecchi feriti. Amit fu oggetto di severe critiche da parte della dirigenza delle forze armate ma venne prontamente difeso da Dayan, astro nascente delle IDF e che presto sarebbe diventato capo di stato maggiore.\nSul finire degli anni cinquanta Amit studi\u00f2 presso la Columbia Business School di New York, dove consegu\u00ec un diploma in Business Administration.\nCarriera nei servizi segreti.\nAl ritorno in Israele, Amit esord\u00ec nel mondo dell\"'intelligence\". Nel 1961 fu nominato direttore del servizio di intelligence militare, che mantenne quando nel 1963 gli venne assegnata anche la carica di direttore del Mossad. Amit rappresenta l'unica figura nella storia di Israele a ricoprire contemporaneamente le due posizioni.\nAlla guida del Mossad, Amit sostitu\u00ec Isser Harel, ormai inviso alle alte sfere del governo, il quale era divenuto celebre per gli spettacolari rapimenti dei gerarchi nazisti sfuggiti ai processi post-bellici. Amit pose fine alla caccia all'uomo che aveva caratterizzato la gestione precedente e si adoper\u00f2 per modernizzare l'agenzia, modificando la catena di comando e favorendo sinergie con l\"'intelligence\" militare. In particolare rafforz\u00f2 le attivit\u00e0 di \"human intelligence\" (HUMINT) di Israele, soprattutto nel mondo arabo.\nAmit inoltre intensific\u00f2 la cooperazione con altre agenzie di spionaggio quali quelle del Kenya, Uganda, Singapore, Iran, India, Turchia e Indonesia. A questo fine inform\u00f2 il re di Giordania Hussein di un possibile colpo di Stato, sosteneva di incontrare lo Sci\u00e0 di Persia una volta al mese, visit\u00f2 il direttore della CIA Richard Helms, forn\u00ec armi alla guerriglia curda in Iraq, il cui leader, il mull\u0101 Mustafa Barzani divenne un amico personale.\nNell'ottica di rompere l'isolamento politico di Israele, aiut\u00f2 i servizi segreti del Marocco, ufficialmente ostili ad Israele, nell'eliminazione del dissidente marocchino Mehdi Ben Barka avvenuta nell'ottobre del 1965 a Parigi. L'operazione in realt\u00e0 gener\u00f2 indignazione nell'opinione pubblica internazionale: il presidente francese De Gaulle chiuse le sede europea del Mossad e lo stesso primo ministro israeliano Ben-Gurion la defin\u00ec \"spregevole\".\nIl 30 maggio 1967, alla vigilia della guerra dei sei giorni, Amit fu mandato a Washington per sondare le intenzioni e le eventuali reazioni dell\"'establishment\" americano nei confronti di un attacco preventivo di Israele nei confronti dell'Egitto. Le richieste della parte israeliana si riassumevano in tre punti: forniture militari dopo il conflitto, supporto politico e diplomatico alle Nazioni Unite e isolamento dell'Unione Sovietica dalle operazioni belliche. Il segretario della difesa Robert McNamara rispose \"I read you loud and clear!\" (\"ti ricevo forte e chiaro!\"), che divenne \"They won't sit in mourning if Israel fires the first shot\" (\"non siederanno in lutto se Israele spara il primo colpo\") quando Amit rifer\u00ec al primo ministro Eshkol il 3 giugno. Due giorni dopo ebbe inizio l'operazione Focus che distrusse la maggior parte delle forze dell'aeronautica militare egiziana e dette il via al conflitto.\nLo stesso successo della guerra e dell'operazione Focus in particolare \u00e8 pi\u00f9 un merito dell\"'intelligence\" che della forza militare di Israele, in quanto l'effetto sorpresa che annient\u00f2 le difese egiziane fu reso possibile da anni di raccolta di informazioni ed infiltrazioni di agenti segreti del Mossad nelle forze armate egiziane.\nDa direttore dell'agenzia segreta, Amit organizz\u00f2 alcune delle pi\u00f9 importanti azioni del Mossad. Fu capace di infiltrare una delle sue spie, Eli Cohen, nelle pi\u00f9 alte sfere del governo siriano. Allo stesso periodo risale l'operazione Diamante che port\u00f2 alla defezione del pilota iracheno-maronita Munir Redfa e all'acquisizione del caccia sovietico MiG-21 da parte dei servizi segreti israeliani.\nCarriera politica.\nDiffidente dell'autonomia e del prestigio raggiunti, nel 1968 Eshkol tolse l'appoggio ad Amit che fu costretto a lasciare il Mossad. Diresse quindi le Koor Industries, la pi\u00f9 grande conglomerata israeliana, ininterrottamente fino al 1977 ad esclusione di alcuni brevi incarichi. Nell'ottobre del 1973, allo scoppio della guerra del Kippur, fu chiamato dal ministro della difesa Moshe Dayan con il ruolo di assistente personale.\nNel 1976 fece il suo ingresso in politica come cofondatore del partito \"Tnu'a Demokratit LeShinui\" (\"Movimento Democratico per il Cambiamento\", abbreviato con l'acronimo DASH). Alle elezioni dell'anno successivo il Dash ottenne 15 seggi alla Knesset, premiato dall'alleanza con il Likud, e Amit ricopr\u00ec il ruolo di ministro delle comunicazioni e di quello dei trasporti. Ben presto tuttavia abbandon\u00f2 la coalizione al governo per aderire al partito di opposizione Shinui nel 1978, per tornare poi tra le file del Partito Laburista Israeliano nel 1980.\nA partire dal 1978 occup\u00f2 ruoli manageriali in diverse aziende nel settore dell\"'high-tech\". In tempi pi\u00f9 recenti fu posto alla guida del Centro per Studi Speciali di Israele (Israel's Center for Special Studies) ammonendo pi\u00f9 volte contro le minacce poste dall'armamento nucleare iraniano. Nel 2003 ricevette il premio Israele per la sua carriera e per lo speciale contributo alla societ\u00e0 e allo Stato.\nNel 2001 gli \u00e8 stata intitolata un'agenzia d'intelligence privata, l'\"Intelligence and Terrorism Information Center Meir Amit\".\nMor\u00ec nel 2009 dopo una lunga malattia. Alla notizia della sua morte il presidente di Israele Shimon Peres afferm\u00f2:"}
{"id": "5264503", "revid": "580", "url": "https://it.wikipedia.org/wiki?curid=5264503", "title": "Dario De Luca (politico)", "text": "Biografia.\nNato a Potenza il 26 luglio 1956, si diploma presso il Liceo scientifico Galileo Galilei del capoluogo lucano e si laurea in Ingegneria Civile presso il Politecnico di Torino il 24 luglio 1979 col massimo dei voti.\nSindaco di Potenza.\nIl 9 giugno 2014, ribaltando il risultato del primo turno, sconfigge col 58,54% dei voti il favorito Luigi Petrone (Partito Democratico), divenendo il primo sindaco di centrodestra della citt\u00e0 di Potenza con una minoranza in consiglio comunale.\nNel corso del suo mandato si \u00e8 impegnato, insieme alla giunta comunale, nella riorganizzazione dei trasporti urbani (scale mobili e autobus), la riqualificazione delle pavimentazioni del centro storico, l'installazione del manto erboso sintetico di ultima generazione e i lavori di ristrutturazione per ottenere l'idoneit\u00e0 alla Serie C dello Stadio Alfredo Viviani. Inoltre la Citt\u00e0 di Potenza ha raggiunto, con l'implementazione della raccolta dei rifiuti, il ragguardevole obiettivo del 65% di raccolta differenziata conquistando il relativo primato come primo Capoluogo di Regione in Italia.\nNel 2019, a seguito di un'iniziale volont\u00e0 di ricandidarsi, decide di non concorrere per un secondo mandato."}
{"id": "5264524", "revid": "110157", "url": "https://it.wikipedia.org/wiki?curid=5264524", "title": "Ahmad al-Wattasi", "text": "Biografia.\nNel 1526, il sultano Muhammad al-Burtuqali prima di morire nomin\u00f2 suo successore il fratello Ali Abu Hassun, ma il figlio A\u1e25mad al-Wa\u1e6d\u1e6d\u0101s\u012b, con il sostegno di alcuni nobili e vertici militari si fece proclamare sultano al posto dello zio.\nIl padre Mu\u1e25ammad al-Burtuq\u0101l\u012b aveva intrapreso una politica di guerra contro i Portoghesi che avevano occupato alcune delle principali citt\u00e0 costiere del Maghreb occidentale e aveva sostenuto, finanziato e armato i Sa'diani, la dinastia che stava sorgendo nel sud del Marocco in funzione anti-portoghese.&lt;br&gt;\nA\u1e25mad cambi\u00f2 completamente politica, preoccupato dall'aumentare della popolarit\u00e0 e dell'influenza dei Sa'diani, dichiar\u00f2 loro guerra, con l'approvazione degli \u02bfulam\u0101\u02be dell'Universit\u00e0 al-Qarawiyyin (ostili al sufismo incoraggiato dai Sa'diani). Mand\u00f2 Jacob Rote (Ya\u02bfq\u016bb al-R\u016bt\u012b), un ebreo di origini portoghesi che era entrato al suo servizio, da Giovanni III del Portogallo. Jacob riusc\u00ec a convincere Giovanni a sostenere i Wattasidi, in funzione anti-sa'diana. \nNel 1527 si scontr\u00f2 con l'esercito sa'diano guidato da Ahmad al-Araj nei pressi del fiume W\u0101d\u012b al-\u02bfAb\u012bd, vicino alla citt\u00e0 di B\u00e9ni Mellal. A\u1e25mad al-Wattasi venne sconfitto e costretto a sottoscrivere il trattato di Tadla, che separava il confine tra le due dinastia e Tadla.&lt;br&gt;\nNel 1542 Giovanni III del Portogallo espulse gli ebrei che si trovavano nelle citt\u00e0 costiere marocchine sotto controllo portoghese. Questi ebrei portoghesi andarono quasi tutti a Fez dove vennero ben accolti da A\u1e25mad, erano infatti bravi artigiani e armaioli, che fabbricarono per il sultano moderne armi da fuoco.\nNel 1532, A\u1e25mad invi\u00f2 una lettera a Francesco I di Francia attraverso il commerciante H\u00e9mon de Molon, che incoraggi\u00f2 il re di Francia a sviluppare relazioni commerciali. Nel 1533 Francesco mand\u00f2 come ambasciatore in Marocco Pierre de Piton. \nNel 1541 si spos\u00f2 con la corsara Sayyida al-Hurra, governatrice di T\u00e9touan.\nNel 1545 assembl\u00f2 un esercito numeroso e ben armato (30.000 cavalieri, 2.000 archibugieri e 35 cannoni) e marci\u00f2 verso sud. Il 24 luglio, incontr\u00f2 l'esercito sa'diano guidato da Muhammad al-Shaykh, sempre nei pressi del fiume W\u0101d\u012b al-\u02bfAb\u012bd. Nonostante l'esercito sa'diano fosse decisamente inferiore a quello wattaside (meno della met\u00e0, di cui solo 200 archibugieri), i Sa'diani riuscirono a vincere grazie alla saggia scelta del terreno, posizionandosi a sud del fiume, e, quando l'esercito di A\u1e25mad inizi\u00f2 a guadare il fiume, i Sa'diani iniziarono ad aprire il fuoco per poi caricare con la cavalleria l'esercito wattaside intrappolato nel fango. Un cronista spagnolo dell'epoca che assistette alla battaglia, Luis del M\u00e1rmol Carvajal, scrisse: \nA\u1e25mad al-Wa\u1e6d\u1e6d\u0101s\u012b fu catturato e condotto a Marrakesh. A Fez fu nominato sultano il giovane figlio di A\u1e25mad, Nasir al-Din al-Qasri, che regn\u00f2 sotto la reggenza del prozio Ali Abu Hassun.&lt;br&gt;\nA\u1e25mad fu liberato nel 1547, quando il figlio accett\u00f2 di consegnare ai Sa'diani la citt\u00e0 di Mekn\u00e8s in cambio della liberazione del padre. Venne quindi nominato nuovamente sultano, regnando fino al 1549, anno della sua morte. Gli succedette al trono lo zio Ali Abu Hassun, ultimo sultano della dinastia wattaside."}
{"id": "5264530", "revid": "1649409", "url": "https://it.wikipedia.org/wiki?curid=5264530", "title": "Alan Mansfield", "text": "Biografia.\nPronipote di Sir James Mansfield, frequent\u00f2 la Anglican Church Grammar School, prima di vincere una borsa di studio per la Sydney Church of England Grammar School. In seguito frequent\u00f2 la St Paul's College e l'Universit\u00e0 di Sydney.\nMansfield \u00e8 stato nominato come giudice presso la Corte suprema del Queensland, il 17 maggio 1940, carica che mantenne fino al 20 marzo 1947. Fu inoltre il procuratore australiano all'interno del Processo di Tokyo dal 3 maggio 1946 al 12 dicembre 1948 febbraio 1956 \u00e8 stato promosso alla posizione di giudice capo della Corte suprema del Queensland, fino al suo pensionamento il 21 febbraio 1966.\nSempre nello stesso anno, nel 1966, venne nominato governatore del Queensland, carica che mantenne fino al 1972."}
{"id": "5264550", "revid": "580533", "url": "https://it.wikipedia.org/wiki?curid=5264550", "title": "Pier Luigi Conti", "text": ""}
{"id": "5264552", "revid": "1543377", "url": "https://it.wikipedia.org/wiki?curid=5264552", "title": "Shimoneta", "text": ", altres\u00ec nota come , \u00e8 una serie di light novel scritta da Hirotaka Akagi ed illustrata da Eito Shimotsuki, pubblicata in undici volumi dalla Shogakukan, sotto l'etichetta Gagaga Bunko, tra luglio 2012 e febbraio 2016. Un adattamento manga, intitolato \"Shimoneta to iu gainen ga sonzai shinai taikutsu na sekai: man**-hen\" e disegnato da N' Yuzuki, \u00e8 stato serializzato sul \"Comic Blade\" della Mag Garden dal 2014 al 2016. Un adattamento anime, prodotto dalla J.C.Staff ed acquistato in Italia dalla Dynit, \u00e8 stato trasmesso in Giappone tra il 4 luglio e il 19 settembre 2015.\nTrama.\nIn un futuro distopico, le autorit\u00e0 giapponesi braccano chiunque usi un linguaggio spinto o distribuisca materiali osceni nel paese, al punto tale che tutti i cittadini sono costretti a indossare micro-terminali peacemaker (PM) informatici per l'analisi di ogni loro parola e movimento. Tanukichi Okuma, un nuovo studente liceale della migliore \"scuola morale pubblica\" del Giappone, riesce finalmente a riunirsi con Anna Nishikinomiya, la presidentessa del consiglio studentesco per la quale ha una cotta. Tuttavia, poco dopo, la sfortuna vuole che Tanukichi attiri l'attenzione della terrorista pervertita \"Il blu del campo innevato\", la quale dopo averlo rapito, lo costringe a fondare insieme a lei l'organizzazione oscena \"SOX\", con l'obiettivo di creare e spargere materiale pornografico per tutta la citt\u00e0.\nMedia.\nLight novel.\nLa serie \u00e8 stata scritta da Hirotaka Akagi con le illustrazioni di Eito Shimotsuki. I volumi sono stati pubblicati dalla Shogakukan, sotto l'etichetta Gagaga Bunko, dal 18 luglio 2012 al 18 febbraio 2016.\nManga.\nL'adattamento manga, intitolato e disegnato da N' Yuzuki, \u00e8 stato serializzato sulla rivista \"Comic Blade\" della Mag Garden prima in versione cartacea e poi online dal 28 marzo 2014 al 29 febbraio 2016. I capitoli sono stati raccolti in quattro volumi \"tank\u014dbon\", che sono stati pubblicati tra il 18 febbraio 2015 e il 9 aprile 2016.\nAnime.\nL'adattamento anime \u00e8 stato annunciato nel 2014 sul sito ufficiale della Gagaga Bunko. La serie televisiva, prodotta dalla J.C.Staff e diretta da Y\u014dhei Suzuki, \u00e8 andata in onda dal 4 luglio al 19 settembre 2015. Le sigle di apertura e chiusura sono rispettivamente dei SOX e \"Inner Urge\" di Sumire Uesaka. In Italia gli episodi sono stati trasmessi in streaming, in contemporanea col Giappone, dalla Dynit su VVVVID a partire dal 7 luglio 2015 (E a partire dal 6 agosto 2019 \u00e8 stata aggiunta al catalogo di Netflix sottotitolata in italiano), mentre in Australia e Nuova Zelanda i diritti sono stati acquistati dalla AnimeLab. In America del Nord, invece, la serie \u00e8 stata concessa in licenza alla Funimation."}
{"id": "5264564", "revid": "767487", "url": "https://it.wikipedia.org/wiki?curid=5264564", "title": "Turnout", "text": "Turnout \u00e8 un film del 2011 diretto da Lee Sales.\nLa sceneggiatura \u00e8 stata scritta dallo stesso regista insieme agli attori Francis Pope e George Russo; nel cast sono presenti anche Ophelia Lovibond, Neil Maskell e Ben Drew. Il film \u00e8 uscito nelle sale il 16 settembre 2011, anche se le riprese sono avvenute a Londra nell'autunno del 2010.\nTrama.\nA Hoxton, nella parte orientale di Londra, una giovane coppia, George e Sophie, cerca di mettere da parte denaro per la prima vacanza insieme. Il deposito viene pagato e i due hanno due settimane per saltare la restante parte, ammontante a 2.000 \u00a3.\nSophie affida a George i propri risparmi, e tiene molto a saldare il debito con l'agente di viaggi. Il problema, sconosciuto a Sophie, \u00e8 che George \u00e8 al verde, e in un vano tentativo di racimolare soldi, George utilizza i risparmi di Sophie per finanziare un losco traffico di droga, che si conclude in maniera disastrosa, lasciando la coppia in rovina."}
{"id": "5264566", "revid": "1833487", "url": "https://it.wikipedia.org/wiki?curid=5264566", "title": "Cacciana", "text": " \nLa Cacciana \u00e8 una delle numerose frazioni del comune di Fontaneto d'Agogna.\nDescrizione.\nStrutturalmente formato in modo analogo a molte delle frazioni vicine, questo abitato \u00e8 posto immediatamente a sud del paese vero e proprio.\nIncendio.\nLa frazione \u00e8 nota a livello locale per essere stata protagonista nel corso della resistenza partigiana durante la Seconda Guerra Mondiale: il 20 settembre 1944, come conseguenza dei suoi rapporti con una vicina industria molitoria, le forze fasciste la saccheggiarono e la incendiarono.\nCome risultato, ben 54 edifici tra casolari e abitazioni andarono distrutti, anche se in seguito il nucleo abitativo fu rapidamente ricostituito.\nAl giorno d'oggi, in memoria di questa devastazione e delle relative vite spese, vi \u00e8 una croce commemorativa all'entrata nord della frazione realizzata da un artigiano del luogo."}
{"id": "5264576", "revid": "695564", "url": "https://it.wikipedia.org/wiki?curid=5264576", "title": "Allgame", "text": ""}
{"id": "5264577", "revid": "1592097", "url": "https://it.wikipedia.org/wiki?curid=5264577", "title": "Allmovie", "text": ""}
{"id": "5264578", "revid": "347132", "url": "https://it.wikipedia.org/wiki?curid=5264578", "title": "Moys\u00e9s Louro de Azevedo Filho", "text": "Biografia.\nNato il 4 novembre 1959 a Fortaleza (Cear\u00e1 - Brasile), \u00e8 stato educato in ambienti cattolici, e fin da molto giovane \u00e8 leader di gruppi giovanili parrocchiali e studenteschi. Ha studiato nel Collegio Marista Cearense e ha poi completato i corsi di Fisioterapia all'Universit\u00e0 di Fortaleza, ma sempre tenendosi impegnato in gruppi giovanili cattolici del tempo. Ha iniziato la sua esperienza di fede nel Movimento dei Giovani dell'Arcidiocesi di Fortaleza (1976), che ha poi approfondito nel Rinnovamento Carismatico Cattolico (1978).\nNel 1980, durante una visita da papa Giovanni Paolo II, si sent\u00ec chiamato ad offrire la propria vita alla Chiesa per l'evangelizzazione dei giovani. In quell'occasione offr\u00ec al papa, su richiesta del cardinale arcivescovo di Fortaleza Alo\u00edsio Lorscheider, un'offerta libera dei giovani dell'arcidiocesi. Con la benedizione e la presenza dell'arcivescovo e con l'aiuto di vari giovani del gruppo di preghiera, nel 1982 fond\u00f2 il \"Lanchonete\" (snack bar) \"Shalom\", un punto di ritrovo per i giovani, ancora oggi attivo, ove si offrono loro consigli e conversazioni su Dio, si invitano a seminari di vita e di gruppi di preghiera. I gruppi iniziarono a moltiplicarsi e molti venivano toccati da questo nuovo carisma.\nNel 1985, nel desiderio di percorrere un cammino pi\u00f9 serio, svilupp\u00f2 una nuova forma di vita comunitaria, che anni pi\u00f9 tardi sarebbe stata compresa nella Chiesa come rientrante tra le \"nuove comunit\u00e0 carismatiche\". Durante un ritiro redasse i primi scritti della comunit\u00e0 che sarebbe seguita. Tornato, offr\u00ec questo cammino a coloro che erano impegnati nelle opere che aveva avviato. Inizialmente trov\u00f2 molta avversit\u00e0, ma nel febbraio 1985 lui e quattro fratelli si consacrarono a una vita di evangelizzazione nella nuova comunit\u00e0 che l\u00ec nasceva. Fu un grande aiuto nella conduzione e strutturazione della comunit\u00e0 Emmir Nogueira, cofondatrice, laica sposata della Comunit\u00e0 di Vita, che fu presente fin dall'inizio e che assunse dopo molto tempo il ruolo di Consigliera per la Formazione.\nNel 1998 scrisse i primi statuti della Comunit\u00e0, che furono presentati e approvati dalla Comunit\u00e0, e ottennero l'approvazione diocesana dall'arcivescovo di Fortaleza Cl\u00e1udio Hummes. Nel 2007 la Comunit\u00e0 ha ricevuto il riconoscimento pontificio, prima nuova comunit\u00e0 in Brasile e una delle prime nel mondo ad avere i suoi statuti approvati dalla Santa Sede.\nDagli inizi ad oggi \u00e8 rimasto a capo della Comunit\u00e0. Nel frattempo i gruppi si sono moltiplicati, l'opera di evangelizzazione educazione e sviluppo umano e le vocazioni si sono sviluppati, altri vescovi cominciarono a chiedere case della Comunit\u00e0 nelle loro diocesi, e la Comunit\u00e0 si \u00e8 diffusa fino ad oggi. La Comunit\u00e0 \u00e8 ora presente in 60 diocesi in Brasile e in 16 paesi nel mondo, in quattro continenti. In Italia si trova ad Acqui Terme, Civita Castellana, Cecina e Roma.\nVive a Fortaleza, nella Diaconia Generale, dove esercita il governo della casa madre e il governo generale dell'opera. Dedica la sua vita all'evangelizzazione e alla riconciliazione dell'uomo con Dio, in Brasile e all'estero, soprattutto con il ministero della predicazione, incentrato sull'amore di Dio, dedicato in particolare ai giovani.\nRuoli ecclesiali ufficiali al di fuori della comunit\u00e0.\nNel 2005 \u00e8 stato nominato da papa Benedetto XVI a partecipare come uditore del Sinodo dei vescovi sull'Eucaristia di Roma.\nNel 2007 partecipa alla V Conferenza generale del Consiglio episcopale latinoamericano (CELAM) in Aparecida, alla quale \u00e8 stato invitato come membro rappresentante dei movimenti ecclesiali e nuove comunit\u00e0 del continente.\nDal 2007 \u00e8 consultore del Pontificio Consiglio per i Laici\nNel 2008 \u00e8 stato nominato dal papa uditore al Sinodo dei vescovi sulla Parola di Dio a Roma.\n\u00c8 stato presidente della Fraternit\u00e0 Cattolica delle Comunit\u00e0 di Vita e Alleanza del Brasile e Vice Presidente della Fraternit\u00e0 Cattolica Internazionale delle Comunit\u00e0 di Vita e Alleanza."}
{"id": "5264579", "revid": "1543377", "url": "https://it.wikipedia.org/wiki?curid=5264579", "title": "Chandler Motor Car", "text": "La Chandler Motor Car \u00e8 stata una casa automobilistica statunitense attiva dal 1913 al 1929 a Cleveland, nell'Ohio. Nel 1920 la Chalmers si posizion\u00f2 all'ottavo posto assoluto tra i costruttori automobilistici statunitensi per numero di esemplari prodotti.\nStoria.\nLa Chandler \u00e8 stata fondata nel 1913 da Frederick C. Chandler. Chandler, prima di fondare l'omonima azienda automobilistica, lavorava come designer alla Lozier Motor Company, una compagnia specializzata in auto di lusso. Diversi dirigenti della Lozier lasciarono poi quest'ultima per trasferirsi alla Chandler.\nLa Chandler si concentr\u00f2 sulla produzione di auto medie di buona qualit\u00e0. I modelli erano infatti indirizzati alla classe media statunitense. Le Chandler furono ben accolte dal mercato. Nel 1920 la gamma Chandler era formata da 6 modelli che erano in vendita ad un prezzo compreso tra i 1.995 ed i 3595 dollari. Come molti altri costruttori di auto medie, a met\u00e0 degli anni venti la Chandler introdusse sui mercati un nuovo marchio, chiamato Cleveland, con cui erano commercializzati modelli economici.\nNel 1924 la Chandler lanci\u00f2 sui mercati un nuovo tipo di trasmissione che migliorava la cambiata. Questo cambio prefigur\u00f2 una trasmissione analoga della General Motors, la \"Synchro-Mesh\". Il telaio dei modelli Chandler era in legno, mentre il corpo vettura era fabbricato in acciaio. L'uso del legno causava per\u00f2 il deterioramento, nel giro di pochi decenni. della struttura portante. Per tale motivo sono pochi i modelli Chandler sopravvissuti fino al XXI secolo.\nIl picco di esemplari prodotti fu toccato nel 1927. Dall'anno successivo inizi\u00f2 il declino, che fu causato da alcuni investimenti sbagliati. Nel 1928, infatti, la Chandler si indebit\u00f2 per un milione di dollari. Questa profonda crisi finanziaria port\u00f2 poi alla chiusura dell'azienda nel 1929."}
{"id": "5264584", "revid": "1305772", "url": "https://it.wikipedia.org/wiki?curid=5264584", "title": "Discografia degli A Skylit Drive", "text": "Questa \u00e8 la discografia degli A Skylit Drive, gruppo musicale statunitense formatosi nel 2005 a Lodi, in California.\nAl 2015 il gruppo ha pubblicato un EP, un DVD, un album acustico e cinque album in studio: \"Wires... and the Concept of Breathing\" (2008), \"Adelphia\" (2009), \"Identity on Fire\" (2011), \"Rise\" (2013) e \"ASD\" (2015)."}
{"id": "5264618", "revid": "830939", "url": "https://it.wikipedia.org/wiki?curid=5264618", "title": "Borki Predojevi\u0107", "text": "Ottenne la terza norma di Grande maestro nel 2004, dopo aver realizzato 8/11 con la nazionale bosniaca alle Olimpiadi di Calvi\u00e0. Il titolo \u00e8 stato ufficializzato nel febbraio del 2005.\nHa partecipato con la Bosnia ed Erzegovina a cinque olimpiadi dal 2004 al 2014, con il risultato complessivo di +21 =31 \u20135 (64 %).\nAltri risultati:\nHa raggiunto il rating FIDE pi\u00f9 alto in settembre 2009, con 2654 punti Elo."}
{"id": "5264640", "revid": "628767", "url": "https://it.wikipedia.org/wiki?curid=5264640", "title": "Sarmatismo", "text": "Sarmatismo (detto anche Sarmatianismo) \u00e8 un termine che designa lo stile di vita, la cultura e l'ideologia dominanti della \"szlachta\" (nobilt\u00e0) della Confederazione polacco-lituana dal XV al XVIII secolo. Insieme alla \"libert\u00e0 dorata\", esso formava un aspetto centrale della cultura della Confederazione. Al suo nucleo vi era la credenza che i nobili polacchi fossero discesi dagli antichi Sarmati. Tale movimento \u00e8 stato oggetto di grandi celebrazioni da parte dei suoi aderenti, come pure di aspre critiche.\nIl termine e la cultura si rifletterono principalmente nella letteratura polacca del XVII secolo, come nelle memorie di Jan Chryzostom Pasek, e le poesie di Wac\u0142aw Potocki. L'aristocrazia polacca (\"szlachta\") indossava una lunga giacca guarnita di pelliccia, chiamata \"zupan\", stivali alti fino alla coscia e portava una sciabola (\"szabla\"). Anche i baffi erano popolari, nonch\u00e9 variet\u00e0 di piumaggio nei copricapi maschili. I \"Sarmatisti\" di Polonia si battevano per lo status di una nobilt\u00e0 a cavallo, per l'uguaglianza tra di loro (\"libert\u00e0 dorata\"), e per l'invincibilit\u00e0 di fronte agli altri popoli. Il Sarmatismo lodava le vittorie passate dell'esercito polacco e chiedeva che i nobili polacchi coltivassero la tradizione. Un elemento inseparabile del loro costume della festa era una sciabola chiamata \"karabela\".\n\"Sarmazia\" (in polacco, \"Sarmacja\") era un nome semileggendario, poetico, per la Polonia che era di moda nel XVIII secolo e che designava le qualit\u00e0 associate ai cittadini istruiti della vasta Confederazione polacco-lituana. Il Sarmatismo influenz\u00f2 grandemente la cultura, lo stile di vita e l'lideologia della nobilt\u00e0 polacca. Esso era unico per il suo miscuglio culturale di tradizioni orientali, occidentali e native. Il movimento influenz\u00f2 considerevolmente anche le culture nobiliari di altri stati contemporanei \u2014 Ucraina, Moldavia, Transilvania, Despotato di Serbia, Ungheria e Croazia asburgiche, Vallachia e Moscovia. Criticato durante l'Illuminismo polacco, il Sarmatismo fu riabilitato dalle generazioni che abbracciarono il Romanticismo polacco. Essendo sopravvissuto al realismo letterario del periodo \"positivista\" in Polonia, il Sarmatismo godette di un trionfale ritorno con la \"Trilogia\" di Henryk Sienkiewicz, il primo Premio Nobel per la letteratura della Polonia (1905).\nOrigini tardomedievali e legami con la storia antica.\nIl termine \"Sarmatismo\" fu usato per la prima volta da Jan D\u0142ugosz nella sua opera del XV secolo sulla storia di Polonia. D\u0142ugosz fu anche responsabile di aver legato i Sarmati alla preistoria della Polonia e questa idea fu continuata da altri cronisti e storici come Marcin Bielski, Marcin Kromer e Maciej Miechowita. Il \"Tractatus de Duabus Sarmatiis\" di Miechowita esercit\u00f2 grande influenza all'estero, dove per qualche tempo fu una delle opere di riferimento pi\u00f9 usate nella Confederazione polacco-lituana.\nI presunti antenati della szlachta, i Sarmati, erano una confederazione di trib\u00f9 prevalentemente iraniche che vivevano a nord del Mar Nero. Nel V secolo a.C. Erodoto scrisse che queste trib\u00f9 erano discendenti degli Sciti e delle Amazzoni. I Sarmati si mescolarono con i Goti e altri popoli nel II secolo d.C., e potrebbero aver avuto legami forti e diretti con la Polonia. Tuttavia tali questioni non sono semplici da chiarire. La leggenda attecch\u00ec e crebbe finch\u00e9 la maggior parte di coloro che erano all'interno della Confederazione, e molti all'estero, credettero che molti nobili polacchi fossero in qualche misura discendenti dei Sarmati (\"Sauromates\"). Un'altra tradizione giunse a supporre che i Sarmati stessi fossero discesi da Jafet, figlio di No\u00e8.\nAlcuni simpatizzanti del Sarmatismo tendevano a credere che, in quanto membri della nobilt\u00e0 polacca medievale, erano i discendenti dell'antico popolo sarmatico. Conseguentemente i loro antenati avrebbero conquistato e asservito gli Slavi nativi e, come i Bulgari in Bulgaria o i Franchi germanici che conquistarono la Gallia (Francia), alla fine adottarono la lingua locale. Tale nobilt\u00e0 giunse a credere che appartenevano (almeno figurativamente) a un popolo diverso (per quanto remotamente nel tempo) dagli Slavi che governavano. Al contrario di quanto si potrebbe pensare, questa visione del Sarmatismo non aveva origine, almeno non completamente, in convinzioni popolari o ignoranti. \"Mappe romane, confezionate durante il Rinascimento, avevano il nome di \"Sarmazia\" scritto sulla maggior parte del territorio della Confederazione polacco-lituana, il che 'giustificava' l'interesse per le 'radici sarmatiche'.\"\nSecoli dopo gli studiosi moderni scoprirono prove che mostravano che gli Alani, un popolo tardosarmatico che parlava un idioma iranico, invasero effettivamente le trib\u00f9 slave nell'Europa orientale prima del VI secolo, e che questi \"Sarmati formarono evidentemente la classe dominante dell'area, che fu gradualmente slavizzata.\" La loro connessione politica diretta con la Polonia, tuttavia, rimane alquanto incerta. Nella sua pubblicazione del 1970 \"The Sarmatians\" (nella serie \"Ancient Peoples and Places\") Tadeusz Sulimirski (1898\u20131983), uno storico polacco-britannico, archeologo e ricercatore sugli antichi Sarmati, discute le abbondanti prove dell'antica presenza sarmatica nell'Europa orientale, ad es., i ritrovamenti di vari oggetti funebri come ceramiche, armi e gioielli. Altre possibili influenze etnologiche e sociali sulla szlachta polacca includerebbero l'araldica d'ispirazione tamga, l'organizzazione sociale, le pratiche militari e le usanze di sepoltura.\nCultura e moda.\nLe credenze e i costumi sarmatisti divennero una parte importante della cultura szlachta, penetrando tutti gli aspetti della vita. Il Sarmatismo glorificava l'uguaglianza fra tutti gli szlachta e celebrava il loro stile di vita e le loro tradizioni, che includevano il montare a cavallo, la vita rurale dei villaggi, la pace e un relativo pacifismo. Rese anche di moda abiti e stili orientali, come lo \"zupan\", il \"kontusz\", la \"sukmana\", il \"pas kontuszowy\", la \"delia\" e la \"szabla\". In tal modo riusciva a integrare la nobilt\u00e0 multietnica creando un senso di unit\u00e0 e orgoglio quasi nazionalista nella libert\u00e0 dorata politica della szlachta. Permetteva anche di differenziare la szlachta polacca dalla nobilt\u00e0 occidentale (che la szlachta chiamava \"pludracy\", un riferimento alle loro calze, un capo di abbigliamento non indossato dagli szlachta ma popolare tra gli Occidentali).\nI Sarmatisti valutavano grandemente i legami sociali e familiari. Le donne erano trattate con onore e galanteria. Le conversazioni erano una delle occupazioni preferite. Gli ospiti erano sempre benvenuti \u2013 parenti, amici, perfino stranieri, specialmente dall'estero. Il latino era parlato ampiamente. Si organizzavano feste sontuose con una grande quantit\u00e0 di alcol, una delle ragioni per cui liti e zuffe tra gli uomini erano piuttosto comuni durante tali eventi, oltre alle questioni d'onore, un aspetto di primaria importanza. I balli pi\u00f9 popolari in queste feste erano la polonaise, la mazurka e l'oberek. Gli uomini vivevano pi\u00f9 a lungo delle donne; si sposavano anche pi\u00f9 tardi. Il matrimonio era descritto come una \"profonda amicizia\". Gli uomini spesso viaggiavano molto (ai Sejm, ai Sejmik, alle indulgenze, ai tribunali o alle attivit\u00e0 comuni), mentre le donne restavano a casa e si prendevano cura della propriet\u00e0, del bestiame e dei bambini. Le nascite erano molto numerose, ma la mortalit\u00e0 infantile era alta e molti morivano prima di raggiungere la maturit\u00e0. I bambini e le bambine erano allevati separatamente, in compagnia di uomini e di donne. Le cause, anche per questioni relativamente irrilevanti, erano comuni, ma nella maggior parte dei casi si raggiungeva un compromesso.\nLe cerimonie funebri nella Polonia sarmatista erano molto elaborate, con alcune caratteristiche particolari che le distinguevano da altre parti d'Europa. Erano eventi attentamente pianificati, pieni di sfarzo e di splendore. Nel periodo tra la morte di un nobile e il suo funerale si facevano preparativi complessi, che impiegavano un gran numero di artigiani, architetti, decoratori, servi e cuochi; erano tanto elaborati che a volte passavano molti mesi prima che tutti i preparativi fossero completati. Prima della sepoltura, la bara con il cadavere era posta in una chiesa in mezzo alla elaborata architettura del \"castrum doloris\" (\"castello del dolore\"). Scudi araldici, che erano collocati ai lati del feretro, e un foglio di latta con un epitaffio svolgevano un ruolo supplementare e fornivano informazioni sul defunto. Le celebrazioni religiose erano di solito precedute da una processione, che terminava il suo percorso in chiesa. Era guidata da un uomo a cavallo che interpretava il ruolo del nobile deceduto e ne indossava l'armatura. Quest'uomo entrava nella chiesa e cadeva da cavallo facendo un gran fracasso, mostrando in questo modo il trionfo della morte sul potere terreno e sul valore cavalleresco. Alcune di queste cerimonie duravano fino a quattro giorni e terminavano con una veglia che aveva poco a che fare con la seriet\u00e0 della situazione e poteva facilmente trasformarsi in veri e propri bagordi. Occasionalmente interi gruppi di membri del clero prendevano parte alla sepoltura: nel XVIII secolo, 10 vescovi, 60 canonici e 1.705 sacerdoti parteciparono al funerale di un nobile polacco.\nAlcuni nobili polacchi ritennero erroneamente che i loro presunti antenati sarmati fossero un popolo turchico e vedevano di conseguenza i loro nemici turchi e tartari di Crimea come loro pari, anche se impossibili da redimere poich\u00e9 non erano cristiani. Molti Sarmatisti credevano che gli Slavi che governavano (sia che fossero cattolici di lingua polacca od ortodossi di lingua rutena) fossero gente arretrata. Questa ideologia pose i seguaci polacchi del Sarmatismo in profondo disaccordo con i successivi panslavisti russi. Gli eserciti della Confederazione durante questo periodo, naturalmente, erano regolarmente in guerra con l'Impero ottomano e copiavano rapidamente qualsiasi vantaggio militare di cui loro i nemici facessero mostra. Inoltre, durante l'era barocca in Polonia, l'arte e gli arredi dei Persiani e dei Cinesi, come pure degli Ottomani, furono molto ammirati e ricercati.\nIn accordo con le convinzioni sulle loro presunte origini turchiche, l'abbigliamento sarmatista si allontan\u00f2 da quello indossato dai nobili di altri paesi europei, e aveva le sue radici in Oriente. Erano indumenti lunghi, signorili, sontuosi e colorati. Uno degli elementi pi\u00f9 caratteristici era il \"kontusz\", che si portava con la fascia da \"kontusz\", con funzioni decorative. Sotto, si indossava lo \"zupan\", e sopra lo \"zupan\" andava la \"delia\". Gli abiti delle famiglie pi\u00f9 potenti erano cremisi e scarlatti. Lo \"szarawary\" era l'indumento tipico per la parte inferiore del corpo, e il \"calpac\", decorato con piume di gazza, si indossava sulla testa. Anche le mode francesi, tuttavia, contribuirono allo stile sarmatista dell'abbigliamento polacco.\nPensiero politico e istituzioni.\nGli aderenti al Sarmatismo esaltavano l'importanza vitale della Polonia poich\u00e9 la consideravano un'oasi della libert\u00e0 dorata per la nobilt\u00e0 polacca, mentre il paese era circondato da regni antagonistici con governi assolutisti. Essi vedevano anche la Polonia come un baluardo della vera cristianit\u00e0, quasi circondato dall'Impero ottomano musulmano, e dal cristianesimo deviante dei Russi ortodossi e dei Tedeschi e Svedesi protestanti.\nQuella che gli storici polacchi contemporanei considerano una delle caratteristiche pi\u00f9 essenziali di questa tradizione non \u00e8 l'ideologia sarmarista, ma la maniera in cui era governata la \"Rzeczpospolita\" (nome dato al governo della Confederazione ed equivalente di \"repubblica\" in polacco). I concetti democratici di legge e ordine, autogoverno e cariche elettive costituivano una parte indissolubile del Sarmatismo. Ma era una democrazia solo per pochi, come lo era stata la democrazia ateniese. Il re, bench\u00e9 eletto, manteneva la posizione centrale nello stato, ma il suo potere era limitato da vari atti legali e condizioni. Inoltre, solo i nobili godevano di diritti politici, ossia concretamente del diritto di voto nel Sejmik e nel Sejm. Ogni \"pose\u0142\" (o membro del Sejm), aveva il diritto di esercitare un cosiddetto \"liberum veto\", che poteva bloccare l'approvazione della proposta di una nuova legge o risoluzione. Infine, nel caso in cui il re rifiutasse di obbedire alle leggi dello stato, o tentasse di limitare o contestare i privilegi dei nobili, essi avevano il diritto di rifiutare gli ordini del re e di opporsi a lui con la forza delle armi. Pur evitando cos\u00ec l'instaurarsi di governi assolutisti, sfortunatamente il potere dello stato centrale divenne precario e vulnerabile all'anarchia.\nIl sistema politico della \"Rzeczpospolita\" era considerato dalla nobilt\u00e0 come il migliore del mondo e il Sejm polacco come il pi\u00f9 antico (fatto storicamente accertato). Il sistema fu paragonato frequentemente alla Roma repubblicana e alla polis greca \u2013 anche se alla fine entrambe si arresero al governo imperiale o ai tiranni. I sarmatisti consideravano gli Articoli enriciani il fondamento del sistema. Qualsiasi tentativo di infrangere queste leggi era trattato come un crimine grave.\nTuttavia, malgrado i frutti della \"libert\u00e0 dorata\" polacca e della cultura sarmatista, il paese entr\u00f2 in un periodo di declino nazionale, che port\u00f2 a un conformismo culturale dalla visione molto ristretta. Di fatto, con il tempo si impose una devastante anarchia politica, dovuta all'uso cinico del veto da parte dei singoli szlachta nel Sejm, e/o al comportamento di alcuni re che non difendevano l'interesse della patria. Alla fine del XVIII secolo, lo stato deplorevole della forma di governo condusse alle tre Spartizioni della Polonia a favore delle potenze militari vicine.\n\"Valeva la pena di preservare il modo di vivere sarmatista? Alcuni aspetti di esso, senza dubbio. Ma poich\u00e9 la nobilt\u00e0 insisteva nel custodire gelosamente i suoi privilegi, impedendo la loro estensione ad altri gruppi sociali, condannava la struttura della Confederazione all'atrofia e alla vendetta delle classi inferiori. ... Il Sarmatismo era uno scudo ideologico contro le realt\u00e0 storiche che lo contraddicevano in ogni momento.\"\nDalla sua originale popolarit\u00e0 tra l'antica szlachta, lo stesso Sarmatismo cadde in un declino politico, ma da allora ha conosciuto una revisione e una rinascita, e poi di nuovo un tramonto.\nReligione.\n\"Certamente, la formulazione e la sostanza della dichiarazione della Confederazione di Varsavia del 28 gennaio 1573 erano straordinarie rispetto alle condizioni che prevalevano altrove in Europa, e governarono i principi della vita religiosa nella Repubblica per oltre duecento anni.\" \u2013 Norman Davies.\nLa Polonia ha una lunga tradizione di libert\u00e0 religiosa. Il diritto di professare liberamente una religione era un diritto basilare concesso a tutti gli abitanti della Confederazione per tutto il XV e l'inizio del XVI secolo, e la libert\u00e0 di religione assoluta fu ufficialmente riconosciuta in Polonia nel 1573 con la Confederazione di Varsavia. La Polonia mantenne le sue leggi sulla libert\u00e0 religiosa durante un'era in cui la persecuzione religiosa era un fenomeno abituale nel resto d'Europa. La Confederazione di Polonia fu un luogo dove cercarono rifugio le sette religiose pi\u00f9 radicali, che tentavano di fuggire dalla persecuzione in altri paesi del mondo cristiano.\n\"Questo paese \u00e8 diventato un luogo di rifugio per eretici.\" \u2013 Cardinale Hozjusz, legato pontificio in Polonia.\nNel campo della religione, il Cattolicesimo era la fede dominante e si poneva molta enfasi su di esso perch\u00e9 si riteneva che differenziasse i Sarmatisti polacchi dai loro pari turchi e tatari. Si insisteva spesso sul valore della Provvidenza e della grazia di Dio, e tutte le questioni terrene erano percepite come un mezzo per raggiungere una meta finale \u2013 il Cielo. Di conseguenza si dava molta importanza alla penitenza come mezzo per salvarsi dal castigo eterno. Si credeva che Dio vigilasse su tutto e che tutto avesse un significato. La popolazione partecipava volentieri alla vita religiosa attraverso messe, indulgenze e pellegrinaggi, e Vergine Maria, i santi e la Passione erano oggetto di una speciale devozione.\nArte e letteratura sarmatista.\nI Sarmatisti attribuivano all'arte una funzione propagandistica: il suo ruolo era di immortalare per i posteri il buon nome della famiglia, esaltando le virt\u00f9 degli antenati e le loro grandi gesta. Conseguentemente, vi era una grande domanda di ritratti personali o familiari. Le loro caratteristiche principali erano il realismo, la variet\u00e0 di colore e la ricchezza di simbolismo (epitaffi, stemmi, accessori militari). Le persone erano solitamente raffigurate su uno sfondo scuro, dai toni smorzati, in vedute di tre quarti.\nTra coloro che rappresentarono la cultura sarmatista sono da ricordare soprattutto:\nIl latino era molto popolare e veniva spesso mischiato con la lingua polacca in scritti maccheronici e nel parlato. Conoscere almeno un po' di latino era un obbligo per qualsiasi \"szlachcic\".\nNel XIX secolo la cultura sarmatista dell Confederazione polacco-lituana fu ritratta e popolarizzata da Henryk Sienkiewicz nella sua trilogia: \"Col ferro e col fuoco\" (\"Ogniem i mieczem)\", \"Il diluvio\" (\"Potop\") e \"Il signor Wo\u0142odyjowski\" (\"Pan Wo\u0142odyjowski\"); nel corso del XX secolo, la trilogia di Sienkiewicz fu portata al cinema (ad esempio con la versione filmica della trilogia diretta da Jerzy Hoffman: \"Il settimo flagello\" del 1969, \"Potop\" del 1974 e \"Ogniem i mieczem\" del 1999)) e la cultura sarmatista divenne oggetto di molti libri moderni (Jacek Komuda tra gli altri), canzoni (come quella di Jacek Kaczmarski) e serv\u00ec da ispirazione perfino per giochi di ruolo come \"Dzikie Pola\".\nUna delle espressioni artistiche pi\u00f9 peculiari del sarmatismo era quella dei ritratti su bara, una forma di ritratto caratteristica della pittura barocca polacca, che non esisteva in nessun'altra parte d'Europa. I ritratti ottagonali o esagonali erano fissati alla zona della testa della bara affinch\u00e9 il defunto, in quanto cristiano con un'anima immortale, fosse sempre rappresentato come se fosse vivo e capace di dialogare con i lamentanti durante le sfarzose cerimonie funebri. Tali ritratti erano una finzione che evocava la presenza del defunto e anche un mezzo rituale che forniva un collegamento tra i vivi e quelli che lasciavano il mondo materiale per l'eternit\u00e0. I pochi ritratti sopravvissuti, spesso dipinti durante la vita della persona, sono una fonte d'informazione affidabile sulla nobilt\u00e0 polacca del XVIII secolo. I morti erano raffigurati sia in abbigliamento ufficiale sia in abito da viaggio, poich\u00e9 la morte era considerata un viaggio verso l'ignoto. Il pi\u00f9 antico ritratto su bara della Polonia \u00e8 quello che raffigura Stefano B\u00e1thory, risalente alla fine del XVI secolo.\nMolte delle residenze della szlachta erano magioni di legno. Durante il periodo sarmatista polacco si costruirono molti palazzi e chiese, che seguivano la tendenza di preferire soluzioni architettoniche native caratterizzate da forme gotiche e da un'unica decorazione in stucco delle volte. Inoltre si erigevano lapidi nelle chiese per coloro che avevano reso considerevoli servizi alla patria. I nobili costruirono decine di migliaia di manieri (\"dw\u00f3ry\"), per la maggior parte di legno (pino, faggio e larice). All'entrata si trovava un portico, cui seguiva lo spazio centrale per ricevere i visitatori, un grande vestibolo. La casa era divisa in una parte intima per le donne e una pi\u00f9 pubblica per gli uomini, e spesso aveva annessi agli angoli. Le pareti erano ornate con ritratti di antenati, ricordi e trofei. Sono sopravvissuti pochi dei manieri del vecchio periodo polacco, ma la loro tradizione continu\u00f2 nel XIX e XX secolo.\nUso moderno.\nNella Polonia contemporanea, la parola \"Sarmatista\" (polacco: \"Sarmata\" quando si usa come sostantivo, \"sarmacki\" quando si usa come aggettivo) \u00e8 una forma ironica di autoidentificazione, e si usa talvolta come sinonimo per il carattere polacco.\nNegli ultimi anni un gruppo di Polacco-Statunitensi ha cominciato a pubblicare presso l'Universit\u00e0 Rice una rivista accademica sull'Europa centrale e orientale, chiamata \"Sarmatian Review\".\nImpatto su altri popoli della Confederazione polacco-lituana.\nAnche i Lituani e gli Ucraini che vivevano nella Confederazione adottarono certi aspetti del Sarmatismo. Alcuni storici lituani del tempo affermarono che il loro popolo era disceso dagli Sciti che si erano stabiliti nell'antica Roma, che con il tempo era diventata la casa del loro sommo sacerdote pagano.\nGli Ucraini di questo periodo affermavano di essere discendenti dei Sarmati o di una trib\u00f9 collegata, i Roxolani. Assicuravano anche di discendere dai Khazari turchici. Ad esempio, la \"Costituzione di Pylyp Orlyk\" del 1711 (nota anche come \"Costituzione di Bender\") includeva le seguenti dichiarazioni:\n\"il valoroso e antico popolo cosacco, prima chiamato khazako, fu esaltato all'inizio dalla gloria immortale... cos\u00ec tanto che l'Imperatore orientale... un\u00ec suo figlio in matrimonio con la figlia del Khagan, vale a dire il principe cosacco\"; \"...la fede ortodossa della confessione orientale, con la quale il valoroso popolo cosacco fu illuminato sotto il governo dei principi khazari dalla Sede apostolica di Costantinopoli...\"; \"mentre il popolo anteriormente conosciuto come khazaro e poi chiamato cosacco traccia la sua origine genealogica ai potenti e invincibili Goti... e si unisce al popolo cosacco con i vincoli pi\u00f9 forti di affezionata affinit\u00e0 allo stato crimeo...\".\nI Tatari che si erano stabiliti nella Confederazione polacco-lituana ed erano leali allo stato polacco erano visti dai sarmatisti polacchi come pari. Di conseguenza, godevano dei privilegi della nobilt\u00e0 polacca e della libert\u00e0 di praticare la loro fede musulmana. Questi Tatari, malgrado seguissero la fede musulmana, erano pi\u00f9 facilmente accettati nella societ\u00e0 polacca degli Ucraini cristiani ortodossi le cui presunte origini sarmate erano pi\u00f9 discutibili.\nValutazione.\nAlcuni osservatori hanno criticato lo sviluppo del Sarmatismo, e hanno rilevato che anche se all'inizio esso sosteneva la libert\u00e0 religiosa, l'orgoglio nazionale, l'uguaglianza e la libert\u00e0, con il tempo fin\u00ec per pervertirsi e divenire un sistema di credenze propizio all'intolleranza e al fanatismo.\nIl Sarmatismo, che si evolse durante il Rinascimento e si consolid\u00f2 durante il Barocco in Polonia, si trov\u00f2 in opposizione all'ideologia dell'Illuminismo polacco. Alla fine del XVIII secolo la parola \"Sarmatismo\" aveva acquisito connotazioni negative e il concetto era frequentemente criticato e ridicolizzato in pubblicazioni politiche come il \"Monitor\", dove divenne sinonimo di ideologia ignorante e incolta oltre che un termine dispregiativo per coloro che si opponevano alle riforme dei \"progressisti\" come il re, Stanis\u0142aw August Poniatowski. L'ideologia del Sarmatismo divenne un obiettivo da ridicolizzare, come si pu\u00f2 vedere nell'opera \"Sarmatismo\" (\"Sarmatyzm\", 1785) di Franciszek Zab\u0142ocki.\nIl processo fu invertito in una certa misura durante il periodo del Romanticismo polacco, quando dopo le Spartizioni della Polonia il ricordo dell'antica et\u00e0 dorata polacca port\u00f2 a riabilitare le vecchie tradizioni fino a un certo punto. Particolarmente dopo la Rivolta di novembre, quando il genere letterario della \"gaw\u0119da szlachecka\" (\"il racconto di un nobile\") creato da Henryk Rzewuski acquist\u00f2 popolarit\u00e0, il Sarmatismo pass\u00f2 a essere rappresentato in maniera positiva in letteratura. Un trattamento simile del concetto si pu\u00f2 osservare nel messianismo polacco e nelle opere di grandi poeti polacchi come Adam Mickiewicz (\"Pan Tadeusz\"), Juliusz S\u0142owacki e Zygmunt Krasi\u0144ski, come pure in quelle di scrittori (Henryk Sienkiewicz e la sua \"Trylogia\": \"Col ferro e col fuoco\", \"Il diluvio\" e \"Il signor Wo\u0142odyjowski\") e in altre discipline. Questa stretta connessione tra il Romanticismo polacco e la storia della Polonia divent\u00f2 una delle qualit\u00e0 definitorie di questo periodo letterario, che lo differenzia da altre letterature contemporanee, che non soffrirono della mancanza della realt\u00e0 di uno stato sovrano come avveniva in Polonia."}
{"id": "5264653", "revid": "1494169", "url": "https://it.wikipedia.org/wiki?curid=5264653", "title": "Balocchi e profumi", "text": ""}
{"id": "5264662", "revid": "729019", "url": "https://it.wikipedia.org/wiki?curid=5264662", "title": "Strade provinciali della provincia di Benevento", "text": "Di seguito sono elencate le strade provinciali presenti sul territorio della provincia di Benevento, di competenza del medesimo ente (lunghezza totale di 1296,271\u00a0km). Tutte le strade elencate sono classificate di categoria tecnica C (strade extraurbane secondarie) e vengono divise in base ai comparti territoriali individuati dallo stesso gestore nel 2016.\nComparto 1: hinterland di Benevento.\nStrade provinciali 1 - 43, 146 - 150 e 158, nell'hinterland beneventano (capoluogo, valle del torrente Serretelle, bassa valle del Sabato e media valle del Calore):\nComparto 2: Fortore.\nStrade provinciali 44 - 61, nel Fortore, nome con cui la provincia di Benevento indica la (bassa) valle del fiume Fortore, la valle del Miscano e la bassa valle del Tammaro di sua pertinenza:\nComparto 3: Titerno - Tammaro.\nStrade provinciali 62 - 76, 87, 93 - 105, 160 e 161 site nei territori di media valle del Tammaro e suo affluente Tammarecchia e dell'alto corso del Titerno:\nComparto 4: Volturno - Telesino.\nStrade provinciali 77 - 92 (e la 87 condivisa con il comparto 3), 113 - 122 (con 115b) e 128 nelle basse valli del Titerno, del Calore (Telesina) e dell'Isclero, tutti fiumi confluenti in sinistra nel Volturno:\nComparto 5: Vitulanese - Caudino.\nStrade provinciali 106 - 112, 115c, 123 - 127, 129 - 145, 151 - 157, 159 nelle valli Vitulanese e Caudina:\nLe strade a scorrimento veloce.\nSP 152 SSV Fondo Valle Vitulanese.\nLa Fondo Valle (o Fondovalle) Vitulanese \u00e8 una strada provinciale che, nella parte in esercizio, connette la zona industriale di contrada Olivola, nel comune di Benevento, ad una rotatoria in periferia del comune di Foglianise, snodo stradale che permette l'accesso al comprensorio della valle Vitulanese.\nLa strada \u00e8 classificata come strada extraurbana secondara e si presenta a singola carreggiata e ad una corsia per senso di marcia, senza incroci a raso. Vige un limite di velocit\u00e0 di 60 km/h e la prescrizione di equipaggiamento adeguato (pneumatici o catene) nel periodo invernale. Nata con la prospettiva di collegare la biforcazione tra la \"Telesina\" e la \"Sannitica\" alla viabilit\u00e0 della valle Caudina, dopo una parziale realizzazione se ne prospetta unicamente il prolungamento verso quest'ultimo territorio.\nCostruzione.\nNel tracciato esistente, la strada fu progettata e costruita negli anni 1990 dal Consorzio di bonifica della Valle Telesina, che affid\u00f2 la progettazione alla SETIN Servizi Tecnici Infrastrutture srl per primo e secondo lotto e le indagini allo studio De Maria di Vitulano per il terzo lotto e la realizzazione all'Impresa Pizzarotti &amp; C. S.p.a. di Parma come capogruppo e le mandanti I.C.A.R. Costruzioni generali S.p.a. di Napoli, Rillo Andrea di Torrecuso (Benevento), Bove Emilio &amp; Figli S.n.c. di San Salvatore Telesino (Benevento).\nUna seconda parte della strada \u00e8 in corso di realizzazione. La delibera del CIPE n\u00b0 54 del primo dicembre 2016 ha incaricato la provincia della costruzione, mettendo a disposizione 45,558 milioni di Euro provenienti dal Fondo per lo sviluppo e la coesione 2014-2020. Partir\u00e0 dall'attuale termine della rotatoria in comune di Foglianise proseguendo in direzione sud per 9,8 km lungo il fondovalle del torrente Jerino nei comuni di Vitulano (frazione \"Ponterutto\") e Campoli del Monte Taburno (contrade \"Grieci\" e \"Martini\"), per terminare nel territorio di Apollosa o Montesarchio. Il cronoprogramma delle attivit\u00e0 previsto dal piano operativo del Ministero delle infrastrutture e dei trasporti prevedeva la gara d'appalto nel 2017, i lavori nel periodo 2018-2020 e il collaudo nel giugno 2021; la provincia di Benevento, ente attuatore, approva a luglio 2019 un cronoprogramma che vede ultimazione di progetto esecutivo e definitivo per met\u00e0 anno 2020.\nIntanto, l'11 settembre 2020 viene inaugurato uno svincolo a servizio del comune di Castelpoto (uscita provenendo da Benevento e accesso in direzione Foglianise), costruito dalla Lampugnale srl di Benevento nei mesi precedenti nell'ambito di un protocollo d'intesa da 3 miltioni di euro tra i comuni di Castelpoto e Foglianise e la provincia, che va ad integrarsi con la preesistente rampa d'immissione alla Fondovalle dalla SP 151, in direzione Benevento.\nDi una terza porzione esiste un progetto di fattiblit\u00e0 presso gli uffici della provincia: dal territorio del comune di Apollosa la strada giungerebbe, dopo un percorso di 6,4 km, a quello di Montesarchio, nella cui zona industriale andrebbe a raccordarsi con la viabilit\u00e0 interprovinciale costituita da statale Appia, Fondo Valle Isclero e Asse Attrezzato Valle Caudina-Pianodardine.\nPercorso e tabella.\nOrigina in contrada Olivola, una delle zone industriali del capoluogo provinciale, dove si unisce ad un raccordo, costruito ma non aperto, in direzione della biforcazione tra fondovalle Tammaro (ex SS 88, ora SS 87, e SS 372 in contrada Torrepalazzo. Dopo meno di un chilometro si connette con la SP 153, precedente via di collegamento tra Benevento e i comuni della valle Vitulanese, che ora rimane trafficata principalmente nel tratto che da qui conduce alla rotonda dei Pentri, nodo stradale della zona Nord di Benevento. Prosegue attraversando in viadotto il fiume Calore, dopo il quale presenta l'uscita di Castelpoto-Torrecuso, che porta ancora sulla vecchia provinciale 153 \"Vitulanese\", da cui si raggiunge Castelpoto attraverso la SP 151 e Torrecuso attraverso la SP 154 (con percorso che permette di evitare l'abitato di Foglianise attraversandone la borgata agricola Utile). Circa 1 km dopo questa uscita la strada presenta un altro svincolo per il comune di Castelpoto, con accesso in entrambe le direzioni ed uscita solo provenendo da Benevento, appunto poco pi\u00f9 di un km pi\u00f9 vicino al centro abitato, a cui si giunge ancora attraverso la SP 151. Segue poi la valle del torrente Jenga fino alla zona valliva di contrada Sala, in comune di Foglianise, dove termina in una rotonda da cui la viabit\u00e0 provinciale porta a Foglianise, Vitulano, Cacciano e da questi agli altri comuni del comprensorio."}
{"id": "5264663", "revid": "287204", "url": "https://it.wikipedia.org/wiki?curid=5264663", "title": "Dragoljub Velimirovi\u0107", "text": "Ottenne il titolo di Maestro Internazionale nel 1972, e di Grande maestro nel 1973.\nVinse tre volte il campionato jugoslavo: nel 1970 (assieme a Milan Vuki\u0107), 1975 e 1997.\nPartecip\u00f2 con la nazionale jugoslava al match URSS-Jugoslavia del 1972 a Ohrid, nel quale vinse contro Rafayel Vahanyan nel primo turno. Prese parte a sei olimpiadi degli scacchi dal 1974 al 1990. Nelle olimpiadi di Nizza 1974 vinse due medaglie d'argento, una di squadra e una individuale in 2\u00aa riserva.\nVelimirovi\u0107 era un giocatore con uno stile di attacco, molto apprezzato dai suoi sostenitori. Ci\u00f2 gli permise di vincere molte brillanti partite, ma nello stesso tempo gli precluse di ottenere migliori risultati nei tornei pi\u00f9 forti. Infatti partecip\u00f2 a tre tornei interzonali: Rio de Janeiro 1979, Mosca 1982 e Szir\u00e1k 1987, ma non riusc\u00ec mai ad accedere al torneo dei candidati.\nAltri risultati:\nAlcune partite notevoli:"}
{"id": "5264665", "revid": "1310927", "url": "https://it.wikipedia.org/wiki?curid=5264665", "title": "Jawaharlal Nehru Stadium (Chennai)", "text": "Il Jawaharlal Nehru Stadium (hindi: \u091c\u0935\u093e\u0939\u0930\u0932\u093e\u0932 \u0928\u0947\u0939\u0930\u0942 \u0938\u094d\u091f\u0947\u0921\u093f\u092f\u092e) comunemente soprannominato Marina Arena \u00e8 uno stadio polifunziionale e ha una capacit\u00e0 di 40.000 posti. Ospita il calcio e le competizioni atletiche. Lo stadio prende il nome dal primo premier indiano, e ha ospitato nove partite di prova tra il 1956 e il 1965.\nLo stadio si trova a Sydenhams Road, Park Town dietro la stazione ferroviaria suburbana centrale di Chennai.\nStoria.\nCostruito nel 1993 in un tempo record di 234 giorni, lo stadio ha una capienza di 40.000 posti . Lo stadio ha 8 piste di atletica con un tappeto erboso di calcio naturale nel mezzo. Inoltre ha varie strutture per il Judo, il Sollevamento pesi, il tennis da tavolo, il Pugilato, gli Scacchi, il Carrom, due campi da beach volley, per la pallavolo e altre ancora. In pi\u00f9 sono presenti un centro fitness e una sala conferenze.\\\nStadio Esterno.\nDal 2014 viene utilizzato dalla squadra indiana del Chennaiyin Football Club, militante nella neonata Indian Super League e viene usato anche dal Tamil Nadu football team, come il loro terreno per le partite in casa.\nStadio Interno.\nIl complesso ospita anche uno stadio coperto con una capienza di 8.000 posti per la pallavolo, la pallacanestro, il tennis da tavolo ecc.\nRistrutturazione.\nNel 2012, il governo ha annunciato di ristrutturazione dello stadio coperto al costo di \u20b9 12 crore."}
{"id": "5264667", "revid": "1543377", "url": "https://it.wikipedia.org/wiki?curid=5264667", "title": "Fatorda Stadium", "text": "Il Jawaharlal Nehru Stadium (hindi: \u091c\u0935\u093e\u0939\u0930\u0932\u093e\u0932 \u0928\u0947\u0939\u0930\u0942 \u0938\u094d\u091f\u0947\u0921\u093f\u092f\u092e) comunemente soprannominato Fatorda Stadium \u00e8 uno stadio polivalente situato a Margao, Goa. Lo stadio \u00e8 utilizzato per ospitare sia il calcio internazionale che le partite di cricket. \u00c8 l'unico stadio internazionale di Goa e ha una capienza di 19.800 persone. \u00c8 stata fondata nel 1989 ed \u00e8 di propriet\u00e0 e gestito dallo Sports Authority of Goa.\nStoria.\nInizio.\nIl Jawaharlal Nehru Stadium, conosciuto anche come \"Fatorda Stadium\", \u00e8 stato costruito in un tempo record di 6 mesi dall'allora ministro dello sport Cruz. \u00c8 stato inaugurato nel 1989 come stadio come unico utilizzo per il calcio, ma in meno di un anno \u00e8 stato ristrutturato per includere anche il cricket.\nServizi.\nNel 2014 \u00e8 stato aggiornato secondo le ultime specifiche della FIFA. Ha una capienza di 19.800. I servizi includono illuminazione arena, erba naturale, sala Broadcast, Studio TV, Spogliatoi, zona Incontro Delegati, sale di controllo, sale mediche per i giocatori e spettatori, VIP Lounge, scatole aziendali, Tribune, Area Conferenza stampa Area, area zona mista, telecamere a circuito chiuso, piscina, palestra polivalente e parcheggio.\nCalcio.\nQuesto stadio \u00e8 stato a lungo un pilastro del calcio indiano, per aver ospitato molti giochi internazionali, tra le quali le qualificazioni per la Coppa del Mondo FIFA e la Coppa dell'AFC Attualmente il campo \u00e8 condiviso da quattro squadre: l'FC Goa,il Dempo, il Salgaocar, e il Sporting Clube de Goa.\nCricket.\nAnche se lo stadio \u00e8 stato originariamente costruito per essere usato solo per il calcio, negli ultimi anni \u00e8 stato sempre pi\u00f9 utilizzato per ospitare partite di cricket internazionale. Nel 25 ottobre 1989, il primo ODI di cricket \u00e8 stato giocato tra l'Australia e lo Sri Lanka, ha ospitato poi sette edizioni del One Day Internationals, la pi\u00f9 recente delle quali tra l'India e lo Sri Lanka nel 2007. L'assegnazione del campo per le partite di cricket ha spesso sconvolto la comunit\u00e0 di calcio di Goa."}
{"id": "5264668", "revid": "339392", "url": "https://it.wikipedia.org/wiki?curid=5264668", "title": "Nehru Stadium (Goa)", "text": ""}
{"id": "5264669", "revid": "121604", "url": "https://it.wikipedia.org/wiki?curid=5264669", "title": "Fatoda Stadium", "text": ""}
{"id": "5264682", "revid": "1543377", "url": "https://it.wikipedia.org/wiki?curid=5264682", "title": "Episodi di Longmire (terza stagione)", "text": "La terza stagione della serie televisiva Longmire \u00e8 stata trasmessa sul canale statunitense A&amp;E dal 2 giugno al 4 agosto 2014.\nIn Italia la stagione \u00e8 andata in onda in prima assoluta su TOP Crime dal 26 dicembre 2014 al 23 gennaio 2015.\nIl guerriero bianco.\nTrama.\nWalt presta le prime cure a Branch e lo trasporta in un pronto soccorso indiano, da dove viene poi trasferito in ospedale. Durante l'operazione il chirurgo trova una piuma intrisa di peyote all'interno delle ferite dello sceriffo. Ripresosi, Branch racconta delle minacce di Nighthorse a seguito delle sue intenzioni di prelevare le ceneri di Ridges. Tornato sulla scena del crimine con Ferg, Longmire trova Mathias ad ostacolarlo nelle indagini. Intanto Henry viene trasferito in carcere dove scopre di non potersi permettere di pagare un avvocato, dato che Deena \u00e8 scappata con quasi tutti i suoi soldi. Giunta nella vicina contea in cui Walt aveva lasciato Hector, Victoria scopre che il nativo \u00e8 fuggito.\nCattive ragazze.\nTrama.\nHenry se la passa sempre peggio in carcere e Malachi, predecessore di Mathias finito dietro le sbarre per mano di Walt, chiede a Longmire di agevolare il proprio rilascio in cambio della vita dell'amico. Lo sceriffo ed i suoi colleghi si alternano al Red Pony mentre indagano sulla morte di una difficile adolescente di origine russa scappata di casa.\nMiss Cheyenne.\nTrama.\nMentre sostituisce Henry come giudice del concorso di Miss Cheyenne, Walt viene richiamato in servizio per il ritrovamento del cadavere di un medico in un capanno isolato. Oltre che in ospedale, la vittima svolgeva il proprio lavoro anche nelle cliniche indiane ma tra i nativi non tutti lo accettavano, memori di un pregiudizio secondo il quale i medici bianchi sterilizzavano le donne a loro insaputa. Assunta la difesa di Henry, Cady cerca di ottenere per lui la libert\u00e0 su cauzione.\nNei boschi.\nTrama.\nDurante un corso di sopravvivenza il capo spedizione viene assassinato. Mentre sono ancora in corso le ricerche degli altri partecipanti sparsi nel bosco, i primi sospetti si concentrano subito su uno di loro, considerato da molti un sociopatico. Mentre Henry ha potuto tornare al Red Pony in libert\u00e0 vigilata, Branch continua le sue indagini private per dimostrare che David Ridges potrebbe essere ancora vivo. Una foto fatta recapitare a Sean, il marito di Victoria, fa pensare che Ed Gorski sia tornato.\nRicercato.\nTrama.\nDopo aver testimoniato contro la scarcerazione di Malachi, Longmire si prende un giorno di ferie per interrogare alcune vecchie conoscenze che potrebbero essere i mandanti dell'assassinio di sua moglie. Nel suo giro si fa affiancare da Lucian Connally. Nel suo giorno libero Branch sequestra lo spacciatore di David Ridges con l'aiuto di Travis Murphy. Dopo l'infruttuoso interrogatorio, i due drogano il nativo con un t\u00e8 al peyote per rendere poco credibile la conseguente denuncia. L'uomo riesce per\u00f2 a ricordare la presenza di Travis e a riferirlo a Mathias, che passa il caso a Victoria.\nVoci sulla mia morte.\nTrama.\nDopo che Hector \u00e8 stato assassinato da Ridges e Malachi \u00e8 uscito di prigione, Henry non accetta pi\u00f9 di restare confinato nel suo bar ed inizia ad indagare da solo. Walt riconosce in un senzatetto morto nel parco antistante il suo ufficio Welles Van Blarcom, componente di una ricca famiglia del luogo scomparso da molti anni. Parallelamente alle indagini sul suo omicidio, Longmire deve inoltre riuscire a confermare l'identit\u00e0 dell'uomo, dal momento che un'altra persona sostiene di essere il vero Welles.\nLa setta.\nTrama.\nIl weekend romantico di Victoria e Sean finisce ancora prima di cominciare quando un orso sulla strada provoca un incidente a seguito del quale l'uomo rimane ferito. La Moretti si allontana per cercare aiuto e poco dopo il marito vede passare Ed Gorski. Temendo che lo stalker abbia rapito la moglie, Sean chiama Walt, ma quando lo sceriffo arriva sul posto trova solo l'ex poliziotto. Longmire capisce che Victoria \u00e8 entrata nella propriet\u00e0 di Chance Gilbert, survivalista che con lui ha un conto in sospeso dopo che Walt ne ha ucciso il fratello. Gorski e lo sceriffo uniscono le forze per salvare Sean e Vic.\nIl raccolto.\nTrama.\nVinto il duello con Gilbert, Longmire torna al suo lavoro e anche Victoria fa lo stesso, nonostante il sequestro abbia lasciato su di lei ferite fisiche e psichiche, che si ripercuotono anche sul suo matrimonio: Sean infatti le impone di abbandonare il suo lavoro. Mentre Walt indaga sulla morte di un agricoltore stritolato dai debiti nei confronti del suo locatore, a Denver Cady e Branch cercano l'uomo di Malachi fotografato da Henry.\nLe tre stoccate.\nTrama.\nVictoria ha raccontato a Walt ci\u00f2 che le ha detto Cady a proposito del viaggio a Denver. I due temono che Branch sia impazzito, ma \u00e8 per loro impossibile rintracciarlo. Il vicesceriffo intanto incontra David Ridges su un ponte, dove il nativo gli elenca le tre volte in cui ha avuto la possibilit\u00e0 di ucciderlo e che la prossima si prender\u00e0 la sua vita. Tornato in ufficio, Connally aggredisce Victoria al termine di un'accesa discussione, inducendo Longmire e Ferg a rinchiuderlo in cella. Convinta da Branch, la Moretti va a perquisire l'auto lasciata sul ponte da Ridges, all'interno della quale trova un telefono con molte chiamate fatte a Nighthorse. In assenza di Walt, Barlow Connally minaccia Ferg per ottenere il rilascio del figlio. Intanto Sean ha fatto pervenire a Longmire una richiesta di divorzio, obbligando lo sceriffo nella sua veste di pubblico ufficiale a doverla notificare lui stesso a Victoria.\nCenere alla cenere.\nTrama.\nUcciso Ridges, Longmire torna in citt\u00e0 con il cadavere e Branch ma impedisce al vicesceriffo di seguirlo in sede, sospendendolo dal suo incarico. Walt affronta quindi Nighthorse, ritenendo che l'agguato vicino alla roulotte della guaritrice sia stato orchestrato dall'imprenditore, ma il nativo ha pronta una prova a suo favore. Mentre Branch comincia ad interessarsi alle attivit\u00e0 di famiglia, Cady e il suo amico avvocato devono fronteggiare l'aggressiva strategia dell'accusa che ha ottenuto l'anticipazione del processo. Dall'analisi della documentazione relativa alle indagini contro Henry, i due scoprono che la prima richiesta di perquisizione del Red Pony verteva sulla ricerca di penne d'uccello."}
{"id": "5264683", "revid": "729019", "url": "https://it.wikipedia.org/wiki?curid=5264683", "title": "Unione Sportiva Crotone 1950-1951", "text": "Questa pagina raccoglie le informazioni riguardanti l'Unione Sportiva Crotone nelle competizioni ufficiali della stagione 1950-1951."}
{"id": "5264684", "revid": "86599", "url": "https://it.wikipedia.org/wiki?curid=5264684", "title": "Paolo Pietrapiana", "text": "Il Minor Planet Center gli accredita le scoperte di due asteroidi, effettuate tra il 1998 e il 1999, entrambe in collaborazione con Luigi Sannino."}
{"id": "5264686", "revid": "86599", "url": "https://it.wikipedia.org/wiki?curid=5264686", "title": "233967 Vierkant", "text": "233967 Vierkant \u00e8 un asteroide della fascia principale. Scoperto nel 2010, presenta un'orbita caratterizzata da un semiasse maggiore pari a 2,7508336\u00a0UA e da un'eccentricit\u00e0 di 0,0221958, inclinata di 5,17840\u00b0 rispetto all'eclittica.\nDal 27 maggio al 26 luglio 2010, quando 241418 Darmstadt ricevette la denominazione ufficiale, \u00e8 stato l'asteroide denominato con il pi\u00f9 alto numero ordinale. Prima della sua denominazione, il primato era di 231649 Korotkiy.\nL'asteroide \u00e8 dedicato alla tedesca Gisela Vierkant, madre dello scopritore."}
{"id": "5264687", "revid": "1573940", "url": "https://it.wikipedia.org/wiki?curid=5264687", "title": "Pseudamyciaea fuscicauda", "text": "Pseudamyciaea fuscicauda \u00e8 un ragno appartenente alla famiglia Thomisidae.\n\u00c8 l'unica specie nota del genere Pseudamyciaea.\nDistribuzione.\nL'unica specie oggi nota di questo genere \u00e8 stata rinvenuta sull'isola di Giava\nTassonomia.\nDal 1905 non sono stati esaminati altri esemplari, n\u00e9 sono state descritte sottospecie al 2014."}
{"id": "5264688", "revid": "88384347", "url": "https://it.wikipedia.org/wiki?curid=5264688", "title": "Sport Club Marsala 1950-1951", "text": "Questa pagina raccoglie i dati riguardanti lo Sport Club Marsala nelle competizioni ufficiali della stagione 1950-1951.\nMaglie.\nI colori sociali del Marsala Calcio sono l'azzurro ed il bianco."}
{"id": "5264689", "revid": "86599", "url": "https://it.wikipedia.org/wiki?curid=5264689", "title": "Luigi Sannino", "text": "Il Minor Planet Center gli accredita le scoperte di due asteroidi, effettuate tra il 1998 e il 1999, entrambe in collaborazione con Paolo Pietrapiana presso l'Osservatorio Astronomico Monte Viseggi a La Spezia. \nEssendo appena diciottenne al momento della scoperta del primo asteroide, \u00e8 diventato il pi\u00f9 giovane scopritore di asteroide di tutti i tempi riconosciuto dal Guinness dei primati.\nPresidente dal 2020 della locale Associazione Astrofili Spezzini, \u00e8 attivo nella ricerca e studio di NEO. Appassionato di comete fin da adolescente, ne studia la morfologia e collabora con la Sezione Comete UAI nel Project Cara. \n\u00c8 inoltre un ricercatore attivo nel progetto Sungrazer per la ricerca di comete tramite la sonda SOHO.\nGli \u00e8 stato dedicato l'asteroide 58691 Luigisannino."}
{"id": "5264690", "revid": "31886", "url": "https://it.wikipedia.org/wiki?curid=5264690", "title": "Pseudamyciaea", "text": ""}
{"id": "5264692", "revid": "486946", "url": "https://it.wikipedia.org/wiki?curid=5264692", "title": "Garmin-Sharp", "text": ""}
{"id": "5264694", "revid": "122246", "url": "https://it.wikipedia.org/wiki?curid=5264694", "title": "Pavla Vincourov\u00e1", "text": "Carriera.\nClub.\nLa carriera di Pavla Vincourov\u00e1 inizia nelle giovanili del di Brno nel 2005, per poi passare in prima squadra a partire dalla stagione 2007-08, nella Extraliga ceca: con il club di Brno resta legata per cinque stagioni.\nNella stagione 2012-13 passa al , sempre in Extraliga, dove, in due annate, vince due scudetti e due Coppe della Repubblica Ceca consecutive; nella stagione 2014-15 si trasferisce in Italia, ingaggiata dalla di Scandicci, in Serie A1.\nPer il campionato 2015-16 veste la maglia del , nella Liga Siatk\u00f3wki Kobiet polacca, dove resta per tre annate vincendo la Supercoppa polacca 2017 e la Coppa di Polonia 2017-18. Per la stagione 2018-19 si accorda con il , sempre nella massima divisione polacca ma a causa della chiusura della societ\u00e0 di Cracovia prima dell'inizio del campionato rientra in patria, dove disputa la Extraliga con l'.\nRitorna tuttavia a disputare la Liga Siatk\u00f3wki Kobiet nella stagione 2019-20, quando viene ingaggiata dal di Bielsko-Bia\u0142a, interrompendo tuttavia il contratto nel dicembre 2019 per una gravidanza.\nNazionale.\nDal 2006 al 2009 \u00e8 convocata nella nazionale Under-18 ceca, da 2008 al 2010 in quella Under-19, con cui vince la medaglia di bronzo al campionato europeo 2010, e dal 2009 al 2011 in quella Under-20.\nNel 2011 ottiene le prime convocazioni nella nazionale maggiore, con cui si aggiudica la medaglia d'oro all'European League 2012 e all'European Golden League 2019, oltre all'argento alla Volleyball Challenger Cup 2019."}
{"id": "5264698", "revid": "767487", "url": "https://it.wikipedia.org/wiki?curid=5264698", "title": "236616 Gray", "text": "236616 Gray \u00e8 un asteroide della fascia principale. Scoperto nel 2006, presenta un'orbita caratterizzata da un semiasse maggiore pari a 2,6428987\u00a0UA e da un'eccentricit\u00e0 di 0,0459470, inclinata di 1,96530\u00b0 rispetto all'eclittica.\nL'asteroide \u00e8 dedicato all'astronomo David Frank Gray."}
{"id": "5264700", "revid": "1573940", "url": "https://it.wikipedia.org/wiki?curid=5264700", "title": "Pseudoporrhopis granum", "text": "Pseudoporrhopis granum \u00e8 un ragno appartenente alla famiglia Thomisidae.\n\u00c8 l'unica specie nota del genere Pseudoporrhopis.\nDistribuzione.\nL'unica specie oggi nota di questo genere \u00e8 stata rinvenuta nel Madagascar.\nTassonomia.\nDal 1895 non sono stati esaminati altri esemplari, n\u00e9 sono state descritte sottospecie al 2014."}
{"id": "5264701", "revid": "69949697", "url": "https://it.wikipedia.org/wiki?curid=5264701", "title": "Giulio Tassoni", "text": ""}
{"id": "5264702", "revid": "31886", "url": "https://it.wikipedia.org/wiki?curid=5264702", "title": "Pseudoporrhopis", "text": ""}
{"id": "5264706", "revid": "1573940", "url": "https://it.wikipedia.org/wiki?curid=5264706", "title": "Pycnaxis guttata", "text": "Pycnaxis guttata \u00e8 un ragno appartenente alla famiglia Thomisidae.\n\u00c8 l'unica specie nota del genere Pycnaxis.\nDistribuzione.\nL'unica specie oggi nota di questo genere \u00e8 stata rinvenuta nelle Filippine\nTassonomia.\nDal 1895 non sono stati esaminati altri esemplari, n\u00e9 sono state descritte sottospecie al 2014."}
{"id": "5264708", "revid": "44876", "url": "https://it.wikipedia.org/wiki?curid=5264708", "title": "Polisportiva Brindisi Sport 1950-1951", "text": "Questa voce raccoglie le informazioni riguardanti la Polisportiva Brindisi Sport nelle competizioni ufficiali della stagione 1950-1951."}
{"id": "5264713", "revid": "31886", "url": "https://it.wikipedia.org/wiki?curid=5264713", "title": "Pycnaxis", "text": ""}
{"id": "5264719", "revid": "1514972", "url": "https://it.wikipedia.org/wiki?curid=5264719", "title": "HP 9000", "text": "HP 9000 \u00e8 la linea di workstation e sistemi server prodotti da Hewlett-Packard Company (HP). Il sistema operativo nativo per quasi tutti i sistemi HP 9000 \u00e8 l'HP-UX, che \u00e8 basato sull'UNIX System V. Il marchio HP 9000 \u00e8 stato introdotto nel 1984 per includere diversi modelli (anche tecnicamente diversi) di workstation introdotti nei primi anni 80.\nLa linea di prodotti HP 9000 \u00e8 stata dismessa nel 2008, sostituita dalla piattaforma HP Integrity (con processore Itanium) che usa HP-UX; questi ultimi, per\u00f2, sono solo modelli server.\nModelli di tipo workstation.\nPrecedenti a gennaio 1985:\nSuccessivi al 1985:"}
{"id": "5264721", "revid": "15756", "url": "https://it.wikipedia.org/wiki?curid=5264721", "title": "Pyresthesis", "text": "Pyresthesis \u00e8 un genere di ragni appartenente alla famiglia Thomisidae.\nDistribuzione.\nLe due specie attribuite a questo genere sono state rinvenute in luoghi molto distanti: la \"P. berlandi\" in America meridionale (Guyana) e la \"P. laevis\" in Madagascar\nTassonomia.\nNon sono stati esaminati esemplari di questo genere dal 1947.\nA dicembre 2014, si compone di due specie:"}
{"id": "5264722", "revid": "287204", "url": "https://it.wikipedia.org/wiki?curid=5264722", "title": "Associazione Calcio Benevento 1950-1951", "text": "Questa voce raccoglie le informazioni riguardanti l'Associazione Calcio Benevento nelle competizioni ufficiali della stagione 1950-1951."}
{"id": "5264723", "revid": "122246", "url": "https://it.wikipedia.org/wiki?curid=5264723", "title": "Lorenzo Bonetti", "text": "Gioca nel ruolo di schiacciatore nello .\nCarriera.\nFiglio di Rosa Gagni, pallavolista, Lorenzo Bonetti ha giocato fino all'et\u00e0 di 17 anni a calcio, militando nelle giovanili dell'Atalanta e dell'AlbinoLeffe. Inizia a giocare a pallavolo, come palleggiatore, nel 2005 nelle giovanili dell'Olimpia Pallavolo di Bergamo, con cui nella stagione 2006-07 esordisce in prima squadra, in Serie A2; nella stagione 2007-08 milita nelle giovanili del Volley Treviso.\nNella stagione 2010-11 \u00e8 nuovamente in Serie A2 con il Volley Cavriago, mentre nella stagione successiva gioca per la Libertas Brianza Cant\u00f9, prima di essere ceduto, ad annata in corso alla Callipo Sport di Vibo Valentia, facendo il suo esordio in Serie A1.\nNell'estate 2012 gli viene diagnosticato un linfoma non Hodgkin: per il campionato 2012-13, quando cambia ruolo diventando schiacciatore, difende i colori della Pallavolo Cisano, in Serie B1. Torna stabilmente in campo nell'annata 2013-14 al Volley Milano, in serie cadetta: con il club di Milano ottiene la promozione in Serie A1, categoria dove milita nella stagione successiva con la stessa squadra.\nRitorna in Serie A2 nell'annata 2015-16 ingaggiato dalla Materdomini Volley di Castellana Grotte: al termine del campionato conclude la stagione con la squadra spagnola del Club Voleibol Teruel, in Superliga. Nella stagione 2016-17 veste la maglia della neopromossa in serie cadetta Volley Lupi Santa Croce, mentre in quella successiva si accasa al , in Serie B, categoria dove rimane anche nell'annata 2018-19 quando viene ingaggiato dallo ."}
{"id": "5264724", "revid": "2134764", "url": "https://it.wikipedia.org/wiki?curid=5264724", "title": "Arsen Hajdari", "text": "Carriera.\nClub.\nCresciuto nel , ha debuttato nel campionato albanese nel 2011.\nStatistiche.\nPresenze e reti nei club.\n\"Statistiche aggiornate al 23 maggio 2019.\""}
{"id": "5264733", "revid": "1578040", "url": "https://it.wikipedia.org/wiki?curid=5264733", "title": "Unione Sportiva Nissena 1950-1951", "text": "Questa voce raccoglie le informazioni riguardanti l'Unione Sportiva Nissena nelle competizioni ufficiali della stagione 1950-1951."}
{"id": "5264734", "revid": "124843386", "url": "https://it.wikipedia.org/wiki?curid=5264734", "title": "Ferrari Tipo 021", "text": "Il Ferrari Tipo 021 \u00e8 un motore endotermico alternativo a ciclo Otto da competizione, progettato dalla Ferrari per equipaggiare le proprie monoposto nel mondiale di Formula 1.\nLa peculiarit\u00e0 di questo motore \u00e8 quella di essere il primo dotato di turbocompressore tra quelli che hanno equipaggiato le Ferrari di Formula 1, mentre il record di primo motore turbo prodotto dalla Ferrari spetta a quello della 208 che venne presentato nel 1980, un anno prima rispetto all'esordio ufficiale del Tipo 021.\nQuesto motore \u00e8 stato evoluto dal 1981 fino al 1986 ed \u00e8 stato sviluppato principalmente in due versioni dette 021 e 031-032.\nContesto.\nLa Ferrari \u00e8 nota come l'unica scuderia ad aver preso sempre parte a tutte le edizioni del Campionato Mondiale di Formula 1, e per essere la squadra pi\u00f9 vincente in questa specialit\u00e0.\nTra i vari fattori che hanno portato a questo successo ci sono sempre stati i motori, poich\u00e9 la casa di Maranello \u00e8 sempre riuscita a costruire propulsori che primeggiavano in termini di prestazioni.\nTuttavia nel 1977 la Renault si iscrisse al mondiale esordendo con un motore insolito, ossia turbo, sfruttando una clausola regolamentare che esisteva sin dagli albori della serie, ossia la possibilit\u00e0 di usare motori turbo da 1500 cc anzich\u00e9 motori aspirati da 3000 cc.\nFino ad allora nessun costruttore aveva scelto la strada della Renault perch\u00e9 si riteneva che quella soluzione comportasse pi\u00f9 svantaggi che vantaggi, ma i transalpini negli anni riuscirono a rendere sempre pi\u00f9 competitiva la propria macchina e il proprio motore, ed imporsi su tutti in termini di prestazioni tanto che solo problemi di affidabilit\u00e0 gli impedirono di aggiudiscarsi i due titoli piloti e costruttori.\nNel 1980 la Ferrari corse una delle peggiori stagioni della sua storia, anche perch\u00e9 usava un pacchetto telaio-motore-aerodinamica ormai datato, che trovava la sua genesi nella monoposto 312 T del 1975.\nGi\u00e0 nel 1978 la Lotus introdusse le cosiddette minigonne con canali Venturi per migliorare l'aerodinamica della macchina, e la Ferrari dovette correre ai ripari con una soluzione ibrida nel 1979 e nell'80 perch\u00e9 usava un motore a V di 180\u00b0 invece dei V8 Cosworth di 90\u00b0 inglesi, che essendo meno ingombranti permettevano di realizzare dei canali Venturi di dimensioni maggiori e dunque migliorare le prestazioni.\nA quel punto Enzo Ferrari decise che per il 1981 avrebbe voluto una macchina meno conservativa e che beneficiasse sia di un motore di nuovo ai vertici per potenza, ma anche di un motore pi\u00f9 compatto che permettesse di migliorare l'aerodinamica ad effetto suolo.\nPer questo scopo venne progettato il Tipo 021.\nProgetto.\nIl Tipo 021 pu\u00f2 essere considerato come il primo motore che la Ferrari ha progettato pensando ad un'ottica pi\u00f9 ampia, ossia non come macchinario fine a se stesso ma con lo scopo che si integrasse al meglio con la scocca che lo avrebbe ospitato.\nDal 1970 e fino al 1980 la scuderia emiliana utilizz\u00f2 una serie di motori a V di 180\u00b0 a dodici cilindri, con lo scopo di non rinunciare all'elasticit\u00e0 del V12 ma anche migliorare l'aerodinamica e il baricentro della macchina grazie ad un motore molto basso, per\u00f2 quando esordirono i motori turbo della Renault anche i V12 Ferrari risultarono arretrati sotto il profilo prestazionale ed il successivo avvento delle macchine ad effetto suolo li rese troppo ingombranti per i canali Venturi.\nA questo punto Mauro Forghieri decise di costruire un motore sovralimentato a V per incrementarne la potenza massima, ma per regolamento non poteva avere una cilindrata superiore ai 1500 cc, invece dei 3000 cc degli aspirati.\nPer questo motivo venne scelto di limitare il frazionamento a sei cilindri, perch\u00e9 sarebbe stato pi\u00f9 semplice (con met\u00e0 della cilindrata) realizzarne i componenti rispetto a un dodici cilindri, tanto che alesaggio e corsa avevano valori simili al motore da 3000 cc.\nDetto questo venne scelto un angolo di bancata di 120\u00b0.\nSotto questo aspetto il motore era molto accademico, perch\u00e9 massimizzava il rendimento grazie all'ordine di scoppio che con un angolo di bancata di 120\u00b0 avviene appunto ogni 120\u00b0 di rotazione dell'albero motore.\nQuesto permise di condividere i perni di manovella tra le bielle dei cilindri adiacenti a ogni bancata, quindi la costruzione dell'albero a gomiti risult\u00f2 molto semplice ed economica perch\u00e9 composto da sole tre manovelle.\nMa questa soluzione presentava anche dei lati deboli perch\u00e9 innesca vibrazioni pericolose, le cosiddette forze di primo ordine causate dall'inerzia degli organi in movimento alternativo, infatti il comportamento del motore \u00e8 pari a quello di due tre cilindri in linea accoppiati.\nPer via di questi fenomeni fu necessario dotare il propulsore di contralberi di equilibratura per evitare rotture, ma a discapito del peso del sistema.\nPer l'impianto di sovralimentazione si decise di percorrere due strade parallele, ossia l'utilizzo dei turbocompressori e quello di un compressore volumetrico.\nIl vantaggio del primo sistema risiedeva nel fatto che per comprimere l'aria da inviare alla camera di combustione, la girante del compressore era calettata sull'alberino della turbina azionata dai gas di scarico che sarebbero comunque andati persi, mentre il compressore volumetrico veniva azionato da una cinghia di trasmissione che abbracciava sia la puleggia del compressore che quella dell'albero motore, generando una dissipazione di potenza da quest'ultimo.\nI test col compressore volumetrico non furono incoraggianti, perch\u00e9 il sistema (detto Comprex e progettato dalla Brown Boveri) nacque come tecnologia per vetture stradali e portava a cedimenti della cinghia che lo azionava.\nPer questo motivo venne scelto di dotare il motore di due turbocompressori (uno per ogni bancata) che avevano un'inerzia pi\u00f9 elevata e nelle prime versioni del motore creavano problemi di turbo-lag (ritardo di risposta), ma garantivano una potenza molto elevata distribuita in un arco di giri molto pi\u00f9 ampio e livelli di affidabilit\u00e0 maggiore.\nGrazie ad un angolo di bancata cos\u00ec ampio, fu possibile posizionare i collettori di scarico e le turbine all'interno delle bancate, mentre i collettori di aspirazione risultavano all'esterno.\nCon questo sistema \u00e8 stato possibile rendere il motore molto compatto nonostante un angolo di bancata molto ampio, e disegnare dei condotti Venturi di grandi dimensioni per le vetture che hanno corso fino al 1982.\nSuccessivamente questo vantaggio venne meno in quanto nel 1983 i canali Venturi vennero banditi dal regolamento tecnico, infatti dal 1985 le turbine e gli scarichi vennero invertiti rispetto al sistema di aspirazione, con lo scopo di diminuire il centro di gravit\u00e0 e sfruttare lo spazio nelle fiancate per migliorare lo smaltimento termico. Questa versione non venne realizzata da Forghieri che \u00e8 il padre del motore e si dimise nel 1984, ma da l'ex ingegnere della Moto Guzzi Ildo Renzetti, rivisto poi nel 1986 dall'ex Renault Jean Jacques His.\nTuttavia Forghieri riusc\u00ec ad apportare due innovazioni prima di lasciare il progetto.\nNel 1983 il motore da battere era il BMW M12/13 della Brabham che aveva potenze proibitive per tutti gli altri, successivamente si scopr\u00ec che utilizzava miscele di benzina speciali ad alto potere calorifico e numero di ottano.\nLa Ferrari alla ricerca di potenze sempre maggiori rischiava spesso rotture dei propri motori, quindi il tecnico romagnolo insieme ai colleghi dell'Agip (che forniva carburanti e lubrificanti) speriment\u00f2 un sistema di post iniezioni di carburante in turbina nelle fasi inattive del motore, con lo scopo di tenere elevato il regime di rotazione delle giranti e ridurre l'effetto turbo-lag, al tempo stesso vennero additivate le benzine con una tecnologia detta emulsystem che consisteva in una sorta di iniezione d'acqua con lo scopo di controllare le temperature riducendo il fenomeno del battito in testa e migliorare il rendimento termodinamico.\nLa seconda innovazione si ebbe nel 1984 quando si pass\u00f2 da un sistema di iniezione indiretta tramite pompa meccanica, ad una soluzione con centralina elettronica ed elettroiniettori (due per cilindro) sviluppata dalla Weber e Magneti Marelli, che permetteva una regolazione pi\u00f9 fine del rapporto stechiometrico aria/carburante (il rapporto stechiometrico sar\u00e0 uno, al limite cambier\u00e0 la carburazione), con beneficio sia della potenza erogata che soprattutto dei consumi."}
{"id": "5264735", "revid": "125077665", "url": "https://it.wikipedia.org/wiki?curid=5264735", "title": "Next to Normal", "text": "Next to Normal \u00e8 un musical del 2008 con musiche di Tom Kitt e libretto di Brian Yorkey, ed \u00e8 uno degli otto musical ad aver vinto il Premio Pulitzer per la Drammaturgia, nel 2010.\nLa vita apparentemente normale della famiglia Goodman - composta dal padre Dan, dalla madre Diana e dai figli adolescenti Gabe e Natalie - \u00e8 guastata dal disturbo bipolare di Diana, che non riesce ad accettare il fatto che il figlio Gabe sia morto da neonato sedici anni prima e che quello che crede di vedere non sia che una sua proiezione mentale di come sarebbe il figlio se fosse vissuto.\nTra i temi principali del musical ci sono l'elaborazione del lutto, il suicidio, la tossicodipendenza e l'eticit\u00e0 della terapia elettroconvulsivante.\nTrama.\nAtto I.\nIn una casa fuori citt\u00e0, Diana Goodman rimane sveglia fino tardi ad aspettare il figlio che ha infranto il coprifuoco e a confortare la figlia Natalie troppo impegnata per gli studi in cui ha sempre eccelso (\"Prelude\"). La stessa mattina si sveglia Dan, marito di Diana, ad aiutare la famiglia a prepararsi (\"Just Another Day\"). Sembra tutto normale finch\u00e9 Dan e Natalie non si rendono conto che Diana, che preparava dei panini, ha ricoperto il pavimento di fette di pane. Mentre Dan aiuta la moglie disorientata, i ragazzi si affrettano ad andare a scuola, in particolare Nathalie si reca in un'aula per esercitarsi al pianoforte (\"Everything Else\"). \u00c8 interrotta da Henry, un suo compagno di classe a cui piace ascoltarla ed \u00e8 chiaramente interessato a lei.\nDurante le successive settimane Diana fa diverse visite dal dottore, mentre Dan la aspetta in auto e si chiede in che modo lui possa gestire la propria depressione (\"Who's Crazy\" / \"My Psychopharmacologist and I\"). Diana ha sofferto di disturbo bipolare combinata con allucinazione da sedici anni. Il dottor Fine le cambia continuamente i medicinali finch\u00e9 la donna non dichiara di non sentire pi\u00f9 niente, a quel punto la dichiara stabile. Intanto Natalie e Henry diventano sempre pi\u00f9 intimi finch\u00e9 Henry non si dichiara a lei (\"Perfect for You\") e si baciano per la prima volta. Diana li osserva e si rende conto che probabilmente si \u00e8 lasciata alle spalle i suoi anni migliori e le mancano i suoi alti e bassi (\"I Miss the Mountains\"). Incoraggiata dal figlio, getta via i medicinali.\nQualche settimana dopo, Dan aspetta impaziente di cenare con la sua famiglia (\"It's Gonna Be Good\"), al quale ha invitato anche Henry sebbene Natalie non ne sia d'accordo. Quando alla tavola si presenta Diana con una torta cantando \"Buon compleanno\" al figlio, Dan e Natalie ne rimangono scioccati. Il marito la afferra e le ricorda che il loro figlio \u00e8 deceduto sedici anni fa, quando era un neonato (\"He's Not Here\"). Dan accenna di tornare dal dottore, ma Diana si rifiuta dicendo che \u00e8 impossibile per lui comprendere il suo dolore (\"You Don't Know\"). Dan prova a convincerla a fidarsi di lui, ma in quel momento compare il figlio, che la persuade del contrario (\"I Am the One\"). Rifugiatasi nella sua stanza, Natalie sfoga la sua rabbia su Henry e rifiuta le scuse di Diana mentre suo fratello la guarda e la prende in giro (\"Superboy and the Invisible Girl\").\nQualche giorno pi\u00f9 tardi, Diana inizia a frequentare il dottor Madden, provando trattamenti con non implichino medicinali. Mentre il figlio conferma la sua presenza (\"I'm Alive\"), Dan e Natalie dubitano sull'utilit\u00e0 delle visite, tanto che dopo una litigata la figlia decide lei stessa di sperimentare i medicinali della madre. Il dottor Madden propone a Diana l'ipnosi per scoprire le radici del suo trauma (\"Make Up Your Mind\" / \"Catch Me I'm Falling\"). Intanto Natalie ha sbalzi d'umore cos\u00ec intensi che getta al vento un'esibizione al pianoforte, arrabbiata con la madre sempre assente. Infine, Diana capisce che sia giunto il momento di lasciar andare suo figlio. Tuttavia, tornando a casa per ripulire le cose del ragazzo, ritrova un carillon (\"I Dreamed a Dance\"). Compare suo figlio che danza con lei, e la invita a seguirlo (\"There's a World\"). Quindi lei tenter\u00e0 il suicidio.\nAll'ospedale, Diana \u00e8 sedata e legata, con tagli profondi al polso. Il dottor Madden spiega a Dan che l'elettroshock \u00e8 l'alternativa da manuale per trattare un paziente che fa resistenza ai medicinali e con tendenze suicide. Tornato a casa per ripulire il sangue di Diana, si avvicina paurosamente ad un esaurimento nervoso (\"I've Been\"). Il giorno seguente, Diana scatta contro il dottor Madden, rifiutando la cura (\"Didn't I See This Movie?\"). Dan arriva e la convince che possa essere la loro ultima speranza (\"A Light In The Dark\").\nAtto II.\nDiana riceve per due settimane trattamenti con l'elettroshock. Nel frattempo Natalie, inizialmente sconvolta per la cura della madre, frequenta assiduamente discoteche e assume droghe, cominciando lei stessa ad avere allucinazioni (\"Wish I Were Here\"). In seguito Diana torna dall'ospedale, ma ha perso diciannove anni di memoria (\"Song of Forgetting\"). A scuola, Henry fronteggia Natalie sul fatto che lei lo stia evitando, e la invita al ballo della scuola (\"Hey #1\").\nDan e Diana visitano il dottor Madden, che li rassicura sulla normalit\u00e0 di una temporanea perdita di memoria (\"Seconds and Years\") e incoraggia Dan a usare foto o oggetti per far recuperare a Diana pi\u00f9 in fretta. Dan riunisce la famiglia per questo scopo ma, nonostante un discreto successo, seleziona le informazioni da farle ricordare (\"Better Than Before\") tanto che, quando Diana ritrova il carillon, Dan glielo sottrae bruscamente lasciando Diana confusa. Il figlio ricompare ma non \u00e8 visto dalla donna (\"Aftershocks\"), per\u00f2 quest'ultima capisce che ci sia qualcosa che non torna. Quando si presenta Henry cercando Natalie per insistere sull'invito al ballo (\"Hey #2\"), i dubbi di Diana, che osserva la statura del ragazzo e la sua et\u00e0, si intensificano.\nDiana ritorna dal dottor Madden (\"You Don't Know (Reprise)\") che le consiglia di parlare di pi\u00f9 con il marito, lasciandosi sfuggire l'esistenza del figlio. Tornata a casa Diana cerca e ritrova il carillon che, ascoltando, le fa tornare in mente molti ricordi del figlio nonostante Dan accorra per fermarla (\"How Could I Ever Forget?\"). Quando Diana confessa che tuttavia ricorda il figlio come adolescente e non come neonato, pretende di conoscere il nome. Dan si rifiuta e insiste che servano pi\u00f9 cure (\"It's Gonna Be Good (Reprise)\"). Intanto Henry arriva per accompagnare Natalie, vestitasi per il ballo, ma entrambi assistono ad un agitato Dan che strappa il carillon dalle mani di Diana e lo infrange per terra.\nDiana affronta Dan, chiedendogli per quali motivi perseveri nonostante tutti i problemi che lei gli ha sempre dato, mentre al piano di sopra Natalie pone la stessa domanda a Henry (\"Why Stay?\"). Entrambi rispondono con il loro voto di rimanere saldi e fedeli (\"A Promise\"). Mentre entrambe le coppie si riappacificano abbracciandosi, ricompare il figlio di Dan e Diana (\"I'm Alive (Reprise)\") che induce Diana a recarsi immediatamente dal dottor Madden.\nDiana chiede al dottore cosa bisogna fare se la medicina non funziona. Capisce da s\u00e9 che a essere ferito non \u00e8 il suo cervello ma la sua anima (\"The Break\"). Madden invece la assicura che una ricaduta \u00e8 normale e consiglia pi\u00f9 elettroshock (\"Make Up Your Mind / Catch Me I'm Falling (Reprise)\"). Infine Diana lo ringrazia ma se ne va. Natalie, che ha accompagnato la madre, rimane sorpresa della sua decisione di interrompere la cura, ma Diana le spiega la situazione (\"Maybe (Next to Normal)\") e per la prima volta si confida con la figlia. Quindi insiste per portarla al ballo della scuola, dove Henry la aspettava per confortarla ed abbracciarla (\"Hey #3 / \"Perfect for You (Reprise)\").\nDiana dice a Dan che lo sta lasciando, spiegando che lui non potr\u00e0 esserci sempre per salvarla dal precipizio. Capisce l'importanza di rischiare e imparare a gestire i propri problemi (\"So Anyway\"). Cos\u00ec facendo Diana riesce a lasciarsi il figlio alle spalle, ma Dan, frustrato non capendo come possa essere rimasto solo dopo tutti i suoi sforzi, si dispera fino a che il figlio si avvicina e dice al padre che invece lui non andr\u00e0 mai da nessuna parte (\"I Am the One (Reprise)\"). Inizialmente titubante e confuso, Dan si gira riuscendo infine a vedere il figlio e, guardandolo negli occhi, lo chiama per la prima volta per nome: Gabriel.\nNatalie torna a casa trovando il padre seduto al buio in lacrime. Lei lo consola e accende le luci della stanza, assicurandolo che le cose andranno a posto per entrambi (\"Light\"). Tempo dopo, quando un giorno Henry si presenta da Natalie per studiare, lei gli rivela che la madre \u00e8 andata a stare dai suoi genitori. Intanto Dan si reca dal dottor Madden sperando di parlare di Diana, ma il dottore comprende la situazione e consiglia all'uomo di vedersi con un suo collega, aiuto che Dan accetta. Infine Diana ricompare, sola e ancora soffrente, ma speranzosa e con la consapevolezza di avere sempre l'aiuto dei suoi amici e della sua famiglia.\nProduzioni principali.\nProduzione di Broadway e primo tour statunitense (2009-2011).\nDopo una serie di work-shop e reading iniziati nel 1998, \"Next To Normal\" debutta a Broadway il 15 aprile 2009 dopo venti anteprime e rimane in scena al Booth Theatre fino al 16 gennaio 2011, per un totale di 734 repliche. Facevano parte del cast originale di Broadway: Alice Ripley (Diana), Aaron Tveit (Gabe), J. Robert Spencer (Dan), Jennifer Damiano (Natalie), Adam Chanler-Berat (Henry) e Louis Hobson (Dr. Fine/Dr. Madden). Solo Adam Chanler-Berat e Louis Hobson rimasero nel musical per tutta la permanenza del musical a Broadway; allo scadere dei loro contratti Alice Ripley \u00e8 stata sostituita da Marin Mazzie, Robert Spencer da Jason Danieley, Aaron Tveit da Kyle Dean Massey e Jennifer Damiano da Meghan Fahy. \"Next to Normal\" \u00e8 stato nominato a undici Tony Awards: miglior musical, migliore attrice protagonista (Ripley), miglior attore protagonista (Spencer), migliore attrice non protagonista (Damiano), colonna sonora, libretto, sound design, luci, scenografia, orchestrazioni e regia (Michael Greif); ne ha vinti tre: colonna sonora, attrice protagonista e orchestrazioni.\nNel novembre 2010 \u00e8 partito il primo tour statunitense del musical, con Alice Ripley ancora nel ruolo di Diana. A lei si sono affiancati nel cast Asa Somers (Dan), Emma Hunton (Natalie), Curt Hansen (Gabe), Preston K. Sadleir (Henry) e Jeremy Kushnier (Dottor Fine/Madden). Il tour ha raggiunto sedici citt\u00e0 ed \u00e8 arrivato in Canada, dove si \u00e8 concluso a Toronto il 30 luglio 2011.\nProduzioni statunitensi e canadesi (2011-2014).\nNegli USA \"Next to Normal\" ha goduto di altri numerosi allestimenti, tra i quali quelli a Dallas (2011), Orlando (2012), Filadelfia (2012), Atlanta (2012-2013), San Francisco (2013), Chicago (2013) e Omaha (2014).\nIn Canada il musical \u00e8 andato in scena a Vancouver (2011), Winnipeg (2012), Montr\u00e9al (2012), Toronto (2012), Calgary (2012) e Medicine Hat (2014).\nProduzioni sudamericane (2011-2014).\nIl debutto sudamericano di \"Next to Normal\" \u00e8 avvenuto in Per\u00f9 nel 2011, a cui sono seguite le produzioni dell'Argentina (con il titolo di \"Casi Normales\") nel 2012 e quella brasiliana tra il 2012 ed il 2013.\nProduzioni europee (2010-2014).\nIl debutto europeo di \"Next to Normal\" \u00e8 avvenuto in Norvegia nel 2010, e ad essa sono seguite produzioni in Finlandia (2010), Svezia (2012), Paesi Bassi (2012), Germania (2013-2015) e Austria (2014).\nProduzione italiana (2015-presente).\nIn Italia il musical \u00e8 andato in scena per la prima volta il 7 marzo 2015 al Teatro Coccia di Novara, con la regia di Marco Iacomelli e prodotto da STM con la collaborazione della Compagnia della Rancia. Il cast era composto da Francesca Taverni (Diana), Luca Giacomelli Ferrarini (Gabe), Antonello Angiolillo (Dan), Laura Adriani (Natalie), Renato Crudo (Henry) e Brian Boccuni (Dr. Fine / Dr. Madden). Il 26 gennaio 2018 ha debuttato a Roma il nuovo allestimento, sempre prodotto da STM, con la regia di Costanza Filaroni e un cast parzialmente rinnovato con Francesca Taverni (Diana), Antonello Angiolillo (Dan), Renato Crudo (Gabe), Laura Adriani (Natalie), Massimiliano Perticari (Henry) e Matteo Morigi (Dr. Fine / Dr. Madden).\nCitazioni.\nIl musical fa spesso riferimento a film, romanzi, opere teatrali e persone che hanno avuto a che fare con problemi mentali e legali al trauma del lutto, tra cui Sylvia Plath, Frances Farmer, \"Fiori per Algernon\", \"Il giovane Holden\", \"Qualcuno vol\u00f2 sul nido del cuculo\" e \"Chi ha paura di Virginia Woolf?\".\nLa battuta \"These are a few of my favourite pills\" della canzone \"My Psychopharmacologist and I\" \u00e8 un omaggio alla canzone \"My Favourite Things\" del musical \"The Sound of Music\"."}
{"id": "5264736", "revid": "599013", "url": "https://it.wikipedia.org/wiki?curid=5264736", "title": "Ersin Mehmedovi\u0107", "text": ""}
{"id": "5264738", "revid": "110157", "url": "https://it.wikipedia.org/wiki?curid=5264738", "title": "Coppa Italia Dilettanti Friuli-Venezia Giulia 2002-2003", "text": "La fase regionale del Friuli-Venezia Giulia della Coppa Italia Dilettanti 2002-2003 ha previsto la partecipazione delle 16 squadre di Eccellenza e delle 32 di Promozione ovvero le squadre di 1\u00ba e 2\u00ba livello regionale (rispettitivamente 6\u00b0 e 7\u00b0 nazionale).\nPrima dell'inizio del torneo vi \u00e8 stata la defezione del Futura Carlino che ha rinunciato a partecipare al campionato e alla coppa. Questa societ\u00e0 nell'estate 2003 si \u00e8 poi fusa con la Muzzanese a formare il Cjarlins Muzane (appunto Carlino e Muzzana in friulano) in Terza Categoria.\nIn questa edizione \u00e8 stata proposta una nuova formula: le squadre di Eccellenza e di Promozione hanno disputato due tornei separati. Le vincitrici dei due tornei hanno disputato la finale regionale e la vincitrice \u00e8 stata dichiarata Campione Regionale Friuli-Venezia Giulia 2002-03. A prescindere dal risultato della finale regionale la partecipazione alla fase nazionale della Coppa Italia Dilettanti 2002-2003 sarebbe spettata alla vincitrice della fase Eccellenza.\nQuesta formula non \u00e8 risultata gradita dalle societ\u00e0 ed infatti dall'edizione successiva si \u00e8 tornati alla formula classica.\nSquadre partecipanti.\nEccellenza\nPromozione Girone A\nPromozione Girone B\nBibliografia.\nL'Annuario F.I.G.C. 2002-03, Roma (2003) conservato presso:"}
{"id": "5264747", "revid": "1226", "url": "https://it.wikipedia.org/wiki?curid=5264747", "title": "Justus Velsius", "text": " \nVelsius cominci\u00f2 la propria carriera come professore di arti liberali a Lovanio, Strasburgo e Colonia. Successivamente cominci\u00f2 a dichiararsi un profeta e a esprimere la sua visione personale sul cristianesimo, esposta in \"Christiani Hominis Norma\", pubblicato a Londra. Entr\u00f2 quindi in conflitto con autorit\u00e0 civili ed ecclesiastiche di tutta Europa e pass\u00f2 gli ultimi anni della sua vita come predicatore e guaritore in Olanda. A Colonia era sposato con Beatrix van Steenhoven; a Groninga con Grete Cassens.\nBiografia.\nVelsius studi\u00f2 arti liberali e medicina a Bologna e consegu\u00ec la laurea in medicina nel 1538, per poi cominciare l'attivit\u00e0 di medico ad Anversa nel 1540/41. Nel 1541 si trasfer\u00ec a Lovanio, ove incontr\u00f2 l'umanista portoghese Dami\u00e3o de G\u00f3is, e fu in relazione con Vesalio. Velsius, pur non essendo docente, teneva lezioni di greco antico, latino, filosofia e matematica: qui, per la sua proposta di un corso su \"Dialectica\" di Giorgio di Trebisonda, cominciarono i suoi problemi con le autorit\u00e0, per la sua sospetta eterodossia.\nProsegu\u00ec l'insegnamento o la predicazione in diverse citt\u00e0 d'Europa: prima Marburgo, poi forse Basilea; Strasburgo nel 1644\u201350, insieme a Johannes Sturm; Colonia (come professore di filosofia e greco e poi matematica al Dreik\u00f6nigsgymnasium da lui ordinato insieme a Jakob Leichius sul modello di Sturm; Heidelberg, dopo il 5 agosto 1557; Colonia nell'aprile 1570; Leida nel 1578, 1580 e 1581.\nIncorse regolarmente in persecuzioni per le sue posizioni. Avendo accettato l'interim di Augusta, dovette trasferirsi a Colonia nel 1550 e rinunciare al suo canonicato di Strasburgo verso il 1553. Per le sue frequentazioni anabattiste (fra cui Thomas von Imbroich) e la sua opera eretica \"Krisis\" fu prima rimosso e poi messo al bando nel 1555, anche su pressione di Carlo V d'Asburgo e nonostante la sua \"Epistola ad Ferdinandum\" (1555). L'inquisitore Johannes Slotanus lo indag\u00f2 per eresia e Velsius fu espulso verso il ducato di Berg nella notte fra il 26 e il 27 marzo 1556; Slotanus prosegu\u00ec nel confutare le opere di Velsius (\"Apologia\" e poi \"Epistolae\").\nArrivato a Francoforte nel 1556 entr\u00f2 in disputa con Calvino, Jan \u0141aski e Horne, criticando la predestinazione; Calvino scrisse a Melantone che Velsius era un pazzo e il 15 aprile 1557 Velsius fu espulso dalla citt\u00e0.\nA Strasburgo, vide la sua licenza revocata nel 1558 e nel novembre 1559 fu espulso.\nAvendo pubblicato a Francoforte nel 1560 un'opera eretica senza permesso fu espulso nel 1561.\nNon riusc\u00ec a ottenere dibattiti pubblici a Strasburgo, Basilea (nonostante Sebastian Castellio, Cellarius e Celio Secondo Curione) e Zurigo; rimase pochi mesi a Marburgo. A Londra nel 1563 entr\u00f2 in disputa con Nicolaus Carinaeus scrivendo anche al vescovo, l'ambasciatore francese e la regina e fu convocato da una commissione che l'invit\u00f2 a lasciare il paese.\nTornato a Groninga nel 1566, fu imprigionato nel 1574 e rifiut\u00f2 la liberazione decisa dal vescovo il 24 agosto 1574 finch\u00e9 la prigione fu svuotata nel maggio 1575."}
{"id": "5264749", "revid": "1075114", "url": "https://it.wikipedia.org/wiki?curid=5264749", "title": "Joost Welsens", "text": ""}
{"id": "5264751", "revid": "767487", "url": "https://it.wikipedia.org/wiki?curid=5264751", "title": "Lista di asteroidi (236001-237000)", "text": "Di seguito una lista di asteroidi dal numero 236001 al 237000 con data di scoperta e scopritore."}
{"id": "5264753", "revid": "122246", "url": "https://it.wikipedia.org/wiki?curid=5264753", "title": "PalaMaddalene", "text": "Il PalaMaddalene \u00e8 un'arena coperta di Chieri.\nStoria e descrizione.\nIl PalaMaddalene viene utilizzato sia per attivit\u00e0 sportive, soprattutto come palestra e per gare di pallavolo, sia per attivit\u00e0 ludiche, come concerti musicali.\nNel palazzetto vengono disputate le partite casalinghe della squadra di pallavolo femminile del Chieri '76 Volleyball; in passato ha ospitato le partite casalinghe di un'altra squadra di pallavolo femminile ossia del Chieri Torino Volley Club, quando ancora di chiamava Pallavolo Chieri e poi Chieri Volley, che ha disputato sia la Serie A1 che la Serie A2, oltre a diverse competizioni internazionali."}
{"id": "5264757", "revid": "1592097", "url": "https://it.wikipedia.org/wiki?curid=5264757", "title": "Allmusic", "text": ""}
{"id": "5264759", "revid": "287204", "url": "https://it.wikipedia.org/wiki?curid=5264759", "title": "Aut Erickson", "text": "Carriera.\nAut Erickson gioc\u00f2 da ragazzo per diverse squadre giovanili in diversi campionati del Canada occidentale, debuttando inoltre fra i professionisti giocando due incontri nella Western Hockey League. Dopo aver trascorso la stagione 1958-1959 sempre nella WHL con i Calgary Stampeders fu messo sotto contratto dai Boston Bruins nella National Hockey League, giocandovi per le due stagioni successive.\nDal 1961 al 1964 gioc\u00f2 invece nell'organizzazione dei Chicago Blackhawks, conquistando nel 1963 una Calder Cup con il farm team in American Hockey League dei Buffalo Bisons. Nella stagione 1964-65 gioc\u00f2 ancora in AHL con la formazione affiliata ai Detroit Red Wings, i Pittsburgh Hornets.\nNel 1965 fu ceduto ai Toronto Maple Leafs, i quali lo mandarono in prestito nella WHL presso i Victoria Maple Leafs. Nella primavera del 1967 fu richiamato in NHL da Toronto per disputare un incontro dei playoff della Stanley Cup. Alla fine i Maple Leafs vinsero il titolo e nonostante una sola gara disputata il nome di Erickson fu inciso sul trofeo.\nNell'estate del 1967 durante l'NHL Expansion Draft Erickson fu scelto dagli Oakland Seals, una delle sei nuove franchigie iscritte alla National Hockey League. Vi gioc\u00f2 per una sola stagione prima di ritornare nella WHL. Dovette ritirarsi al termine della stagione 1969-1970 dopo un intervento alla schiena. Erickson mor\u00ec nel 2010 a causa di un cancro."}
{"id": "5264767", "revid": "729019", "url": "https://it.wikipedia.org/wiki?curid=5264767", "title": "Antonio Beffa Negrini (1782-1839)", "text": "Biografia.\nEra figlio del conte Giovanni Beffa Negrini e della contessa Margherita Salvi.\nEducato nell'Accademia del Genio a Vienna nel 1799, quindi, rientrato in Italia, frequent\u00f2 la Scuola Militare del Genio di Modena fino al 1806.\nCol grado di sotto tenente di Artiglieria a cavallo nel 1807 partecip\u00f2 alla campagna di Spagna. Con l'assedio del forte del Bottone di Roses e la sua presa, nel 1808 Beffa Negrini ricevette il grado di capitano e la decorazione della Legion d'onore. Nel 1809 partecip\u00f2 alla espugnazione di Girona, che gli valse l'onorificenza della Corona ferrea. Per i suoi meriti militari nel 1814 ottenne il grado di capo battaglione di Artiglieria. Rientr\u00f2 in Italia e nel 1819 spos\u00f2 la contessa Costanza Gardani, dalla quale ebbe tre figli morti prematuramente.\nMor\u00ec nel 1839."}
{"id": "5264773", "revid": "1075114", "url": "https://it.wikipedia.org/wiki?curid=5264773", "title": "Carolus Borromeuskerk", "text": ""}
{"id": "5264774", "revid": "1543377", "url": "https://it.wikipedia.org/wiki?curid=5264774", "title": "Fran\u00e7ois d'Aguilon", "text": "Suo padre era segretario di Filippo II di Spagna. Si un\u00ec ai gesuiti a Tournai nel 1586. Nel 1598 si trasfer\u00ec ad Anversa, dove contribu\u00ec alla progettazione del Carolus Borromeuskerk e nel 1611 fond\u00f2 una scuola gesuita di matematica ispirata a Clavius, poi aiutato da Gr\u00e9goire de Saint-Vincent. Fra i geometri che studiarono in tale scuola furono Jean-Charles della Faille, Andr\u00e9 Tacquet, e Th\u00e9odore Moret.\nLa sua opera, \"Opticorum Libri Sex philosophis juxta ac mathematicis utiles,\" (sei libri di ottica), \u00e8 interessante per fisici e matematici. Fu pubblicata da Balthasar I Moretus ad Anversa nel 1613 e illustrata dal famoso pittore Pieter Paul Rubens. Contiene uno dei primi studi sulla visione binoculare. Diede alla proiezione stereografica e alla proiezione ortografica tali nomi, usati tuttora, anche se come metodi erano probabilmente gi\u00e0 note a Ipparco. L'opera ispir\u00f2 inoltre quelle di Desargues e Christiaan Huygens.\nMor\u00ec ad Anversa, a 50 anni."}
{"id": "5264776", "revid": "1075114", "url": "https://it.wikipedia.org/wiki?curid=5264776", "title": "Franciscus Aguilonius", "text": ""}
{"id": "5264777", "revid": "553400", "url": "https://it.wikipedia.org/wiki?curid=5264777", "title": "Unione Sportiva Avellino 1950-1951", "text": "Questa voce raccoglie le informazioni riguardanti l'Unione Sportiva Avellino nelle competizioni ufficiali della stagione 1950-1951."}
{"id": "5264778", "revid": "1075114", "url": "https://it.wikipedia.org/wiki?curid=5264778", "title": "Fran\u00e7ois d'Aguillon", "text": ""}
{"id": "5264784", "revid": "3732", "url": "https://it.wikipedia.org/wiki?curid=5264784", "title": "L'indice dei libri del mese", "text": ""}
{"id": "5264789", "revid": "767487", "url": "https://it.wikipedia.org/wiki?curid=5264789", "title": "Austen Campbell", "text": "Carriera.\nNazionale.\nHa collezionato 8 presenze con la maglia della propria Nazionale."}
{"id": "5264790", "revid": "287204", "url": "https://it.wikipedia.org/wiki?curid=5264790", "title": "Associazione Calcio Acireale 1950-1951", "text": "Questa voce raccoglie le informazioni riguardanti il A.C. Acireale nelle competizioni ufficiali della stagione 1950-1951 Serie C.\nStagione.\nNel 1950 il club acese cambia denominazione in \"Associazione Calcio Acireale.\"\nRitorna alla presidenza Sebastiano Fichera, rilevando la societ\u00e0 e salvandone le sorti, dando grandi aspettative per la stagione 1950-1951 in Serie C e ventilando un'ipotetica scalata alla cadetteria.\nLa guida tecnica \u00e8 affidata Doneaux Usbek, ma si da l'addio alla prima bandiera, Barattucci, che passa al . \nGli acquisti deludono le aspettative e non riescono ad amalgamarsi ai \"vecchi\", e il tecnico non riesce a gestire il gruppo. Arrivano delle sconfitte che affievoliscono le ambizioni di promozione; dopo la sconfitta con l'Arsenale Messina si chiedono le dimissioni del tecnico, che arrivano il 25 febbraio, sostituendolo con Armando Creziato per un clamoroso ritorno. L'Acireale per\u00f2 non decolla e in un finale faticoso, nonostante i 32 punti ottenuti i granata retrocedono."}
{"id": "5264801", "revid": "120426466", "url": "https://it.wikipedia.org/wiki?curid=5264801", "title": "Harold Morse", "text": "Carriera.\nNazionale.\nGioc\u00f2 la sua unica partita con la maglia della Nazionale nel 1879."}
{"id": "5264803", "revid": "1543377", "url": "https://it.wikipedia.org/wiki?curid=5264803", "title": "Giovanni Eulero", "text": "Era il primo figlio di Leonardo Eulero, che emigr\u00f2 a Pietroburgo il 17 maggio 1727. Sua madre Katharina Gsell (1707\u20131773) aveva per nonna materna Maria Sibylla Merian (1647\u20131717) e per padre il pittore Georg Gsell (1673\u20131740) che era emigrato in Russia nel 1716.\nNel 1754 divent\u00f2 membro dell'Accademia delle scienze di Berlino. Nel 1758, fu brevemente direttore dell'istituto di calcolo astronomico dell'universit\u00e0 di Heidelberg. Tornato a Pietroburgo nel 1765, fu chiamato alla cattedra di fisica dell'Accademia di San Pietroburgo. Viveva al piano terra della casa del padre.\nVinse sette premi accademici internazionali e nel 1771 fu eletto membro straniero dell'Accademia di Svezia.\nNel 1789 la sua figlia pi\u00f9 giovane spos\u00f2 Bernoulli il giovane (1759\u20131789) che mor\u00ec due mesi dopo il matrimonio.\nOpere.\nFu coautore di diverse opere."}
{"id": "5264804", "revid": "1075114", "url": "https://it.wikipedia.org/wiki?curid=5264804", "title": "Johann Euler", "text": ""}
{"id": "5264806", "revid": "1075114", "url": "https://it.wikipedia.org/wiki?curid=5264806", "title": "Johann Albrecht Euler", "text": ""}
{"id": "5264807", "revid": "1075114", "url": "https://it.wikipedia.org/wiki?curid=5264807", "title": "Johann Albert Euler", "text": ""}
{"id": "5264808", "revid": "729019", "url": "https://it.wikipedia.org/wiki?curid=5264808", "title": "Arthur Bambridge", "text": "Suo fratello Ernest fu anch'egli calciatore.\nCarriera.\nNazionale.\nHa collezionato tre presenze con la propria Nazionale."}
{"id": "5264814", "revid": "767487", "url": "https://it.wikipedia.org/wiki?curid=5264814", "title": "\u00c0 la belle \u00e9toile", "text": "\u00c0 la belle \u00e9toile \u00e8 un film del 1993 diretto da Antoine Desrosi\u00e8res.\nIl film, primo lungometraggio come regista per Desrosi\u00e8res, \u00e8 stato proiettato per la prima volta in Grecia l'11 novembre 1993 durante il Thessaloniki International Film Festival ed \u00e8 stato distribuito nelle sale cinematografiche francesi a partire dal 13 aprile 1994.\nTrama.\nThomas \u00e8 un giovane di 17 anni che comincia a comprendere che la sua vita finalmente gli appartiene. Quattro giovani donne contribuiscono alla sua educazione sentimentale."}
{"id": "5264815", "revid": "729019", "url": "https://it.wikipedia.org/wiki?curid=5264815", "title": "Percy Fairclough", "text": "Carriera.\nNazionale.\nGioc\u00f2 la sua unica partita con la maglia della Nazionale nel 1878."}
{"id": "5264817", "revid": "330019", "url": "https://it.wikipedia.org/wiki?curid=5264817", "title": "Vendersi", "text": "Vendersi (\"Vend\u00e8rsi\") \u00e8 una frazione del comune di Albera Ligure, nella provincia di Alessandria.\nGeografia fisica.\nIl borgo \u00e8 situato in alta Val Borbera, posto lungo la cintura costiera del Monte Giarolo, a circa 720\u00a0m d'altitudine.\nMonumenti e luoghi d'interesse.\nChiesa dei Santi Matteo e Fortunato.\nSul territorio sorge la chiesa dei Santi Matteo e Fortunato, risalente al IX secolo, che fu riedificata sull'antica cappella dipendente dall'antica e scomparsa abbazia di San Pietro, e gestita sempre dai monaci benedettini di San Colombano. Verso la met\u00e0 del '400 la chiesa accolse il complesso dei beni della perduta abbazia. Nei primi anni del '700 viste le precarie condizione dell'edificio ecclesiastico, se ne dispose la ricostruzione. Di interesse storico ed artistico risultano essere le volte della sacrestia, la parte pi\u00f9 antica del complesso, affrescate con stemmi pontifici e motivi floreali.\nAbbazia di San Pietro.\nL'abbazia di Vendersi fu assieme all'abbazia di Precipiano tra le pi\u00f9 antiche fondazioni monastiche della zona. Dedicata originariamente a San Pietro e gestita dai monaci benedettini di San Colombano di Bobbio, fu distrutta per la prima volta nel primo quarantennio del X secolo d.C. dai pirati Saraceni e alla met\u00e0 dello stesso versava in precarie condizioni, quasi interamente abbandonata, da come si apprende da un atto di Giseprando (946) vescovo di Tortona ed abate di Bobbio, che conferma la donazione alla chiesa tortonese del monastero da parte di re Ugo di Provenza, e ne dispone il ripristino.\nLa conferma del ripristino abbaziale e del possesso tortonese \u00e8 documentata in una bolla del 13 aprile 1157 di papa Adriano IV, con il quale si sostituisce l'originaria dedicazione a S. Pietro con quella a S. Fortunato. In seguito distrutta da un movimento franoso venne riedificata pi\u00f9 in basso in paese attorno alla met\u00e0 del '400 collocando nella nuova struttura i molti beni abbaziali e di un coperchio di un sarcofago in granito, a sezione, con aggetti angolari, lungo 2 metri e largo , addossato al muro esterno della chiesa e forse utilizzato in et\u00e0 medievale come copertura della tomba di un alto prelato o di un benefattore. Dell'antico complesso monastico non ne rimane quasi pi\u00f9 traccia."}
{"id": "5264818", "revid": "1543377", "url": "https://it.wikipedia.org/wiki?curid=5264818", "title": "Coppa Italia di pallacanestro maschile 2015", "text": "La Coppa Italia di pallacanestro maschile 2015, denominata Beko Final Eight 2015 per ragioni di sponsorizzazione, si \u00e8 svolta dal 20 al 22 febbraio 2015 presso il PalaDesio di Desio.\nCome la precedente edizione, la competizione si \u00e8 disputata nell'arco di tre giorni. I quarti di finale si sono disputati, infatti, interamente nella giornata del 20 febbraio.\nSquadre.\nLe squadre qualificate sono le prime otto classificate al termine del girone di andata della Serie A 2014-2015."}
{"id": "5264822", "revid": "599013", "url": "https://it.wikipedia.org/wiki?curid=5264822", "title": "Dayton Open 1978 - Singolare", "text": "Il singolare del torneo di tennis Dayton Open 1979, facente parte della categoria Grand Prix, ha avuto come vincitor Brian Gottfried che ha battuto in finale Eddie Dibbs 2-6, 6-4, 7-6."}
{"id": "5264823", "revid": "599013", "url": "https://it.wikipedia.org/wiki?curid=5264823", "title": "Dayton Open 1978 - Doppio", "text": "Il doppio del torneo di tennis Dayton Open 1979, facente parte della categoria Grand Prix, ha avuto come vincitori che Brian Gottfried e Geoff Masters hanno battuto in finale Henry Pfister e Butch Walts 6-3, 6-4."}
{"id": "5264836", "revid": "271907", "url": "https://it.wikipedia.org/wiki?curid=5264836", "title": "Boris St\u00fcrmer", "text": ""}
{"id": "5264837", "revid": "75775", "url": "https://it.wikipedia.org/wiki?curid=5264837", "title": "The Time of the Doctor", "text": ""}
{"id": "5264850", "revid": "767487", "url": "https://it.wikipedia.org/wiki?curid=5264850", "title": "If I'm Lucky (film)", "text": "If I'm Lucky \u00e8 un film del 1946 diretto da Lewis Seiler.\n\u00c8 il remake di \"Thanks a Million\" di Roy Del Ruth, un film del 1935 prodotto dalla 20th Century Pictures che aveva come interpreti Dick Powell e Ann Dvorak.\nTrama.\nWally Jones, agente di un gruppo orchestrale, procura alla band un'audizione con Gillingwater, il presidente della Titan Tire Company, a Centerville. Quando per\u00f2 gli orchestrali arrivano nella cittadina, scoprono che Gillingwater ha gi\u00e0 ingaggiato Benny Goodman. A corto di denaro, i musicisti si prestano a suonare in cambio di un pasto gratis durante il discorso di un candidato politico. Il pubblico, che fino a quel momento si era dimostrato disattento e annoiato, viene coinvolto dalle musiche della band e dalla voce di Linda, la bella cantante, tanto da attirare l'attenzione di Magonnagle, l'uomo politico, che assume l'orchestra per accompagnarlo durante la sua campagna elettorale.\nDurante il tour, a una sosta, il compositore Allen Clark vende una sua canzone a Earl, il leader della band. Il suo scopo principale, per\u00f2, \u00e8 quello di entrare a far parte dell'orchestra come cantante, scopo che raggiunge quando alla fine Wally decide di assumerlo. Un giorno, per salvare la situazione a un raduno dove Magonnagle \u00e8 troppo ubriaco per parlare, Allen scrive un breve discorso a suo nome. Mark Dwyer, uno dei membri del corrotto comitato per le elezioni governative, ritira Magonnagle sostituendolo con Allen. Il musicista cerca di rifiutare ma Wally lo convince che sar\u00e0 una buona pubblicit\u00e0 per la sua carriera di cantante. Dwyer approfitta dell'impreparazione del giovane e, dopo avergli presentato alcuni lobbysti, lo coinvolge nei loro maneggi che favoriscono la rielezione del losco Quilby, il governatore uscente.\nWally, intanto, dopo che Gillingwater ha chiesto alla band di lavorare per lui per il suo programma radiofonico, riesce a spuntare un contratto di diecimila dollari a settimana per trentanove settimane con il presidente della Titan Tire Company. Allen scopre con sconcerto che, secondo i sondaggi, avrebbe potuto vincere lui le elezioni. Ricattato da Dwyer, teme che anche la band possa restare coinvolta in qualche scandalo. Nel frattempo, Magonnagle accusa Allen di essere al servizio di Dwyer e dei suoi compari, spingendo Linda a lasciarlo insieme all'orchestra. Nel suo discorso di chiusura, Allen denuncia le sporche manovre politiche di Dwyer e compagni: la band, che lo sente alla radio, decide di tornare indietro per aiutarlo contro Dwyer. Presolo a bordo del pullman, i musicisti scappano inseguiti dalla polizia per scoprire, poi, che i poliziotti volevano solo informare Allen che Quilby si \u00e8 dimesso, facendolo vincere le elezioni. Gli orchestrali, allora, convincono Allen che lui pu\u00f2 essere nel contempo sia governatore che cantante.\nProduzione.\nIl film, prodotto dalla Twentieth Century Fox Film Corporation, venne girato in interni ai 20th Century Fox Studios al 10201 di Pico Blvd., a Century City (Los Angeles) con i titoli di lavorazione \"That's for Me\" e \"You're for Me\".\nLe riprese durarono da met\u00e0 aprile a inizio giugno 1946.\nL'ultima scena che venne girata fu il numero musicale \"La batucada\", fotografato da Joseph La Shelle.\nIl film segna la fine del rapporto di lavoro di Carmen Miranda con la Fox. Alcuni biografi della diva suggeriscono che il contratto possa essere stato rescisso dalla stessa Miranda, stanca dei ruoli stereotipati che le venivano affidati. Per la casa di produzione, fu anche l'ultimo film girato da Perry Como.\nMusica.\nLa colonna sonora \u00e8 di David Buttolph e di Cyril J. Mockridge il cui nome per\u00f2 non appare nei credit del film. Le musiche furono orchestrate da Maurice De Packh e da Edward B. Powell ed eseguite sotto la direzione musicale di Emil Newman. Le scene danzate portano la firma del coreografo Kenny Williams.\nDistribuzione.\nIl copyright del film, richiesto dalla Twentieth Century-Fox Film Corp., fu registrato il 31 agosto 1946 con il numero LP619.\nDistribuito dalla Twentieth Century Fox Film Corporation, il film usc\u00ec nelle sale cinematografiche USA il 2 settembre 1946."}
{"id": "5264852", "revid": "729019", "url": "https://it.wikipedia.org/wiki?curid=5264852", "title": "Battaglia navale del Golfo di Cagliari", "text": "La battaglia navale del Golfo di Cagliari ebbe luogo tra il 26 e il 29 dicembre del 1325 fra la flotta aragonese e quella pisano-genovese.\nPremesse.\nDopo la sconfitta nella battaglia di Lucocisterna (febbraio 1324) i pisani furono costretti ad accettare la resa e a cedere agli aragonesi i loro possedimenti territoriali in Sardegna che comprendevano gli ex-giudicati di Calari e Gallura. La repubblica di Pisa mantenne tuttavia il controllo su Castel di Castro e i villaggi limitrofi di Villanova e Stampace\nNel 1325 i Doria cercarono di prendere il comune di Sassari, passato agli aragonesi nel 1323, e Pisa dovette dichiarare di nuovo guerra agli aragonesi a causa dell'attacco di una flotta aragonese di rinforzo. Nel novembre dello stesso anno una flotta genovese e pisana, affidata a Gaspare Doria fu radunata nel porto di Savona.\nSvolgimento.\nLa flotta pisano-genovese, composta da 22 galee savonesi, 4 galee armate e 6 battelli pisani, raggiunse il Capo di Sant'Elia la sera della vigilia di Natale. Ad attenderla c'erano 22 galee aragonesi al comando dell'ammiraglio Francesco Carroz.\nLa battaglia inizi\u00f2 il giorno 26 quando 12 galee pisano-genovesi dell'ala sinistra lanciarono un attacco contro una nave catalana, senza per\u00f2 riuscire ad impadronirsene.\nDopo alcuni giorni di scaramucce il momento decisivo della battaglia fu quando, poste le galee pisano-genovesi davanti e al fianco sinistro di quelle catalane, l'ammiraglio aragonese Francesco Carroz diede l'ordine di attaccarle, prendendole alla sprovvista.\nCon rapidit\u00e0 le navi catalane presero possesso di sette galee genovesi, una delle quali era dello stesso ammiraglio Gaspare Doria, che si diede alla fuga. Le restanti galee, essendo pi\u00f9 leggere rispetto a quelle catalane, riuscirono a fuggire. Centinaia fra pisani e genovesi morirono o furono fatti prigionieri.\nConseguenze.\nA seguito della sconfitta navale e dell'assalto a Stampace del gennaio successivo i pisani furono costretti a cedere definitivamente Castel di Castro agli aragonesi nel giugno del 1326; le loro abitazioni furono riassegnate a sudditi della Corona d'Aragona.\nI genovesi non accettarono la resa e nel 1330 ripresero le ostilit\u00e0. Nel 1331 un'armata aragonese attacc\u00f2 la stessa repubblica genovese colpendo Mentone, Savona e Genova prima di ritirarsi in Sardegna."}
{"id": "5264863", "revid": "271907", "url": "https://it.wikipedia.org/wiki?curid=5264863", "title": "Vladimir Il'i\u010d Lenin", "text": ""}
{"id": "5264866", "revid": "69951797", "url": "https://it.wikipedia.org/wiki?curid=5264866", "title": "Carburo di carbonio", "text": ""}
{"id": "5264886", "revid": "287204", "url": "https://it.wikipedia.org/wiki?curid=5264886", "title": "Episodi di Empire (prima stagione)", "text": "La prima stagione della serie televisiva Empire \u00e8 stata trasmessa negli Stati Uniti per la prima volta dall'emittente Fox dal 7 gennaio al 18 marzo 2015.\nIn Italia, la stagione \u00e8 andata in onda in prima visione satellitare su Fox Life, canale a pagamento della piattaforma Sky, dal 3 marzo al 19 maggio 2015.\nEmpire.\nTrama.\nIl discografico Lucious Lyon \u00e8 il presidente dell'Empire Entertainment, una prestigiosa etichetta hip-hop. Mentre \u00e8 in studio di registrazione, poco soddisfatto della performance piatta della cantante Veronica, Lucious la stimola a mettere tutta s\u00e9 stessa nell'interpretazione, pensando al momento pi\u00f9 triste della sua vita. Nessuno sa che i medici hanno appena diagnosticato a Lucious la SLA, prospettandogli l'invalidit\u00e0 entro tre anni, proprio nel momento in cui l'Empire si appresta a diventare una societ\u00e0 per azioni e sbarcare in Borsa. Lucious, che non ha comunicato a nessuno la terribile notizia sulla propria salute, convoca i tre figli (Andre, Jamal e Hakeem) per informarli che a breve sceglier\u00e0 uno di loro come proprio erede alla guida della compagnia. Lo stesso giorno sua moglie Cookie esce dal carcere per buona condotta dopo una detenzione lunga diciassette anni, bramosa di vendicarsi contro Lucious per aver averla abbandonata al suo destino dietro le sbarre.\nLucious tiene colloqui separati con i figli per capire chi di loro pu\u00f2 avere la stoffa di prendere in mano l'Empire. Il maggiore Andre sembra avere le credenziali migliori, essendo direttore finanziario dell'etichetta, ma al contrario dei suoi fratelli non \u00e8 un cantante e quindi, secondo Lucious, privo di competenze musicali. Andre \u00e8 sposato con Rhonda, una ragazza bianca molto ambiziosa che vuole mantenere lo stile di vita altolocato garantito dalla loro posizione sociale. Il secondogenito Jamal \u00e8 un ragazzo molto riservato che non ha voluto una carriera da stella, preferendo esibirsi nell'intimit\u00e0 dei piccoli locali. Fidanzato con Michael, Jamal ha fatto coming out solamente in famiglia e il padre, bench\u00e9 con molta fatica alla fine lo abbia accettato, non pensa che possieda la forza caratteriale necessaria a guidare l'etichetta. Hakeem \u00e8 il pi\u00f9 giovane dei tre figli, ha un carattere piuttosto esuberante che ricorda molto quello di Lucious da giovane ed \u00e8 per questo motivo che il padre lo preferisce ai fratelli. L'inesperienza e lo scarso senso di responsabilit\u00e0 giocano per\u00f2 a suo sfavore.\nUscita di prigione, Cookie si presenta a casa di Jamal per offrirsi come sua agente perch\u00e9 \u00e8 sempre stata l'unica a credere in lui e a difenderlo sin da quando erano evidenti i segnali della sua omosessualit\u00e0, contrariamente al padre che ha sempre cercato di reprimerli. Jamal per\u00f2 non se la sente di fare il grande salto, anche perch\u00e9 \u00e8 molto legato ad Hakeem e non vorrebbe mai ostacolare la carriera del fratello minore. Cookie pretende che Lucious la faccia diventare socia dell'Empire, ricordandogli che i 400.000 $ con cui lui ha avviato l'etichetta in realt\u00e0 erano soldi suoi. Lucious risponde negativamente, sottolineando che l'Empire \u00e8 controllata da un consiglio di amministrazione e lei non ha alcun titolo per rivendicare l'appartenenza all'etichetta. Arrabbiato perch\u00e9 non sapeva che Cookie sarebbe uscita di prigione, Lucious pretende che il suo assistente Bunkie (cugino di Cookie) ne segua tutti i movimenti.\nLucious vuole che Hakeem pubblichi un nuovo album e gli scrive una canzone, ma il giovane arriva fuori forma nello studio di registrazione e manda su tutte le furie Lucious, ancora una volta messo di fronte all'inaffidabilit\u00e0 del figlio. Hakeem riesce a riscattarsi grazie all'aiuto di Jamal, il quale ha cambiato la melodia del brano per adattarlo meglio alla voce del fratello. Ascoltando la nuova versione Lucious \u00e8 molto soddisfatto e Hakeem attribuisce il merito a Jamal, ma suo padre dice che \u00e8 soltanto lui la stella. Offeso per essere stato ancora una volta relegato in secondo piano, Jamal accetta la proposta di Cookie di diventare sua agente. Lucious per\u00f2 non vuole cedere i diritti di Jamal a Cookie, la quale minaccia l'ex marito di rivelare pubblicamente che l'Empire ha prosperato grazie ai proventi derivanti dal traffico di droga. Lucious \u00e8 quindi costretto ad accettare la richiesta di Cookie, dicendosi finanche soddisfatto di liberarsi di Jamal che, con il suo essere gay, gli ha causato soltanto imbarazzi. Bunkie chiede a Lucious 3.000.000 $ per tacere i suoi loschi affari. Lucious lo incontra di notte in una zona appartata, uccidendolo con un colpo di pistola.\nA due voci.\nTrama.\nLucious ha deciso di affidare ad Hakeem l'apertura della serata al Leviticus, il locale notturno che ha rilevato. Cookie \u00e8 contrariata perch\u00e9 non lo fa esibire assieme a Jamal, ma l'ex marito non vuole che il locale si faccia la nomea di club per omosessuali. Lucious incarica il suo socio Vernon Turner di trovare qualcuno che possa duettare con Hakeem e lui gli propone Kid 44, rapper protagonista di una sparatoria che si riabiliterebbe esibendosi al Leviticus. Becky, la segretaria di Lucious, scopre il farmaco che sta assumendo contro la SLA e viene costretta dal suo capo a non farne parola con nessuno. Andre \u00e8 sotto pressione per ottenere la successione dell'Empire, ma da un dialogo con Rhonda emerge che l'uomo soffre di disturbo bipolare e sta frequentando un terapista. Cooke spinge Jamal a lavorare su una canzone che ha scritto per portarla al Leviticus, convincendo il padre delle sue capacit\u00e0. Hakeem si invaghisce di Tiana Brown, la nuova artista dell'Empire, ma la ragazza dimostra di saper resistere al suo corteggiamento.\nCookie ha un'idea per danneggiare Lucious e organizza una conferenza stampa per il coming out pubblico di Jamal, cos\u00ec da oscurare il debutto di Hakeem al Leviticus. Intanto, viene rinvenuto il cadavere di Bunkie e Lucious riesce a fingere con diabolica perfezione l'amarezza per la sua orribile morte e giura a Cookie che far\u00e0 di tutto per scoprire il responsabile della morte di suo cugino. Rhonda fa incontrare Cookie con Dominque Prado, una delle pi\u00f9 importanti pubblicitarie, per organizzare il coming out di Jamal. Quest'ultimo viene minacciato dal padre di non fare outing, altrimenti gli taglier\u00e0 i viveri e l'affitto del loft in cui vive. Hakeem si ubriaca in un ristorante, dando in escandescenza contro gli avventori bianchi e definendo il presidente Barack Obama un \"venduto\". Lucious \u00e8 costretto ad andare in televisione per chiedere scusa al presidente, derubricando il comportamento del figlio a ragazzata giovanile e ricordando la stima profonda che lui e la sua famiglia nutrono per Obama.\nCookie ha un litigio in ascensore con Kid 44. Lucious decide di cacciare il rapper dall'Empire, facendo esibire Hakeem da solo al Leviticus. Jamal diserta la conferenza stampa del suo coming out, raggiungendo Hakeem all'Aviticius ed esibendosi assieme a lui nel nuovo brano che aveva preparato. All'uscita del locale, Cookie sale a bordo di una limousine e discute con una certa agente Carter per testimoniare davanti al gran giur\u00ec in un caso di malavita.\nAffari di famiglia.\nTrama.\nLucious rivela a Cookie di averla fatta pedinare da un investigatore privato, mostrandole le foto del suo incontro con l'agente Carter. Convinto che l'ex moglie stia cercando di tradirlo per rivelare i proventi del denaro con cui \u00e8 stata fondata l'Empire, Lucious la avverte che \u00e8 disposto a tutto pur di salvare l'etichetta. Cookie non pu\u00f2 dire a Lucious che ha frainteso la situazione, cio\u00e8 che gli incontri con i federali riguardano tutt'altro argomento, cos\u00ec si accorda con Carter per fingere che lei sia una funzionaria del carcere incaricata di verificare la buona condotta. Per dare una parvenza di verit\u00e0 alla faccenda, Cookie organizza un incontro tra Lucious e Carter alla Empire.\nHakeem e Tiana si sono fidanzati, ma il ragazzo \u00e8 geloso delle crescenti attenzioni che il padre ha nei confronti della talentuosa artista. Cookie \u00e8 alla ricerca di una hit che lanci la carriera di Jamal, anche se il figlio vorrebbe cantare pezzi suoi e non quelli scritti da altri. Cookie si rivolge a Dwayne Robinson, conosciuto come Puma, un amico storico che ha aiutato lei e Lucious a portare avanti i traffici di droga. Oggi Puma \u00e8 una persona pulita che ha chiuso con la musica, ma suggerisce a Cookie di usare una canzone che aveva scritto anni prima per Lucious e che lui aveva scartato. Secondo Puma, Jamal contrariamente a suo padre ha il cuore per poterla cantare. Cookie costringe Lucious ad invitare anche Jamal e Michael a una cena che ha organizzato per presentare Tiana alla famiglia, un'occasione propizia per far cantare Jamal davanti a lui. Al funerale di Bunkie, Lucious promette pubblicamente che far\u00e0 di tutto per assicurare l'assassino alla giustizia. Intanto, le indagini sembrano a una svolta quando emerge un testimone oculare che dice di aver assistito alla scena. Si tratta di un senzatetto che per\u00f2 viene considerato inattendibile perch\u00e9 non completamente in grado di intendere e di volere. L'unico a prestargli attenzione \u00e8 il detective Calvin Walker, il quale mostra al senzatetto una fotografia di Lucious e si sente rispondere che \u00e8 lui l'omicida. Lucious incarica di Andre di sfruttare la sua amicizia con il vicesindaco Alvarez per informarsi su chi le autorit\u00e0 avrebbero identificato come assassino.\nJamal si esibisce di fronte ai familiari. Lucious resta molto colpito, soprattutto perch\u00e9 ai tempi non aveva intuito il potenziale della canzone scritta da Puma, e si complimenta con Jamal per averla saputa interpretare al meglio. Tuttavia, Lucious rivela che Puma gli aveva venduto la canzone e quindi Jamal non pu\u00f2 presentarla come sua. Inoltre, l'uomo sottolinea che il figlio ha un ottimo potenziale come arrangiatore anzich\u00e9 come cantante, convinto che questa strada sia invece destinata ad Hakeem. Quando Lucious dice che Hakeem \u00e8 l'unico vero uomo della famiglia, Jamal e Michael se ne vanno. Hakeem si vede con Camilla, una donna pi\u00f9 grande di lui con cui ha una relazione segreta da diverso tempo. Resosi conto di aver esagerato, Lucious va nel loft di Jamal per scusarsi con lui. Tuttavia, il figlio non \u00e8 disposto a perdonarlo e abbandona l'appartamento, cos\u00ec da recedere ogni rapporto con lui. Jamal promette a Michael che si impadronir\u00e0 dell'Empire.\nFalsa imposizione.\nTrama.\nLucious ha fissato l'uscita del nuovo album di Hakeem lo stesso giorno in cui l'Empire sbarcher\u00e0 in Borsa, quindi il giovane ha bisogno di un singolo forte. Lucious vuole che Hakeem si metta subito al lavoro, costringendolo a rinunciare al concerto del famosissimo rapper Titan. Intanto, Tiana chiede a Cookie di diventare la sua agente e le fa ascoltare una canzone che secondo lei promette bene. Titan viene aggredito nel backstage del suo concerto da Kid 44, ferendolo incidentalmente con una pistola prima che fosse lui a sparargli. Lucious ha dei violenti tremori alla mano mentre si sta radendo ed \u00e8 quindi costretto a rivelare la sua malattia alla compagna Anika.\nKid 44 ha abbandonato l'Empire per firmare con la Creedmoor. Lucious vuole mettere sotto contratto Titan, soffiandolo al suo rivale e mentore Billy Beretti. Il problema \u00e8 che Titan si trova in carcere, impossibilitato a ottenere la cauzione per reati precedenti. Lucious fissa un incontro con il manager di Titan nel territorio della loro gang, mentre Cookie fa visita alla madre dell'artista per convincerla che l'Empire sapr\u00e0 riportarlo sulla retta via che ha smarrito negli anni alla Creedmoor. Anika \u00e8 riuscita a ottenere uno spazio per far esibire in duetto Hakeem e Tiana ai Teen Choice Award. Il detective Walker si reca nell'ufficio di Lucious, dove sono presenti anche Andre e Vernon, per chiedergli dove si trovava all'ora dell'omicidio di Bunkie. Vedendo il padre in difficolt\u00e0 nel rispondere, Andre gli offre l'alibi che si trovavano insieme a guardare una partita in televisione.\nLucious ascolta le prove di Hakeem e gli chiede di mettere pi\u00f9 cuore nell'interpretazione del brano. Jamal vive con Michael nel fatiscente appartamento di un quartiere malfamato, ma nonostante questo continua a ignorare suo padre e gli restituisce il cachet della sua esibizione al Leviticus. Billy Beretti si presenta al Leviticus per discutere con Lucious del furto di Titan. Lucious si dice disposto a lasciar stare Titan, ma in cambio lui deve aiutarlo a uscire di prigione. Beretti rilancia, minacciando Lucious di non quotarsi in Borsa, altrimenti scaver\u00e0 nel suo passato e riveler\u00e0 pubblicamente tutti i risvolti torbidi della sua carriera. Hakeem diserta una cena da Cookie con Tiana per stare con Camilla. Giunta nel suo appartamento per capire il motivo della sua assenza, Tiana sorprende i due amanti nella vasca da bagno e se ne va disgustata. Tuttavia, Tiana \u00e8 disposta a mettere una pietra sopra al tradimento pur di esibirsi con lui ai Teen Choice Awards. Osservando i nottambuli del suo nuovo quartiere, a Jamal viene l'ispirazione per un nuovo pezzo.\nLucious fa visita a Titan in carcere, offrendosi di finanziare la ristrutturazione del centro sociale che Titan frequentava da giovane e che la gang di Kid 44 aveva bruciato. Dando per certo il passaggio di Titan all'Empire, Lucious gli dona un cellulare con cui registrare i primi brani della loro collaborazione. Titan annuncia pubblicamente la firma con l'Empire e la critica \u00e8 entusiasta per la performance di Hakeem. Lucious \u00e8 felice, con Cooke che gli ricorda come dietro ai suoi successi c'\u00e8 anche la sua mano.\nLegami pericolosi.\nTrama.\nLucious chiede ad Anika di sposarlo, ma vuole informare con gradualit\u00e0 le rispettive famiglie per prepararle a un'unione che in molti non vedono di buon occhio. Tra le pratiche per l'ingresso in Borsa rientra una polizza assicurativa, con Lucious che deve sottoporsi a una visita medica per accertarsi che sia in perfetta salute. Lucious invita a cena i genitori di Anika per dare loro la notizia del matrimonio. Siccome il futuro suocero \u00e8 un medico, Lucious gli chiede di falsificare il verbale della visita per l'assicurazione e in cambio gli promette che far\u00e0 diventare Anika ricchissima. Cookie accetta di testimoniare al processo contro Frank Gathers, confidando sulla riservatezza delle udienze del grand jury. Nella sua deposizione Cookie fa il nome di Gethers come assassino dell'uomo al quale lei stava vendendo la droga, ma resta di stucco nell'apprendere che si trattava di un agente dell'FBI sotto copertura. Cookie si sente ancora pi\u00f9 in pericolo, soprattutto quando trova sull'uscio di casa una rosa rossa che \u00e8 il simbolo della gang di Gathers, quindi chiede all'amica Carol di farlo uccidere.\nHakeem \u00e8 stanco di essere considerato il figlio di Lucious, cos\u00ec si butta a capofitto nel lavoro e afferma di voler realizzare un video pazzesco per il suo nuovo singolo \"Drip Drop\". Contagiato dall'entusiasmo del figlio, Lucious gli accorda un milione di extra budget e ordina ad Andre di mascherare l'aggiunta nei conti. Jamal ottiene l'affitto per un giorno di uno studio di registrazione per il suo singolo \"Keep Your Money\", ispirato alla situazione che sta vivendo e alle tensioni con suo padre. Rhonda sorprende Tiana in atteggiamenti intimi con una ragazza e le filma di nascosto. Desideroso di infliggere un danno ai fratelli, Andre fa diffondere a Rhonda il video di Tiana che diventa immediatamente virale, poi si fa volutamente sentire da due amici loschi di Hakeem che Jamal si trova nello studio di registrazione con parecchio oro. I due gaglioffi si presentano armati e scatenano una rissa, con uno dei ragazzi che rimane ferito a una spalla. L'ordine viene ripristinato, ma il produttore non vuole guai e chiede a Jamal di interrompere il lavoro. Dopo un'insistente opera di convincimento, Jamal ottiene il permesso di continuare a registrare e attua degli accorgimenti per rendere la canzone ancora pi\u00f9 bella. Jamal accusa Hakeem per l'incursione allo studio, esattamente quello che voleva Andre per indebolire l'alleanza tra i fratelli.\nLucious informa Cookie che la rosa era un suo regalo per il loro anniversario. Ormai per\u00f2 \u00e8 troppo tardi per fermare l'assassinio di Gathers.\nLa nuova star.\nTrama.\nLucious riunisce la famiglia per annunciare il matrimonio con Anika, scatenando la furia di Cookie che si era convinta di un possibile riavvicinamento tra loro due. Quando sorprende un poliziotto rovistare nella spazzatura, Lucious teme che il cerchio si stia stringendo intorno a lui e ordina a Vernon di rinforzare la sorveglianza. Vernon ha capito che il responsabile della morte di Bunkie \u00e8 proprio Lucious, cos\u00ec aggredisce Andre per aver coperto suo padre fornendogli il falso alibi. Dopodich\u00e9 Vernon prende contatti con un uomo della malavita per individuare una persona che, dietro generoso compenso, accetti di passare come il colpevole dell'omicidio. Lucious ringrazia Vernon per averlo salvato, consapevole che prima o poi dovr\u00e0 saldare il debito. Vernon si scusa con Andre per quanto accaduto, rammentandogli che la loro alleanza \u00e8 ancora in vigore.\nLa Empire deve sfoltire la lista degli artisti. Su indicazione di Anika viene depennata Elle Dallas, la prima cantante dell'etichetta, che non pubblica da diversi anni a causa di problemi con la droga. Non volendola perdere del tutto, essendole grato per il lavoro fatto in passato, Lucious propone a Elle di passare nella scuderia di Cookie. Tuttavia, Elle vuole lavorare soltanto con i migliori come Lucious e non crede che un'ex galeotta rappresenti la soluzione migliore per la sua carriera. Cookie prende la situazione di petto, obbligando Elle a ripulirsi e trascinandola in studio per incidere una nuova canzone. Cookie la striglia a essere pi\u00f9 autentica, ottenendo il risultato sperato. Il medico di Lucious gli suggerisce una terapia sperimentale contro la SLA che sta avendo riscontri positivi in Russia.\nMichael \u00e8 preoccupato che la carriera di Jamal possa allontanarli, cos\u00ec ha deciso di iscriversi a un corso di cucina in previsione dei crescenti impegni del compagno. Cookie suggerisce a Jamal di ripensare seriamente il ruolo di Michael, poich\u00e9 ha bisogno di una persona forte e di spessore al suo fianco. Per cercare di salvare la loro relazione, Michael propone a Jamal un fine settimana d'amore in cui pensare soltanto a loro stessi. Cookie incontra in un locale un famoso sportivo, seguitissimo su Twitter, e lo convince a lanciare la canzone di Jamal ai suoi follower. Il tradimento di Tiana spinge Hakeem a indurire \"Drip Drop\", trasformandola in un'invettiva nei confronti delle donne traditrici. L'impatto del brano \u00e8 tale che Lucious lo vuole mettere come apertura dell'album. Intervistato in televisione, Jamal nasconde l'esistenza di Michael e dice che non c'\u00e8 nessuna persona importante nella sua vita. Gi\u00e0 offeso per aver dovuto annullare il weekend, Michael spegne il computer stizzito.\nLucious assume Malcolm Deveaux come nuovo responsabile della sicurezza dell'Empire. Il suo primo giorno di lavoro ai varchi si presenta una ragazza di nome Olivia assieme a una bambina, Lola, che dice essere figlia di Jamal.\nLa notizia.\nTrama.\nLucious si sente male in ufficio e viene trasportato d'urgenza in ospedale. Il malore non \u00e8 dovuto alla SLA, bens\u00ec a una sofferenza epatica causata dalla terapia illegale a cui si sta sottoponendo. Infatti, il dottor Mason ha perso l'abilitazione e si sta arricchendo ingannando i pazienti circa possibili guarigioni dalla SLA, allo stato impossibili. Mentre Jamal e Michael si lasciano, Camilla spinge Hakeem a rendere pubblica la loro relazione. Chiedendole ancora un po' di tempo, Hakeem la invita alla festa degli investitori in cui l'Empire cerca ulteriori fondi prima della quotazione in Borsa.\nNonostante le sue condizioni di salute, Lucious si fa in quattro affinch\u00e9 la serata vada nella giusta direzione. L'apertura viene affidata a Elle Dallas, con Cookie che garantisce a Lucious la sua definitiva uscita dalla droga. Il piatto forte \u00e8 il duetto tra Jamal e Hakeem, ma tra i due fratelli le distanze sono parecchie e continuano a litigare durante le prove. Dimesso dall'ospedale, Lucious prova a rappacificare gli animi tra i figli e li esorta ad ascoltare Cookie. Lucious incarica Vernon di indagare su Olivia, l'ex moglie di Jamal, e Lola per sapere se la bambina \u00e8 realmente sua nipote. Jamal rinfaccia al padre il matrimonio di convenienza con Olivia cui era stato costretto, ma Lucious gli ricorda che avrebbe compromesso la sua carriera ed \u00e8 stato un bene tagliare i ponti con lei. Lucious si mostra lieto che il figlio abbia lasciato Michael, poich\u00e9 quest'ultimo non capiva cosa significasse vivere al fianco di una star.\nAlla festa degli investitori Anika versa della polvere bianca nel t\u00e8 di Elle, cos\u00ec da impedirle di esibirsi e mettere i bastoni tra le ruote a Cookie. Per fortuna a salvare la serata \u00e8 l'esibizione di Jamal e Hakeem che strabiliano gli invitati. Lucious ha un improvviso abbassamento di voce che gli impedisce di tenere il discorso finale. Anika si offre di sostituirlo, avendolo scritto lei stessa, ma Lucious vuole che sia Cookie a parlare perch\u00e9 l'obiettivo della serata \u00e8 affermare come l'Empire sia, prima che un'etichetta, una famiglia. Cookie parla a braccio, ricordando i grandi successi ottenuti dall'Empire e la capacit\u00e0 visionaria di Lucious di arrivare dalla strada al top. Congedati gli ospiti, Lucious saluta Anika che parte per un viaggio di affari.\nLucious si rende conto che \u00e8 giunto il momento di informare la famiglia sulla sua malattia, anche perch\u00e9 Cookie sta iniziando a sospettare qualcosa. Al momento della rivelazione Andre e Hakeem vengono quasi alle mani, poich\u00e9 il maggiore si \u00e8 preoccupato subito dello sbarco in Borsa e Hakeem gli ha dato dell'insensibile che non pensa ai problemi del padre. Rimasto con Jamal e Hakeem, Lucious chiede loro di essere coraggiosi perch\u00e9 supereranno anche questa dura prova. Rhonda consola Andre, esortandolo a impegnarsi per ereditare l'impero. Lucious e Cookie hanno un impeto di passione che sfocia in un rapporto sessuale. Anika, rientrata a sorpresa, li sorprende a letto insieme.\nIl ruggito.\nTrama.\nCookie propone a Lucious di realizzare un album celebrativo della sua carriera, incidendo la sua prima canzone \"You are so beautiful\" insieme a Jamal e Hakeem. Durante le prove emergono nuovamente i dissapori tra Hakeem e sua madre, da lui non ancora perdonata per la sua lunga assenza. Lucious prova a spiegare ad Hakeem che vuole essere certo di morire sapendo che la famiglia rester\u00e0 unita, quindi deve ascoltare i consigli di sua madre. Anika rivela a Lucious di averlo trovato a letto con Cookie e, per dimostrarle che si \u00e8 trattato di una semplice sbandata, deve annunciare il loro matrimonio all'imminente White Party, per poi sposarla il successivo fine settimana. Inoltre, Anika ha saputo dell'imbroglio sull'assicurazione sanitaria orchestrato assieme a suo padre e minaccia di essere pronta a trascinarlo nei guai qualora il genitore venisse scoperto. Per risolvere i conflitti, Jamal e Hakeem si accordano per far cantare a quest'ultimo la parte finale della canzone. Lucious e Cookie fanno di nuovo sesso, stavolta nello studio di registrazione.\nLucious ingaggia il regista Ryan Morgan per realizzare un documentario sui Lyon da far uscire in concomitanza con lo sbarco in Borsa. Ryan si sente attratto da Jamal e gli chiede un appuntamento, suggerendogli di fare coming out in pubblico per sentirsi meglio. Hakeem invita Camilla al White Party per presentarla alla famiglia, senza pi\u00f9 nascondersi. Tagliato fuori dall'esibizione di famiglia, Andre trama vendetta e vuole farsi nominare amministratore delegato dell'Empire, cos\u00ec da poter subentrare al padre qualora le sue condizioni di salute peggiorassero. Facendo i conti, Andre pu\u00f2 contare sul sostegno di tre consiglieri (Lucious, Cookie e Vernon) e gli mancherebbe un voto. Andre individua Janet Blakeley come il quarto voto favorevole, cos\u00ec chiede a Rhonda di avere un rapporto sessuale con il marito di costei, Harold. Invitati a cena dai Blakeley, Rhonda resta di stucco nell'apprendere che Harold \u00e8 paralizzato e per il ribrezzo continua a bere, vomitando durante la cena. Mentre tornano a casa, Rhonda si dice stanca dei giochetti di Andre e lo esorta a non provare pi\u00f9 a coinvolgerla nei suoi affari. Comunque Andre ha trovato il voto di un altro consigliere, Carl Johnson, che sostituir\u00e0 quello negativo di Janet. Tuttavia, al momento decisivo Lucious vota contro, lasciando Andre di sasso.\nLa sera del White Party Cookie non vede di buon occhio la relazione tra Hakeem e Camilla, troppo adulta per stare con suo figlio. Jamal si esibisce in una versione di \"You are so beatiful\" da lui riarrangiata, trasformandola in chiave gay. Tutti sono orgogliosi del suo coming out, tranne Lucious che trattiene a stento la rabbia. Il giorno dopo tutti i giornali parlano del coraggio di Jamal. Lucious convoca Andre e Vernon nel suo ufficio per avvertirli che ha scoperto il loro inganno. Andre accusa il padre di non volerlo per questioni artistiche, ma Lucious risponde di non aver mai accettato la sua relazione con una donna bianca e che \u00e8 troppo affarista per avere a cuore il bene dell'etichetta. Hakeem fa definitivamente pace con Jamal, dicendosi orgoglioso di lui. Anika si incontra segretamente in albergo con Billy Beretti.\nPatto violato.\nTrama.\nLucious e Anika stanno organizzando il matrimonio, quando fa irruzione Cookie che rivela di aver scoperto l'incontro segreto della donna con Billy Beretti. Anika abbandona la residenza e sale sulla macchina scura di Beretti. L'Empire si ritrova sotto attacco, con la Creedmoor che le sta rubando tutti gli artisti. La famiglia Lyon si riunisce per convincere i talenti di punta a restare con l'Empire. Andre butta via i farmaci con cui combatte il suo disturbo bipolare.\nLucious e Hakeem parlano con Travie Wild, il quale medita di abbandonare l'Empire per autoprodursi. Andre, su di giri senza la copertura dei farmaci, prova a convincerlo a restare abbassando la commissione dal 30 al 15%. Cookie si reca nel ghetto per parlare con Royale-T, in procinto di passare alla Creedmoor. Cookie lo sfida a una gara di bevute, mostrandosi dura perch\u00e9 ha vissuto in carcere ed \u00e8 abituata all'alcol. Cookie riesce a spuntarla, ma esce dallo studio di registrazione ubriaca e viene aggredita da un malvivente che vuole scipparle la borsa. Fortunatamente era seguita da Malcolm che manda al tappeto l'aggressore e carica Cookie in macchina. Jamal incontra Delphine, un'artista molto apprezzata che ha vinto tre dischi di platino, e ritiene possa essere un ottimo innesto per l'Empire. Voglioso di dimostrare al padre il suo valore, Jamal duetta insieme a Delphine e tra i due si crea una buona affinit\u00e0.\nAndre, Jamal e Hakeem restano bloccati in ascensore. Andre d\u00e0 di matto, ma Jamal riesce a tranquillizzarlo con una canzone della loro infanzia. Tornati in sala riunioni, Lucious vuole parlare con Tiana perch\u00e9 ha saputo che incontrer\u00e0 Anika per passare alla Creedmoor. Jamal vuole che suo padre incontri invece Delphine, dato che senza la sua parola non passer\u00e0 all'Empire, e riesce a fargli cambiare strategia. Hakeem e Cookie vanno all'appuntamento con Tiana. Il ragazzo distrae Anika, consentendo a Cookie di parlarle a tu per tu. Tiana \u00e8 disposta a tornare all'Empire, ma vuole che tutto torni come prima e che Hakeem lasci Camilla per rimettersi con lei. Lucious e Jamal si vedono con Delphine al Leviticus, dove la cantante racconta che anni prima era stata vicina a firmare per l'Empire e fu scartata da Anika. Delphine accetta la proposta e festeggia l'accordo esibendosi insieme a Lucious e Jamal.\nAndr\u00e9 \u00e8 completamente fuori controllo. Lucious chiama il personale paramedico che lo seda e Rhonda firma per un ricovero di 48 ore.\nI peccati del padre.\nTrama.\nI documenti per l'ingresso dell'Empire in Borsa sono pronti. Lucious convoca tutta la famiglia a casa sua per le firme, mentre nel frattempo informa Vernon che ha deciso di ripartire equamente le quote tra Cookie e i figli. Andre \u00e8 seguito dal dottor Sirak e dalla terapeuta Michelle White che propongono di tentare la musicoterapia per curare il disturbo bipolare. I problemi mentali di Andre si sono palesati per la prima volta quando era al college, ma Lucious ha sempre voluto tenerli nascosti e ha costretto Rhonda a non far sapere nulla al di fuori della famiglia. Malcolm rivela a Cookie di essersi innamorato di lei, ma di volersi sforzare a mantenere le distanze. Jamal ha composto una canzone per Lola, dove si felicita per averla ritrovata e le d\u00e0 il benvenuto nel clan Lyon. Jamal vuole fare il padre a tempo pieno e medita di alleviare Lucious dalla responsabilit\u00e0 della piccola, ora che ha ben altri problemi a cui pensare. Camilla realizza un servizio fotografico ad Hakeem, convinta che il giovane fidanzato debba diventare un'icona di stile oltre a essere un rapper. Vernon incontra Olivia e il suo compagno violento Reggie, i quali esprimono il desiderio di riavere Lola.\nI Lyon si ritrovano a casa di Lucious per firmare i documenti. Andre ha deciso di disertare l'appuntamento, conferendo a Rhonda la procura per firmare al suo posto. Hakeem si presenta con Camilla, volendola al suo fianco in un momento cos\u00ec importante. Lucious si rinchiude in ufficio con Camilla, rivelandole di aver scoperto che \u00e8 molto indebitata, quindi la sua relazione con Hakeem \u00e8 di pura convenienza. Lucious paga Camilla per farla sparire immediatamente, con Malcolm che l'accompagna all'aeroporto per partire alla volta di Londra, dove vivr\u00e0 lontana da Hakeem. Camilla straccia l'assegno davanti a Lucious, non volendo i suoi soldi, e lo avverte che alla sua morte torner\u00e0 a prendere quanto le spetta. Lola si sveglia, dicendo a Jamal di aver avuto un incubo in cui era assalita da un corvo. Jamal e Hakeem la riaddormentano cantandole la sua canzone.\nVernon si presenta con Olivia e Reg, il quale punta una pistola contro Jamal per aver ingravidato Olivia e averle rovinato la vita. Dal canto suo Jamal ha scoperto che il corvo di cui parlava Lola era proprio lui, quindi presume che Reg sia violento nei confronti dell'ex moglie e della piccola. Reg minaccia di uccidere Cookie e Lucious, non avendo nulla da perdere, confessa tutti i suoi misfatti. Si prende la responsabilit\u00e0 di aver pagato Camilla per farla fuggire e confessa di essere lui il padre di Lola, avendo messo incinta Olivia promettendole in cambio del suo silenzio una scintillante carriera nella musica. Malcolm, giunto nel frattempo alla residenza, spara a Reg uccidendolo sul colpo. Rhonda svela l'inganno di Lucious, avendo letto nei documenti che Andre ha una quota di azioni inferiore a quella precedentemente stabilita. Intanto, Andre si avvicina molto alla sua terapeuta Michelle e i due iniziano a baciarsi.\nIl mattino seguente Olivia e Lola partono verso un posto sicuro. Lucious propone a Cookie di risposarsi per condividere insieme gli ultimi giorni che gli restano. Turbata dall'invito, Cookie chiede a Malcolm di vedersi da soli per approfondire il loro feeling.\nLa legge del pi\u00f9 forte.\nTrama.\nFervono i preparativi per il concerto di Lucious, un evento che il fondatore dell'Empire vuole sia memorabile. Per l'occasione il rapper Snoop Dogg ha firmato una joint venture con l'Empire per la realizzazione di un nuovo album. A guastare la festa \u00e8 l'arrivo di un'ingiunzione a carico di Lucious da parte di Billy Beretti che rivendica i propri diritti su met\u00e0 delle canzoni dell'Empire. Durante un'esibizione freestyle Snoop Dog chiama sul palco Hakeem che intona un rap contro suo padre, ancora furioso per quanto accaduto con Camilla. Nel backstage Lucious tira un pugno ad Hakeem, sancendo una rottura che appare ormai insanabile, al punto che i giornali ipotizzano un addio del ragazzo all'Empire. La musicoterapia sta avendo buoni risultati con Andre, il quale per\u00f2 \u00e8 convinto di voler cambiare vita e dedicarsi a Dio nella chiesa dove Michelle si esibisce.\nMentre sta componendo la canzone per il suo concerto, Lucious avverte un disturbo alla vista e non riesce pi\u00f9 ad andare avanti. Quando chiede di Cookie, che lo ha sempre aiutato a superare il blocco dello scrittore, viene a sapere che sta trascorrendo il weekend nel Berkshire. Una volta saputo che anche Malcolm si trova nello stesso posto, intuisce la verit\u00e0 e decide di estromettere Cookie dall'Empire. L'ex moglie se ne accorge quando tenta di entrare nel palazzo, ma il suo badge non funziona pi\u00f9. Lucious le rivela inoltre che a suo tempo Andre le aveva mentito, dato che essendo pregiudicata non \u00e8 mai entrata nel consiglio di amministrazione, quindi non pu\u00f2 rivendicare alcun diritto sull'etichetta. Malcolm \u00e8 rimasto al suo posto, ma ha deciso di licenziarsi per accettare un incarico governativo a Washington e propone a Cookie di seguirlo. La donna per\u00f2 non \u00e8 convinta di voler accettare.\nA questo punto, con Andre perso nella sua nuova vita e Hakeem che lo sta per abbandonare, Lucious si rende conto che l'unica persona a cui pu\u00f2 lasciare l'Empire \u00e8 Jamal. Quest'ultimo accompagna il padre nella loro vecchia casa, dove trovano l'ispirazione per comporre una nuova canzone. Lucious si convince che Jamal pu\u00f2 rappresentare una buona soluzione per la sua successione alla guida dell'Empire, ma vuole accertarsi che sia disposto ad andare fino in fondo e gli chiede di costringere Beretti a restituirgli i suoi master di cui si era appropriato. Lucious \u00e8 disposto a perdonare Cookie, ma viene a sapere da lei che Hakeem sta per passare alla Creedmoor. Jamal si reca da Beretti e minaccia di buttarlo dal balcone se non restituir\u00e0 i master a suo padre. Anche Lucious era presente e, girando per il locale della festa privata di Beretti, sorprende Hakeem amoreggiare con Anika.\nLucious riferisce a una dottoressa il disturbo alla vista che lo aveva colpito, poich\u00e9 non rientra nei sintomi della SLA. Scopre cos\u00ec di non aver mai contratto la temuta malattia, bens\u00ec una miastemia che \u00e8 stata confusa con la SLA perch\u00e9 non esistono esami specifici. Lucious esorta Andre a tornare alla sua vecchia vita, ma davanti al rifiuto del figlio sceglie di incrinare il suo rapporto con Michelle, offrendole un contratto per la realizzazione di un album gospel con l'Empire. Cookie si presenta a casa di Lucious, infuriata con lui per quello che ha fatto fare a Jamal, e lo trova a letto preda di un'allucinazione causata da un farmaco che gli \u00e8 stato prescritto per combattere l'insonnia. Nel dormiveglia Lucious confessa l'omicidio di Bunkie e di non avere la SLA. Cookie prende un cuscino, con l'intenzione di soffocare l'ex marito.\nChi sono io.\nTrama.\nLucious riunisce i figli per comunicare loro che la SLA era un falso allarme. Pur non aspettandosi di essere perdonato per i suoi sbagli, ha deciso di fare a ciascuno di loro un regalo. Hakeem riceve un jet privato con cui spostarsi liberamente. Andre diventa presidente della Lyon Foundation, il nuovo ente benefico appena fondato e di cui sar\u00e0 direttore finanziario. Jamal ottiene lo scettro del potere dell'Empire Enteratinment. Cookie arriva in ritardo e Lucious le consegna il suo regalo, emblematico di quanto accaduto la notte precedente: un cuscino bianco.\nAppena nominato erede dell'Empire, Jamal chiede il supporto dei suoi fratelli perch\u00e9 vuole che le decisioni importanti vengano prese insieme. Il primo scoglio da superare \u00e8 l'uscita dell'album di Hakeem, programmata per lo sbarco in Borsa, che Jamal vorrebbe rinviare di un paio di mesi, cos\u00ec da lasciare il suo album in classifica per pi\u00f9 tempo. Lucious convoca Jamal e Cookie nel suo ufficio per mostrare loro il filmato della telecamera di sorveglianza, installata in camera sua, dove si vede Cookie tentare di soffocare Lucious con il cuscino. La donna \u00e8 allontanata dall'Empire e perde la produzione del concerto evento di Lucious. Come se non bastasse, Cookie incontra di nuovo l'agente Carter che vuole la sua testimonianza per una causa da intentare contro Lucious per un omicidio da lui commesso contro un membro della gang di Shine. Cookie si rifiuta di testimoniare contro Lucious, ma Vernon la vede uscire dalla centrale dei federali e pensa che abbia tradito l'ex marito. Quando Rita Ora \u00e8 costretta a disdire la sua partecipazione al concerto, Lucious pensa che dietro ci sia lo zampino di Cookie.\nHakeem non vuole entrare nella Creedmoor, cos\u00ec Anika lo convince a tentare una scalata ostile all'Empire per sottrarre il potere a Lucious e Jamal. Hakeem prova a discuterne con Andre, il quale per\u00f2 nega il suo assenso alla manovra. Tuttavia, quando Rhonda lo lascia per una pausa di riflessione, Andre accetta e Anika lo mette in contatto con Tony Trichter, uno dei pi\u00f9 grandi esperti di scalate ostili. Hakeem e Andre costringono Cookie e Anika a mettere da parte i loro dissapori per compiere l'impresa. Tricheter sottolinea che la priorit\u00e0 \u00e8 trovare uno scandalo su Lucious, al fine di distruggerne la reputazione. Durante una conferenza stampa, Lucious annuncia che gli artisti dell'Empire devolveranno il 10% del loro cachet a favore della causa di \"Black Lives Matter\". Black Rambo, uno dei rapper pi\u00f9 importanti dell'etichetta, fa irruzione per dire che lascer\u00e0 l'Empire perch\u00e9 non accetta di essere comandato da un gay come Jamal. Quest'ultimo avr\u00e0 occasione di vendicarsi durante una gara di freestyle, dove infligge un duro colpo al rapper attaccandolo per la sua omofobia. Vernon conferma a Cookie che Lucious \u00e8 l'assassino di Bunkie, spiegandole le ragioni che lo hanno spinto a questo drammatico gesto. Vernon si presenta a casa di Andre e lo aggredisce. Rhonda, rientrata a sorpresa, uccide Vernon con un candelabro. Andre vuole chiamare la polizia, sostenendo la legittima difesa, ma Rhonda lo ferma perch\u00e9 ha appena saputo di essere incinta.\nL'Empire sbarca in Borsa. Lucious si sta preparando in camerino per la sua esibizione, quando arriva Jamal che lo ringrazia per essere stato scelto e aver superato la sua diffidenza. La scena \u00e8 guastata dall'irruzione dell'agente Carter che arresta Lucious per l'omicidio di Bunkie. Mentre viene portato via, Lucious dice a Jamal di esibirsi al suo posto assieme a Patti LaBelle. Carter \u00e8 preoccupata perch\u00e9 non si trova Vernon, testimone chiave nel processo. Dal carcere Lucious lancia il suo grido di vendetta, promettendo che riuscir\u00e0 a tornare nuovamente sulla scena."}
{"id": "5264903", "revid": "712828", "url": "https://it.wikipedia.org/wiki?curid=5264903", "title": "Mystery Dungeon", "text": " \u00e8 una serie di videogiochi di genere roguelike, molti dei quali sviluppati dalla Chunsoft, o da altre compagnie autorizzate da \"Chunsoft\".\nLa serie.\nLa serie ebbe inizio quando Koichi Nakamura ebbe modo di giocare al videogioco \"Rogue\" e, rimanendone ispirato, decise di creare una serie di videogiochi propria, simile a quel titolo. Il primo gioco ad uscire fu ' per Super Nintendo, ispirato alla serie di JRPG \"Dragon Quest\", di cui Nakamura era co-creatore. Il protagonista del gioco era Torneko Taloon, uno dei personaggi pi\u00f9 celebri e apprezzati di '. La serie di giochi \"Mystery Dungeon\" basati su \"Dragon Quest\", ovvero tre titoli aventi protagonista Torneko e uno con il personaggio di , \u00e8 considerata uno spin-off della serie regolare di \"Dragon Quest\".\nIl franchise \u00e8 approdato in seguito su differenti console, come Super Nintendo, Game Boy, Nintendo 64, Game Boy Advance, Nintendo DS, Wii e Nintendo 3DS.\nLa serie, in Giappone, \u00e8 stata di ispirazione per titoli dalle meccaniche simili, e gode di buona popolarit\u00e0 a livello mondiale; molto di questo successo, lo si deve alla serie spin-off \"Pok\u00e9mon Mystery Dungeon\", basata sul mondo dei Pok\u00e9mon.\nAccoglienza.\nIl primo capitolo della serie, \"\", spin-off di \"Dragon Quest\", ricevette un 9 su 10 dalla rivista \"Famits\u016b\" nel novembre 1993. Nel 2006, fu inoltre inserito al numero 78 nella lista dei 100 pi\u00f9 grandi giochi di tutti i tempi stilata dai lettori di \"Famits\u016b\".\n\"Famits\u016b\" premi\u00f2 con un 36/40 il gioco \"\". La serie \u00e8 stata spesso criticata per la sua alta difficolt\u00e0 e per la casualit\u00e0 degli eventi generati dal gioco a ogni partita.\n' vendette oltre un milione di copie. ' fu il diciottesimo gioco pi\u00f9 venduto in Giappone nel 2012, con oltre 373.000 copie. "}
{"id": "5264914", "revid": "812894", "url": "https://it.wikipedia.org/wiki?curid=5264914", "title": "Episodi di Agent Carter (prima stagione)", "text": "La prima stagione della serie televisiva Agent Carter, composta da 8 episodi, \u00e8 stata trasmessa in prima visione negli Stati Uniti dal canale ABC dal 6 gennaio al 24 febbraio 2015.\nIn Italia, la stagione \u00e8 andata in onda in prima visione sul canale satellitare Sky Cinema 1 dal 2 al 23 febbraio 2016; in chiaro \u00e8 stata trasmessa dal 20 novembre all'11 dicembre 2016 su Rai 4.\nGli antagonisti principali della stagione sono: L'organizzazione segreta Leviathan, il dott. Johann Fenhoff/Dottor Ivchenko e Dottie Underwood.\nQuesta non \u00e8 la fine.\nTrama.\n1945. Captain America scambia le ultime parole con l'amata Peggy prima di sacrificarsi facendo schiantare l'Ala volante di Teschio Rosso nell'Artico. \nFinita la guerra, l'agente Carter \u00e8 relegata ad un incarico d'ufficio alla Strategic Scientific Reserve (SSR) e vive in un piccolo appartamento assieme all'amica Colleen O'Brien, cui fa credere di lavorare in una compagnia telefonica. In ufficio viene sottovalutata a causa dell'imperante maschilismo dell'epoca, i colleghi (incluso il capo, Roger Dooley) la umiliano trattandola come una sorta di segretaria, unica eccezione \u00e8 Daniel Sousa, eroe di guerra rimasto storpio. Nel frattempo Howard Stark \u00e8 sotto processo con l'accusa d'aver venduto armi a paesi nemici degli USA e, non presentandosi davanti al Congresso per l'ultima udienza, viene dichiarato un fuggitivo, motivo per il quale l'SSR si mette sulle sue tracce. Il miliardario per\u00f2 contatta Peggy rivelandole che qualcuno \u00e8 penetrato in un suo deposito segreto sottraendogli diverse armi pericolose e vendendole all'estero; prima di recarsi in Europa a recuperare le armi gi\u00e0 vendute, Stark incarica dunque l'amica di occuparsi di quelle ancora su suolo statunitense, garantendole per tale missione la piena assistenza del suo maggiordomo: Edwin Jarvis. Al fine di recuperare la prima arma della lista, il nitramene (formula calibrata dai Vita-Rays), Peggy si infiltra al nightclub \"La Martinique\", gestito dal ricettatore Spider Raymond, cui sottrae l'oggetto (gi\u00e0 in forma di ordigno) dopo averlo sedotto e tramortito. Un uomo senza laringe e con un completo verde, per\u00f2, uccide il ricettatore, la insegue fino al suo appartamento e, dopo aver assassinato anche Colleen, ha una colluttazione con Peggy al termine della quale viene gettato rovinosamente dalla finestra e fugge. Il giorno successivo, l'agente Carter e Jarvis fanno visita al dottor Anton Vanko il quale analizzando la bomba spiega che soltanto la Roxxon Oil Company avrebbe i mezzi per trasformare il nitramene in un'arma, cosa che permette alla donna di localizzare la raffineria in cui l'oggetto \u00e8 stato prodotto: qui si imbatte in due scienziati che si danno entrambi alla fuga e uno di essi, Leet Brannis (anch'egli senza laringe), prima di andarsene a bordo di un furgone del latte carico di bombe, rivela a Peggy di star lavorando indipendentemente e che: \"Leviathan sta arrivando\"; dopodich\u00e9 fa esplodere la struttura.\nIn periferia.\nTrama.\nLa Roxxon Oil Company finanzia uno show radiofonico, \"The Captain America Adventure Program\", che infastidisce molto Peggy poich\u00e9 la \"fidanzata di Captain America\" viene dipinta come la tipica damigella in pericolo; inoltre, non potendo pi\u00f9 permettersi di pagare l'affitto del suo appartamento senza un'inquilina deve trovare una nuova casa economica e, non volendo mettere in pericolo l'amica Angie Martinelli, che le propone di vivere con lei, decide di sistemarsi temporaneamente in una casa di Stark messale a disposizione da Jarvis. Nel frattempo si mette sulle tracce di Leet Brannis e, raggiunta la compagnia cui appartiene il furgone del latte usato da esso per la fuga, scopre nome e indirizzo di Sheldon McFee, l'impiegato cui appartiene; poco prima che abbia il tempo di recarvisi per\u00f2, il capo Dooley e l'arrivista agente Jack Thompson la contattano per aiutarli a ispezionare il personale della raffineria Roxxon esplosa, cosa che porta all'arresto di Miles Van Ert, il secondo scienziato artefice delle bombe al nitramene. Peggy si affretta dunque a raggiungere l'indirizzo di McFee, unico collegamento con Brannis, prima che Thompson faccia confessare Van Ert con la forza. Arrivati sul luogo lei e Jarvis trovano Brannis, che chiede protezione da Leviathan in quanto li ha traditi vendendo le armi rubate a Stark per conto proprio; mentre parlano sopraggiunge l'uomo in completo verde che ingaggia un combattimento con l'agente Carter e ferisce mortalmente Brannis prima di venire scaraventato in un lago a bordo del furgone con le bombe al nitramene, le quali detonano poco dopo. Prima di morire Brannis, impossibilitato a parlare poich\u00e9 privo di laringofono, disegna a Peggy un enigmatico simbolo. Dooley, Thompson e Sousa, arrivati troppo tardi, rinvengono solo il cadavere dell'uomo, delle impronte di scarpe da donna e la chiave di un hotel appartenente all'uomo dal completo verde. Nel frattempo Jarvis ammonisce Peggy che non esiste persona, uomo o donna che sia, capace di vivere tagliando fuori gli altri, cosa che porta la ragazza ad accettare la proposta di Angie e trasferirsi con lei all'Hotel Griffith. Nel frattempo, l'agente Ray Krzeminski rinviene, tra le macerie della rimessa Roxxon, la targa dell'auto guidata da Jarvis.\nAppena in tempo.\nTrama.\nAll'Hotel Griffith la rigida proprietaria, Miriam Fry, caccia una delle inquiline per aver fatto entrare un ragazzo nella sua camera; il posto lasciato libero da quest'ultima viene successivamente occupato da Dottie Underwood, ingenua ballerina nativa dell'Iowa. Contemporaneamente il capo Dooley e l'agente Krzeminski perquisiscono la stanza d'hotel occupata dal fu Sasha Demidov (l'uomo in completo verde) trovandovi una macchina per scrivere capace di trasmettere e ricevere messaggi a lungo raggio (forse con l'Unione Sovietica), mentre dall'autopsia di Leet Brannis emerge che ha fatto parte del 48\u00ba Reggimento Armato Sovietico, i cui membri furono dichiarati morti nel 1944 dopo una battaglia a Finow, Germania. Nel frattempo Jarvis viene arrestato da Thompson e con l'accusa di essere invischiato nell'esplosione alla rimessa Roxxon; per torchiarlo, l'agente fa leva su una sua precedente imputazione per alto tradimento: durante la guerra, per evitare la deportazione in un campo di concentramento di sua moglie Ana, un'ebrea originaria di Budapest, Jarvis falsific\u00f2 la firma di un generale presso cui era impiegato e scamp\u00f2 all'impiccagione solo grazie all'intervento di Stark. Per soccorrere l'uomo Peggy finge intenzionalmente incompetenza rovinando l'interrogatorio e umiliandosi di fronte a tutto l'ufficio. Amareggiata, quella sera stessa, la donna ricostruisce assieme a Jarvis le dinamiche del furto d'armi nella villa di Stark scoprendo che Brannis si \u00e8 servito di un gommone per trasportarle attraverso la rete fognaria fino al molo; ripercorrendo tale tragitto i due trovano un'imbarcazione con il simbolo inciso da Brannis prima di morire e, dopo aver affrontato Jerome Zandow, un energumeno messovi di guardia, ne comunicano il ritrovamento con una telefonata anonima facendoli recuperare dall'SSR. Quella sera stessa tuttavia, mentre trasporta in carcere Zandow, Krzeminski viene assalito ed ucciso da un sicario che, per garantirne il silenzio, successivamente uccide anche l'arrestato.\nIl pulsante Blitzkrieg.\nTrama.\nHoward Stark fa ritorno a New York grazie alla complicit\u00e0 di un gruppo di contrabbandieri che tentano inutilmente di estorcergli una somma di denaro maggiore di quella pattuita. Riunitosi a Jarvis e Peggy, il miliardario si stabilisce temporaneamente a casa di quest'ultima poich\u00e9 le sue propriet\u00e0 sono ancora tenute sotto controllo dall'SSR; lo scopo del suo inaspettato ritorno \u00e8 chiedere all'amica di sostituire con un falso una delle sue armi da poco recuperate, il \"pulsante Blitzkrieg\", in quanto essa \u00e8 troppo pericolosa per essere lasciata in mano al governo. Intanto Dooley si reca a Norimberga, Germania, per poter interrogare il colonnello Ernst Mueller prima che sia impiccato per crimini contro l'umanit\u00e0. L'uomo, che ha combattuto a Finow nel 1944, rivela che non vi fu alcuna battaglia contro il 48\u00ba Reggimento Armato Sovietico in quanto arrivata sul posto la sua squadra li trov\u00f2 gi\u00e0 tutti massacrati. Introdottasi nel deposito della SSR, Peggy riesce a recuperare il \"pulsante Blitzkrieg\" scoprendo per\u00f2 che, anzich\u00e9 essere un'arma, contiene una fiala del sangue di Captain America conservata da Stark per servirsene a scopi scientifici; disgustata da tutto ci\u00f2, Peggy decide di non consegnargliela e lo caccia dal suo appartamento ponendo bruscamente fine alla loro collaborazione. Contemporaneamente Otto Mink, capo dei contrabbandieri truffaldini, si mette sulle tracce del miliardario in cerca di vendetta ed arriva fino all'indirizzo di Peggy prima di venire, a sorpresa, assassinato con estrema facilit\u00e0 da Dottie, che si impossessa della sua pistola automatica. Infine, fatto ritorno all'SSR, Dooley scopre che Howard Stark \u00e8 stato a Finow dopo la presunta battaglia e, davanti ai suoi occhi, la macchina per scrivere-trasmettitore di Sasha Demidov si attiva componendo un nuovo messaggio.\nIl soffitto di ferro.\nTrama.\nRussia, 1937. In una struttura simile a un'accademia, l'appena decenne Dottie, viene sottoposta, assieme a centinaia di bambine sue coetanee a crudeli addestramenti paramilitari e lavaggi del cervello volti a trasformarla in una perfetta arma umana ed una spietata assassina.&lt;br&gt;Stati Uniti, 1946. Peggy riesce a decifrare il messaggio in codice ricevuto dalla macchina per scrivere-trasmettitore di Demidov, inerente all'acquisto di armi di Stark da parte di Leviathan in un complesso militare russo da l\u00ec a due giorni. Impressionato, Dooley acconsente di integrare la donna alla squadra incaricata di fermare l'incontro e costituita da Thompson, Rick Martinez e Mike Li; i quali, in Bielorussia si uniscono a Dum Dum Dugan e le nuove reclute degli Howling Commandos (Happy Sam Sawyer, Pinky Pinkerton e Junior Juniper) di modo da passare il confine. Riusciti a infiltrarsi nella base russa tuttavia, Peggy e gli altri scoprono di essere stati attirati in una trappola: la struttura \u00e8 un centro d'addestramento dove delle bambine vengono trasformate in agenti dormienti da infiltrare negli Stati Uniti, e proprio una di esse uccide Junior Juniper dandosi poi alla fuga per lasciare che le guardie inizino una sparatoria nel quale perde la vita anche Mike Li. Nel corso della fuga, la squadra riesce a soccorrere un uomo tenutovi prigioniero: il dottor Ivchenko che, fatto ritorno con loro in patria, rivela di essere uno psichiatra obbligato da Leviathan ad assistere Nikola, folle ingegnere ucraino incaricato di interpretare i disegni delle armi rubate a Stark. Nel frattempo Dottie si introduce nell'appartamento di Peggy sottraendo le foto delle armi di Stark in custodia alla SSR e Dooley avvicina Jarvis comunicandogli di riferire al suo principale che nutre un sincero interesse nel sentire la sua versione dei fatti. Infine Sousa, dopo aver erroneamente visto Peggy cambiarsi negli spogliatoi prima della partenza, nota una cicatrice sulla sua spalla e, confrontandola con le foto della misteriosa donna vista a \"La Martinique\" la notte della morte di Spider Raymond (e sospettata d'intralciare l'SSR), scopre che si tratta della stessa persona.\nUn peccato sbagliare.\nTrama.\nIl dottor Ivchenko rivela all'SSR che Leviathan \u00e8 una sottosezione dei servizi segreti sovietici voluta dallo stesso Stalin al fine di procurare alla Russia le migliori armi biologiche, tecnologiche e umane (le bambine-killer della strana accademia); saputo ci\u00f2 Peggy convince il capo Dooley a lasciarle interrogare le donne con cui Stark (noto playboy) si \u00e8 intrattenuto negli ultimi sei mesi sospettando che una di loro sia una spia russa responsabile del furto delle sue armi e dell'omicidio di Krzeminski. Per svolgere pi\u00f9 velocemente tale indagine, Peggy si allea nuovamente con Jarvis tuttavia, poco dopo, Sousa, consolidati i suoi sospetti sulla collega, ne rende Dooley partecipe facendo s\u00ec che Peggy sia accusata di alto tradimento e braccata dagli agenti dell'SSR. Contemporaneamente, il dottor Ivchenko, che in realt\u00e0 \u00e8 una talpa di Leviathan, ipnotizza l'agente Yauch facendosi rivelare dove sono tenute le armi di Stark per poi costringerlo a farsi investire da una macchina. Peggy si reca intanto all'Hotel Griffith per recuperare il sangue di Captain America venendo aiutata dall'amica Angie a nascondersi dai suoi inseguitori; una volta reimpossessatasi della suddetta fiala tenta di lasciare l'edificio ma Dottie le si para davanti anestetizzandola con un bacio e tentando poi di ucciderla; il sopraggiungere di Thompson e Sousa la costringe per\u00f2 a desistere dal suo intento lasciando che Peggy venga arrestata e condotta alla sede dell'SSR per venire interrogata.\nL'apparenza inganna.\nTrama.\nRussia, 1943. Un ufficiale dell'esercito sovietico chiede al dottor Fennhoff (Ivchenko) di sfruttare il suo \"dono\" per assistere un soldato che deve subire l'amputazione di una gamba senza anestesia. Semplicemente parlando con lui, lo psichiatra riesce ad impedirgli di provare dolore.&lt;br&gt;Stati Uniti, 1946. Peggy viene interrogata dai colleghi dell'SSR e l'arrivo in suo soccorso di Jarvis con una confessione di colpevolezza firmata da Howard Stark peggiora solamente le cose nel momento in cui quest'ultima si rivela contraffatta dal maggiordomo per salvare la donna che, tuttavia, nota il dottor Ivchenko comunicare in codice morse con qualcuno (Dottie) nell'edificio di fronte alla sede dell'SSR. Al fine di ottenere la loro fiducia, Peggy racconta a Dooley, Thompson e Sousa la verit\u00e0 in merito alla sua indagine parallela senza omettere nemmeno che l'arma rinvenuta nel suo appartamento contenga il sangue di Captain America. Persuaso, Dooley manda i due agenti nell'edificio frontale in testa a un manipolo di uomini e si adopera a sorvegliare lo psichiatra che, tuttavia, riesce a ipnotizzarlo facendosi aiutare a rubare una delle invenzioni di Stark dal deposito dell'SSR, per poi raggiungere Dottie (sfuggita ai suoi inseguitori) e fuggire in tutta calma mentre Peggy, Jarvis, Thompson, Sousa e il resto dell'SSR tentano di soccorrere il capo Dooley, costretto sotto ipnosi a indossare un giubbotto esplosivo. Comprendendo di non avere possibilit\u00e0 di salvezza, l'uomo si getta dalla finestra per far s\u00ec che i suoi uomini non rimangano coinvolti nell'esplosione; contemporaneamente Dottie e Ivchenko, giunti nella sala di un cinematografo, sperimentano l'arma rubata: un gas che spinge le persone che lo respirano a massacrarsi a vicenda in preda a una sorta di raptus di follia.\nCommiato.\nTrama.\nDopo il massacro del cinematografo, Howard Stark si presenta alla sede dell'SSR rivelando a Peggy, Jarvis, Thompson e Sousa che il gas responsabile del fatto, il \"Midnight Oil\", originariamente progettato per diminuire il fabisogno di sonno nei soldati, si \u00e8 rivelato un fallimento in quanto provocava raptus di follia omicida ed \u00e8 stato usato senza il suo consenso durante la guerra risultando nel massacro di Finow. Uno dei pochi superstiti dell evento, Johann Fennhoff (vero nome di Ivchenko), si \u00e8 poi unito a Leviathan in cerca di vendetta. L'SSR prepara quindi un piano per attirare Fennhoff allo scoperto annunciando l'innocenza di Stark in una conferenza stampa; lo psichiatra tuttavia, tramite uno stratagemma, riesce ad ingannare gli agenti e rapire il miliardario per costringerlo poi, grazie all'ipnosi, a pilotare un aereo carico di \"Midnight Oil\" sopra Times Square in occasione della prima Giornata della Vittoria. Dal momento che l'SSR arriva troppo tardi per impedire il decollo di Stark, Jarvis si offre volontario per inseguirlo e, eventualmente, abbatterlo prima che raggiunga la citt\u00e0, mentre Peggy affronta Dottie in un estenuante corpo a corpo riuscendo a scaraventarla dalla finestra e Fennhoff tenta la fuga cercando di costringere Sousa a uccidere Thompson, ma l'agente, premonitosi di tappi per le orecchie, lo raggira fingendosi in balia della sua ipnosi per poi neutralizzarlo con un colpo alla testa. Peggy, messasi in contatto radio con Stark lo risveglia dall'ipnosi impedendo l'attacco terroristico, sebbene Dottie, sopravvissuta alla caduta, riesca a fuggire. Tempo dopo, Stark decide di distruggere tutte le sue armi, Peggy va a vivere insieme a Angie in una delle ville dell'amico miliardario e Jarvis affida alla ragazza la fiala con il sangue di Captain America che ella butta prontamente nell'East River, finalmente libera dal peso della perdita e pronta ad andare avanti con la sua vita.\nNella scena finale Fennhoff, imprigionato e impossibilitato a parlare dall'applicazione di una sorta di mordacchia, viene messo in cella assieme a Arnim Zola, il quale gli porge un taccuino di modo da potersi scambiare idee."}
{"id": "5264916", "revid": "287204", "url": "https://it.wikipedia.org/wiki?curid=5264916", "title": "Nigella damascena", "text": "Nigella damascena , comunemente nota come \"fanciullaccia\", \u00e8 una pianta annuale appartenente alla famiglia delle Ranunculaceae, originaria del bacino del Mediterraneo.\nDescrizione.\n\u00c8 un'erbacea annuale alta fino a 50\u00a0cm. Il fusto \u00e8 eretto e presenta delle striature. Le foglie, pi\u00f9 numerose nella parte terminale del fusto, sono bipennatosette; formano una sorta di involucro di brattee in prossimit\u00e0 del fiore. I fiori sono di colore azzurro molto chiaro, poco vistosi e isolati; presentano inoltre un perianzio petaloide. I petali delle numerose variet\u00e0 ibride sono abbondanti; i colori possono andare dal bianco e rosa all'azzurro, blu intenso e viola.\nGli stami sono numerosi. Il frutto \u00e8 una capsula setticida con 10 loculi e presenta all'apice i prolungamenti degli stili ripiegati all'indietro. I semi sono neri e hanno i contorni spigolosi. \nIl periodo di fioritura va da maggio a luglio.\nDistribuzione e habitat.\n\u00c8 comune in tutta l'area mediterranea, in campi incolti e zone aride."}
{"id": "5264918", "revid": "1573940", "url": "https://it.wikipedia.org/wiki?curid=5264918", "title": "Erigone sagicola", "text": "Erigone sagicola \u00e8 un ragno appartenente alla famiglia Linyphiidae.\nAspetto.\nIl maschio ha una lunghezza di 4,5\u00a0mm, la femmina di 3,5\u00a0mm.\nIl cefalotorace \u00e8 di colore marrone scuro, l'addome e lo sternum sono neri, le zampe sono marrone rossastre. Il palpo non presenta artigli.\nDistribuzione.\nLa specie \u00e8 endemica del Giappone, in particolare \u00e8 stata osservata solamente a Saga.\nTassonomia.\n\u00c8 stato osservato solamente l'olotipo della specie nel 1906 e ad oggi, 2014, non sono note sottospecie."}
{"id": "5264920", "revid": "31886", "url": "https://it.wikipedia.org/wiki?curid=5264920", "title": "HTC One M8", "text": "L'HTC One (M8) \u00e8 uno smartphone top di gamma prodotto dall'azienda taiwanese HTC, presentato ufficialmente il 25 marzo 2014.\n\u00c8 il successore di HTC One (M7) ed \u00e8 il predecessore di HTC One (M9).\nCaratteristiche tecniche.\nHardware.\nHTC One M8 ha uno chassis in alluminio unibody, in alto \u00e8 posizionato il lettore ad infrarossi, in basso la porta microUSB 2.0 con supporto alla Qualcomm QuickCharge 2.0, a destra il tasto d'accensione, ha dimensioni di 146.4 x 70.6 x 9.4 millimetri, pesa 160 grammi e lo schermo \u00e8 protetto da un vetro Corning Gorilla Glass 3. Il dispositivo \u00e8 presente in 3 colorazioni: \"Gunmetal Gray, Glacial Silver, Amber Gold\".\nHa un chipset Qualcomm Snapdragon 801, con processore Krait 400 quad-core con frequenza di clock di 2.3 GHz in USA e nell'area EMEA e di 2,5\u00a0GHz in Asia (in particolare in Cina) e GPU Adreno 330.\nOne M8 ha connettivit\u00e0 2G, 3G, 4G, Wi-Fi 802.11 a/b/g/n/ac dual-band con Wi-Fi Direct, DLNA ed hotspot, Bluetooth 4.0 con A2DP ed aptX, GPS con A-GPS e GLONASS, NFC, infrarossi, radio FM stereo e microUSB 2.0 con MHL e host USB.\nLo schermo \u00e8 un Super LCD3 da 5 pollici con risoluzione Full HD 1080*1920 pixel, multitouch e 16 milioni di colori, la memoria RAM \u00e8 di 2 GB e quella interna \u00e8 di 16 o 32 GB, espandibile con microSD fino a 256 GB.\nLa fotocamera posteriore, come nell'HTC One (M7), usa un sensore HTC UltraPixel (pixel di dimensioni maggiori rispetto ai pixel classici, 2 micrometri) da 4 megapixel, ma \u00e8 affiancata da un secondo modulo fotografico che individua la distanza dei vari oggetti nella scena e consente l'applicazione, in seguito, di vari effetti. Pu\u00f2 registrare video a 1080p@60fps e a 720p@120fps, ha un'apertura massima di f/2.0, HDR e flash LED dual-tone. La fotocamera anteriore \u00e8 invece una 5 megapixel con f/2.0, HDR e video a 1080p@30fps.\n\u00c8 incluso un hub di sensori e gli speaker stereo BoomSound di HTC posizionati nella parte anteriore, mentre internamente il telefono ha una batteria ai polimeri di litio non removibile da 2600 mAh.\nSoftware.\nHTC One M8 era inizialmente venduto con Android 4.4.2 KitKat ed HTC Sense 6.0, per poi essere aggiornato ufficialmente ad Android 4.4.3 ad agosto 2014, a 4.4.4 con Eye Experience (nuovi strumenti fotografici) a novembre 2014, a 5.0 a gennaio 2015 (aggiornamento a Lollipop che ha per\u00f2 introdotto alcuni lag e problemi nel gaming) e a 6.0 Marshmellow a gennaio 2016, con leggeri miglioramenti nelle prestazioni e risoluzione di alcuni problemi dell'aggiornamento a Lollipop. L'HTC Sense su One M8 \u00e8 stata aggiornata alla versione 7.0 insieme all'aggiornamento a Marshmellow.\nVersioni.\nGoogle Play Edition.\nLa Google Play Edition \u00e8 una versione di HTC One (M8) con la versione stock di Android senza HTC Sense, ma con alcune applicazioni presenti nella versione classica come HTC Photo Edit e Motion Launch.\nHarman Kardon Edition.\nDal 29 aprile 2014 fu rilasciato solo da Sprint negli USA una versione con sistema audio Harman Kardon, auricolari Harman Kardon AE-S, finiture grigio scuro e dettagli dorati.\nOne (M8) Dual SIM.\nIl 2 luglio 2014 HTC Germany ha annunciato una versione Dual SIM e venduto ufficialmente in Germania, Austria e Svizzera.\nOne (M8) for Windows.\nIl 18 agosto 2014 HTC ha annunciato una versione dell'M8 con Windows Phone 8.1 Update 1 invece di Android, presente solo nella colorazione \"Dark Grey\" ed aggiornabile all'Insider Prewiew di Windows 10 Mobile ma non alla versione finale.\nOne (M8) Eye.\nL'HTC One (M8) Eye \u00e8 stato svelato ad ottobre 2014, non ha infrarossi ed NFC ma ha una fotocamera da 13 megapixel invece che il sensore UltraPixel ed \u00e8 stato venduto solo in India e Cina."}
{"id": "5264921", "revid": "486946", "url": "https://it.wikipedia.org/wiki?curid=5264921", "title": "\u017bupan", "text": ""}
{"id": "5264934", "revid": "69952658", "url": "https://it.wikipedia.org/wiki?curid=5264934", "title": "CIWF", "text": ""}
{"id": "5264936", "revid": "86599", "url": "https://it.wikipedia.org/wiki?curid=5264936", "title": "198700 Nataliegr\u00f6newald", "text": ""}
{"id": "5264937", "revid": "86599", "url": "https://it.wikipedia.org/wiki?curid=5264937", "title": "198700 Nataliegronewald", "text": ""}
{"id": "5264942", "revid": "69952804", "url": "https://it.wikipedia.org/wiki?curid=5264942", "title": "Sancio d\u2019Aragona", "text": ""}
{"id": "5264946", "revid": "69952839", "url": "https://it.wikipedia.org/wiki?curid=5264946", "title": "San Viatore di Lione", "text": ""}
{"id": "5264955", "revid": "123527095", "url": "https://it.wikipedia.org/wiki?curid=5264955", "title": "Cameron Clark", "text": "Carriera.\nClark ha frequentato la Sherman High School a Sherman, Texas. Dopo l'High School, \u00e8 entrato nell'Universit\u00e0 dell'Oklahoma. Nella stagione da senior in 33 partite, segna 15,6 punti aggiungendo 5,5 rimbalzi e 1 assist in 27,7 minuti di utilizzo.\nDopo non essere stato scelto al Draft NBA 2014, Clark gioca l'NBA Summer League 2014 con i Los Angeles Clippers. Il 24 luglio 2014 firma con la squadra italiana della Vanoli Cremona."}
{"id": "5264956", "revid": "15756", "url": "https://it.wikipedia.org/wiki?curid=5264956", "title": "Max-Josef Pemsel", "text": "Biografia.\nMax-Josef Pemsel nacque il 15 gennaio 1897 a Ratisbona, in Baviera, ed entr\u00f2 in servizio nella Reichswehr nell'aprile del 1916 come volontario, prendendo parte alla prima guerra mondiale, assegnato all'11\u00ba reggimento di fanteria di riserva della Bayerische Armee, dislocata sul fronte occidentale. Il 30 aprile 1918 venne promosso tenente e, dopo l'armistizio, rimase in servizio nella Reichswehr, entrando, nel 1935, nello stato maggiore della 1\u00aa divisione da montagna.\nDurante la seconda guerra mondiale combatt\u00e9 su vari fronti: nel 1941 durante l'invasione della Jugoslavia occup\u00f2 il ruolo di capo di stato maggiore del XVIII corpo d'armata e, nel 1944, venne promosso tenente generale e nominato capo di stato maggiore della 7\u00aa Armata, coordinando la prima risposta tedesca allo sbarco in Normandia. Nell'agosto 1944 Pemsel fu trasferito in Finlandia e gli venne affidato il comando della 6\u00aa divisione di montagna, comando che mantenne fino al 19 aprile 1945.\nIl 9 dicembre 1944 Pemsel ricevette la croce di cavaliere della Croce di ferro e, nell'aprile del 1945, venne trasferito in Italia, come capo di stato maggiore della Armee Ligurien, arrendendosi agli Alleati il 26 aprile 1945, rimanendo prigioniero di guerra fino all'aprile del 1948.\nIl 26 aprile 1956 Pemsel entr\u00f2 nella Bundeswehr con il grado di generale e gli venne affidato il comando del \"Wehrbereich VI\" (sesto distretto militare) con sede a Monaco di Baviera; il 1\u00ba aprile 1957 venne promosso comandante generale del II corpo d'armata, di stanza a Ulma, ed il 30 gennaio 1958 venne promosso tenente generale.\nPemsel si ritir\u00f2 il 30 settembre 1961 e mor\u00ec il 30 giugno 1985 a Monaco di Baviera, venendo sepolto nel cimitero Nordfriedhof."}
{"id": "5264964", "revid": "1149807", "url": "https://it.wikipedia.org/wiki?curid=5264964", "title": "Invaders of the Rokujyoma!?", "text": " \u00e8 una serie di light novel scritta da Takehaya e illustrata da Poco, edita da Hobby Japan, sotto l'etichetta HJ Bunko, da marzo 2009. Un adattamento manga di Tomosane Ariike \u00e8 stato serializzato sul \"Comic Dangan\" della Hobby Japan dal 20 dicembre 2013 al 16 febbraio 2017. Un adattamento anime, prodotto dalla Silver Link, \u00e8 stato trasmesso in Giappone tra l'11 luglio e il 26 settembre 2014.\nTrama.\nAppena iniziato il liceo, K\u014dtar\u014d Satomi decide di andare a vivere da solo nell'economica stanza 106 del complesso Corona. Ben presto per\u00f2, K\u014dtar\u014d scopre che sfortunatamente anche altre numerose ragazze ultraterrene e soprannaturali vogliono questo appartamento per varie ragioni e che quindi non hanno intenzione di rinunciarci. Di conseguenza K\u014dtar\u014d si vede costretto a condividere per il momento la stanza con le sue nuove coinquiline, in modo da tentare di stabilire chi ne diventer\u00e0 a tutti gli effetti il padrone.\nMedia.\nLight novel.\nLa serie di light novel \u00e8 stata scritta da Takehaya con le illustrazioni di Poco. Il primo volume \u00e8 stato pubblicato dalla Hobby Japan, sotto l'etichetta HJ Bunko, il 1\u00ba marzo 2009 e al 1\u00ba novembre 2021 ne sono stati messi in vendita in tutto trentanove, pi\u00f9 due raccolte di storie secondarie. I diritti di distribuzione digitale in lingua inglese sono stati acquistati da J-Novel Club.\nManga.\nL'adattamento manga di Tomosane Ariike \u00e8 stato serializzato sulla webzine \"Comic Dangan\" della Hobby Japan dal 20 dicembre 2013 al 16 febbraio 2017. Cinque volumi \"tank\u014dbon\" sono stati pubblicati dal 26 luglio 2014 al 27 aprile 2017.\nAnime.\nLa serie televisiva anime, prodotta dalla Silver Link e diretta da Shin \u014cnuma, \u00e8 andata in onda dall'11 luglio al 26 settembre 2014 per un totale di dodici episodi che coprono i sette volumi della light novel. Le sigle di apertura e chiusura sono rispettivamente delle Heart Invader (un gruppo formato da Nichika \u014cmori, Eri Suzuki, Masumi Tazawa e Maria Naganawa) e delle petit milady (Aoi Y\u016bki e Ayana Taketatsu). In varie parti del mondo, tra cui pi\u00f9 tardi l'Italia, gli episodi sono stati trasmessi in streaming, in contemporanea col Giappone, da Crunchyroll, mentre in America del Nord i diritti sono stati acquistati dalla Sentai Filmworks."}
{"id": "5264968", "revid": "287204", "url": "https://it.wikipedia.org/wiki?curid=5264968", "title": "La casa di Augusto", "text": "La casa di Augusto. Dai \"Lupercalia\" al Natale \u00e8 un saggio del 2008, scritto dagli archeologi Andrea Carandini e Daniela Bruno ed edito da Laterza. Descrive la storia edilizia della abitazione privata di Ottaviano, poi divenuta residenza ufficiale del \"princeps\" e quindi modello per l'antichit\u00e0 di palazzo imperiale.\nLa trattazione \u00e8 suddivisa in due parti: la prima, pi\u00f9 discorsiva, scritta da Carandini; la seconda, pi\u00f9 tecnica e dettagliata, scritta dalla Bruno. Lo sviluppo dei temi origina dalle mitiche leggende connesse al Lupercale (collocato sul Palatino) e passa attraverso la fase della dimora privata di Ottaviano, la fase della dimora pubblica di Augusto, fino ad arrivare al IV secolo quando (secondo la ricostruzione) la parte anteriore della \"domus\" (che costituiva l'avancorpo verso il Circo Massimo, in funzione celebrativa dell'imperatore) accolse l'edificio sacro della Basilica di Anastasia (figlia di Costanzo Cloro e sorella di Costantino) e ipotetico luogo della prima celebrazione rituale della festa del Natale."}
{"id": "5264970", "revid": "1363832", "url": "https://it.wikipedia.org/wiki?curid=5264970", "title": "Museo Afro Brasil", "text": "Il Museo Afro Brasil \u00e8 un museo d'arte, storia, e antropologia situato a San Paolo del Brasile dedicato alla ricerca, alla conservazione e all'esposizione di oggetti legati alla diaspora africana in Brasile. \u00c8 sostenuto dal Segretariato per la cultura dello Stato di S\u00e3o Paulo e gestito dall'Associazione Museu Afro Brasil. La struttura che ospita il museo fa parte del complesso architettonico progettato nel 1959 da Oscar Niemeyer. Venne fondato nel 2004.\nCollezione.\nAl museo appartiene una collezione di circa 5000 pezzi tra dipinti, sculture, stampe, fotografie, documenti e pezzi etnologici dal XV secolo ai nostri giorni, toccando i temi quali la religione, il lavoro, la diaspora africana, la schiavit\u00f9 e l'integrazione."}
{"id": "5264973", "revid": "1305772", "url": "https://it.wikipedia.org/wiki?curid=5264973", "title": "Anton Haizinger", "text": " Fu il marito dell'attrice Amalie Haizinger.\nBiografia.\nHaizinger inizi\u00f2 la sua carriera come insegnante di scuola a Vienna, in seguito grazie alla sua bella voce fu notato dal conte P\u00e1lffy, direttore del Theater an der Wien e divenne cantante d'opera facendo la sua prima apparizione nel 1821, subito coperto di applausi. Uno dei punti salienti della sua carriera fu la sua partecipazione alla prima della Nona sinfonia di Beethoven, all'interno della \"gro\u00dfen Akademie\", diretta dallo stesso compositore il 7 maggio 1824 presso il Theater am K\u00e4rntnertor di Vienna.\nIl suo brillante periodo di attivit\u00e0 in campo artistico ha avuto inizio con le sue performance a Parigi, dove ha contribuito a rendere celebre l'opera tedesca, insieme con la cantante Wilhelmine Schr\u00f6der-Devrient. Fu allievo di Antonio Salieri.\nNel 1850 si ritir\u00f2 dal palcoscenico e si trasfer\u00ec a Vienna con la moglie e la figlia."}
{"id": "5264974", "revid": "1311973", "url": "https://it.wikipedia.org/wiki?curid=5264974", "title": "Cheng Pei-pei", "text": "Ha raggiunto la fama al cinema grazie al ruolo nel film wuxia del 1966 \"Come Drink with Me\", diretto da Hu Jinquan.\nCarriera.\nDurante tutti gli anni '60, si \u00e8 dedicata principalmente a ruoli di esperta spadaccina e marzialista.\nNel 2000 ha ottenuto l'attenzione internazionale grazie all'interpretazione di Volpe di Giada nella pellicola di Ang Lee \"La tigre e il dragone\", in cui per la prima volta ha rappresentato la parte dell'antagonista. Nel 2004 ha interpretato Long Po nella miniserie televisiva \"Watery Moon, Hollow Sky\", trasmessa sui canali tematici statunitensi con il titolo di \"Paradise\".Lavora nella Cina continentale per la casa di produzione Zhouyi Media."}
{"id": "5264976", "revid": "386562", "url": "https://it.wikipedia.org/wiki?curid=5264976", "title": "Cheng Pei-Pei", "text": ""}
{"id": "5264983", "revid": "22475", "url": "https://it.wikipedia.org/wiki?curid=5264983", "title": "Ammoniaca per dolci", "text": ""}
{"id": "5265013", "revid": "767487", "url": "https://it.wikipedia.org/wiki?curid=5265013", "title": "Pasto umano", "text": "Pasto umano (\"Live feed\") \u00e8 un film del 2006 diretto da Ryan Nicholson.\nTrama.\nCinque turisti statunitensi, in vacanza di piacere in Cina si imbattono in un locale a luci rosse, il Venus Theatre. Vogliosi di nuove ed estreme esperienze, i giovani decidono di entrare, tralasciando il tentativo di dissuasione di un uomo incontrato da quelle parti.\nI cinque malcapitati scopriranno quindi sulla loro pelle che il Venus Theatre \u00e8 in realt\u00e0 un locale gestito da una pericolosissima triade mafiosa, il cui boss gode nel vedere torturare ed uccidere incauti viaggiatori, per poi darli in pasto ai clienti del famigerato locale."}
{"id": "5265030", "revid": "188116", "url": "https://it.wikipedia.org/wiki?curid=5265030", "title": "Distintivo d'onore al merito del corpo militare", "text": ""}
{"id": "5265045", "revid": "1186766", "url": "https://it.wikipedia.org/wiki?curid=5265045", "title": "Rapetti (disambigua)", "text": ""}
{"id": "5265059", "revid": "69954173", "url": "https://it.wikipedia.org/wiki?curid=5265059", "title": "Innokenti Smoktunovski", "text": ""}
{"id": "5265063", "revid": "86599", "url": "https://it.wikipedia.org/wiki?curid=5265063", "title": "2893 Mateo", "text": ""}
{"id": "5265065", "revid": "86599", "url": "https://it.wikipedia.org/wiki?curid=5265065", "title": "217366 Orestelesca", "text": ""}
{"id": "5265066", "revid": "86599", "url": "https://it.wikipedia.org/wiki?curid=5265066", "title": "233893 Mayalin", "text": ""}
{"id": "5265068", "revid": "86599", "url": "https://it.wikipedia.org/wiki?curid=5265068", "title": "239890 Dipasquale", "text": ""}
{"id": "5265072", "revid": "1543377", "url": "https://it.wikipedia.org/wiki?curid=5265072", "title": "Kollet (T\u00e9lim\u00e9l\u00e9)", "text": "Kollet \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5265082", "revid": "110157", "url": "https://it.wikipedia.org/wiki?curid=5265082", "title": "Federazione pallavolistica dell'Algeria", "text": "La Federazione algerina di pallavolo (fra. \"F\u00e9d\u00e9ration alg\u00e9rienne de volley-ball\", AFVB) \u00e8 un'organizzazione fondata nel 1962 per governare la pratica della pallavolo in Algeria.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1964."}
{"id": "5265088", "revid": "1543377", "url": "https://it.wikipedia.org/wiki?curid=5265088", "title": "Konsotamy", "text": "Konsotamy \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5265090", "revid": "1543377", "url": "https://it.wikipedia.org/wiki?curid=5265090", "title": "Letteratura semicolta", "text": "La definizione letteratura semicolta si riferisce a un tipo di produzione testuale o letteraria, sia scritta sia orale, che sia il frutto dell'opera creativa di autori che, quand'anche non analfabeti, non sono comunque in possesso di una piena competenza della scrittura e delle tecniche di produzione letteraria. Per questo motivo, le loro produzioni, anche quando si presentano in forma scritta, mantengono un fortissimo legame con la sfera linguistica e letteraria dell'oralit\u00e0.\nOpere e medium linguistico.\nDal punto di vista del materiale testuale, si tratta spesso di lettere ed epistolari, documentazione diaristica, produzione autobiografica o memorialistica, ma anche poesia. Si tratta spesso, ma non sempre, di produzioni che non hanno aspirazioni alla letterariet\u00e0 o alla poesia (\u00e8 il caso, ad esempio, di scritture private come lettere e diari) anche se alcune realizzazioni, spesso in modo non intenzionale, possono riuscire ad attingere esiti letterari (\u00e8 il caso, ad esempio, di Loise De Rosa, cronista napoletano del Quattrocento, amatissimo da Benedetto Croce, additato da Gianfranco Contini come il pi\u00f9 grande autore napoletano della sua epoca, superiore non solo a Masuccio Salernitano, ma anche a Jacopo Sannazaro) o poetici.\nIl medium linguistico di questa produzione \u00e8 una variet\u00e0 linguistica semicolta, un idioma che colloca ai livelli pi\u00f9 bassi tra le variet\u00e0 diastratiche, che segna il confine con l'area dialettale di una lingua, della quale rappresenta la variet\u00e0 pi\u00f9 colta. Nel caso dell'area linguistica dell'italiano, tale variet\u00e0 \u00e8 riconducibile al cosiddetto italiano popolare, nei suoi rapporti con l'area dialettale italiana.\nProprio per questi motivi, per la presenza di interferenze linguistiche tra parlato e scrittura, il trattamento di tali testi, nello studio linguistico e nelle edizioni critiche, richiede l'adozione di criteri filologici estremamente conservativi.\nInteresse.\nL'interesse per la produzione letteraria semicolta \u00e8 notevole, per numerosi aspetti. Ad esempio, il linguista e lo storico della lingua trovano nei testi semicolti testimonianze pi\u00f9 fedeli all'uso linguistico dell'epoca, non influenzate dalla mediazione dotta e dalla tradizione letteraria.\nEnorme valore, poi, hanno molti di questi testi come fonti di testimonianza storica: si pensi, ad esempio, ai libri di memorie (ma anche ai diari) scritti in particolari passaggi storici, o alle lettere dal fronte durante la prima e seconda guerra mondiale."}
{"id": "5265092", "revid": "1442080", "url": "https://it.wikipedia.org/wiki?curid=5265092", "title": "Mondalavia", "text": "Il Mondalavia \u00e8 un torrente del Piemonte che scorre in provincia di Cuneo, tributario in sinistra idrografica del Tanaro.\nIdronimo.\nLa cartografia ufficiale della Regione Piemonte d\u00e0 il nome di \" fosso Mondalavia\" alla parte dell'asta fluviale pi\u00f9 a monte; procedendo verso nord-est tale denominazione viene poi cambiata in quella di \"torrente Mondalavia\".\nNell'\"Elenco delle acque pubbliche\" relativo alla Provincia di Cuneo, predisposto nel 1900 dal Ministero dei lavori pubblici, oltre al nome \"Mondalavia\" per il torrente veniva anche riportata la denominazione di \"Mondaluccia\".\nPercorso.\nIl Mondalavia nasce con il nome di \"fosso della Mondalavia\" nelle campagne tra Crava (frazione di Rocca de' Baldi) e Morozzo, a circa 400 metri di quota. Entra poi in comune di Trinit\u00e0 e dirigendosi verso nord-est, percorre l'altopiano compreso tra le valli della Stura di Demonte (a ovest) e del Tanaro (a est), mantenendosi non troppo lontano dalla scarpata che delimita quest'ultima. Entrato in comune di Bene Vagienna, il suo corso inizia progressivamente ad infossarsi rispetto all'altopiano ed a formare piccoli meandri. Il Mondalavia riceve i contributi di vari fossi e canali, comportandosi come scaricatore della rete irrigua della campagna attraversata. Dopo essere stato scavalcato dall'autostrada Torino-Savona assume il nome di \"torrente\". Poco a nord-est del centro di Bene Vagienna, riceve da sinistra il suo principale affluente, il torrente Guicella (pi\u00f9 a monte denominato \"canale di Roncaglia\"). Perdendo ancora quota, segna poi per alcuni km il confine tra Bene Vagienna e Lequio Tanaro. Entrato infine in comune di Narzole, si getta nel Tanaro a circa 210 metri di quota.\nPesca.\nLe acque del torrente, tra la SP Carr\u00f9-Bene Vagienna e la confluenza in Tanaro, sono classificate dalla provincia di Cuneo come ciprinicole'\nTutela naturalistica.\nUna parte del corso del Mondalavia \u00e8 inclusa, assieme all'area archeologica di Augusta Bagiennorum, nella \"Riserva naturale speciale di Benevagienna\", istituita dalla Regione Piemonte con L.R. 32 del 23 giugno 1993 (Codifica EUAP0363)."}
{"id": "5265094", "revid": "819508", "url": "https://it.wikipedia.org/wiki?curid=5265094", "title": "Larry Cahan", "text": "Carriera.\nLarry Cahan gioc\u00f2 a livello giovanile per una formazione della propria citt\u00e0 natale, Fort William. Nel 1953 esord\u00ec fra i professionisti entrando a far parte dell'organizzazione dei Toronto Maple Leafs, dividendosi nelle stagioni successive fra National Hockey League e American Hockey League con il farm team dei Pittsburgh Hornets.\nNel 1956 si trasfer\u00ec ai New York Rangers, dove emerse come uno dei difensori pi\u00f9 fisici ruvidi della lega. Dopo alcune brevi partentesi ancora in AHL Cahan si trasfer\u00ec fino al 1961 nella Western Hockey League con la maglia dei Vancouver Canucks. Quell'anno fece ritorno in NHL ancora con i Rangers, disputando alcune partite in AHL con i Baltimore Clippers. Ancora una volta nella stagione 1964-65 lasci\u00f2 New York per tornare a vestire la divisa dei Canucks.\nNell'estate del 1967 Cahan fu selezionato in occasione dell'NHL Expansion Draft dagli Oakland Seals, una delle sei nuove franchigie partecipanti alla lega. Durante la stagione 1967-68 durante la sfida contro i Minnesota North Stars Cahan e il compagno di squadra Ron Harris urtarono violentemente Bill Masterton, il quale come la maggior parte dei giocatori di allora non indossava un caschetto di sicurezza. Masterton cadde rovinosamente a terra fratturandosi il cranio e fu portato all'ospedale di Minneapolis dove mor\u00ec due giorni pi\u00f9 tardi.\nNelle tre stagioni successive gioc\u00f2 per i Los Angeles Kings di cui fu anche capitano. Si ritir\u00f2 nel 1973 dopo aver giocato con i Seattle Totems in WHL e i Chicago Cougars nella World Hockey Association. Cahan mor\u00ec nel 1992 a Coquitlam."}
{"id": "5265096", "revid": "48344", "url": "https://it.wikipedia.org/wiki?curid=5265096", "title": "Citt\u00e0 metropolitana di Roma", "text": ""}
{"id": "5265097", "revid": "228587", "url": "https://it.wikipedia.org/wiki?curid=5265097", "title": "Kollet", "text": ""}
{"id": "5265108", "revid": "838137", "url": "https://it.wikipedia.org/wiki?curid=5265108", "title": "Svetoslav Gocev", "text": "Gioca nel ruolo di centrale nell'.\nCarriera.\nClub.\nLa carriera di Svetoslav Gocev inizia nel settore giovanile del , club nel quale gioca fino al 2009. Fa il suo esordio da professionista nella stagione 2009-10, indossando la maglia del di Razlog, club della Superliga bulgara col quale gioca per tre annate, raggiungendo due finali scudetto ed una finale di Coppa di Bulgaria.\nNella stagione 2012-13 lascia per la prima volta la Bulgaria ed approda nella Serie A1 italiana, dove gioca per il ; l'esperienza in Italia dura una sola annata e nella stagione successiva veste la maglia del , club della 1. Bundesliga tedesca col quale vince la Coppa di Germania e raggiunge le finali scudetto.\nNel campionato 2014-15 torna nella massima serie italiana, ingaggiato dal . Nel campionato seguente approda in Iran, dove difende i colori dello in Super League. Nella stagione 2016-17 rientra nella massima divisione italiana, difendendo i colori della neopromossa di Sora, mentre nella stagione successiva si accasa nel club francese del , in Ligue A, con cui vince lo scudetto.\nNel campionato 2018-19 si accasa a stagione in corso alla , club della Superliga russa, competizione che disputa anche l'annata successiva, ma con la maglia dell'.\nNazionale.\nNell'estate del 2010 debutta nella nazionale bulgara in occasione del Memorial Hubert Wagner, dove vince la medaglia d'argento. Nel 2015 vince la medaglia d'argento ai I Giochi europei di Baku."}
{"id": "5265109", "revid": "330019", "url": "https://it.wikipedia.org/wiki?curid=5265109", "title": "Vendelino di Treviri", "text": "Biografia.\nCi sono pochissime informazioni precise su questo santo. Le prime biografie (una in latino e due in tedesco), sono apparse solo dopo il 1417. Una leggenda irlandese tramanda che sarebbe stato un monaco, ma di questo non ci sono conferme. A creare ancora pi\u00f9 nebbia intorno a questo personaggio c'\u00e8 da dire che il nome \"Wendelin\" potrebbe significare \"errante\" o \"pellegrino\", in antico tedesco. \nLa storia raccontata \u00e8 che Wendelin era il figlio di un re scozzese o irlandese. Dopo una giovinezza trascorsa piamente, lasci\u00f2 in segreto la sua casa per fare un pellegrinaggio a Roma. Sulla via del ritorno si stabil\u00ec da eremita a Westrich nella diocesi di Treviri (di cui, secondo la tradizione, sarebbe poi stato vescovo).\nQuando un ricco possidente lo critic\u00f2 per la sua vita oziosa, pass\u00f2 al suo servizio come pastore, ma poi un miracolo obblig\u00f2 il proprietario del terreno a permettergli di tornare alla sua solitudine. Si racconta infatti che Wendelin spesso portava il suo gregge in cima al monte per pregare in silenzio. Una volta che il suo padrone lo vide lass\u00f9, si arrabbi\u00f2 perch\u00e9 non poteva immaginare che Wendelin avrebbe avuto il tempo per tornare a casa prima del tramonto col gregge. Tuttavia, quando il padrone arriv\u00f2 a casa scopr\u00ec che il pastore e il suo gregge erano gi\u00e0 l\u00ec. Rendendosi conto che si trattava di un miracolo di Dio, concesse a Wendelin di realizzare il suo pi\u00f9 grande desiderio e gli lasci\u00f2 costruire una propria cella eremitica nelle vicinanze della fattoria.\nWendelin poi costitu\u00ec una societ\u00e0 di eremiti da cui nacque l'abbazia di Tholey in Saarland. Sarebbe stato anche consacrato abate intorno al 597, secondo le leggende posteriori; tuttavia Tholey fu apparentemente fondata come organo collegiale solo nel 630: da ci\u00f2 si capisce quanto poco affidabili siano i biografi tardivi delle \"Vitae\" di san Vendelino.\nCulto.\nWendelin fu sepolto nella sua cella, e una cappella fu costruita sopra la tomba. La cittadina di Sankt Wendel \u00e8 poi cresciuto nelle vicinanze. L'intercessione del santo era potente in tempi di pestilenze e malattie contagiose tra il bestiame. Quando nel 1320 si \u00e8 diffusa la peste, attraverso l'intercessione del santo, Baldwin, arcivescovo di Treviri ricostru\u00ec la cappella del santo. Il successore di Baldwin, Boemondo II, costru\u00ec l'attuale bellissima chiesa gotica, dedicata nel 1360, nella quale furono trasferite le reliquie del santo. Dal 1506 esse riposano in un sarcofago di pietra.\nIl culto di san Wendelin si \u00e8 sviluppato rapidamente nell'area germanica: furo edificate numerose chiese e cappelle a lui dedicate nelle regioni della Renania-Palatinato, Saarland e in Alsazia-Lorena. Con l'esodo del 1800, gli abitanti del bacino del Reno portarono con loro il culto del santo ed \u00e8 cos\u00ec che troviamo parrocchie col suo nome persino in Ohio, Sud Africa e in Cina.\nSan Wendelin \u00e8 menzionato nel Martirologio Romano al 21 ottobre: \"Nei pressi di Treviri in Austrasia, nel territorio dell'odierna Germania, san Vendelino, eremita\".\nWendelin \u00e8 il santo patrono della gente di campagna e dei pastori ed \u00e8 molto venerato in Germania, Austria e Svizzera; nella diocesi di Treviri la sua festa si osserva il 22 ottobre.\nEgli \u00e8 rappresentato nell'arte come un giovane, o come un uomo barbuto, con la borsa di un pastore e un libro in una mano e un bastone da pastore nell'altra; dietro di lui agnelli, bovini e suini che pascolano, mentre una corona e uno scudo sono posti ai suoi piedi."}
{"id": "5265110", "revid": "86343", "url": "https://it.wikipedia.org/wiki?curid=5265110", "title": "Missira", "text": "Il toponimo Missira pu\u00f2 riferirsi a diversi comuni della Guinea:"}
{"id": "5265111", "revid": "314905", "url": "https://it.wikipedia.org/wiki?curid=5265111", "title": "San Vendelino", "text": ""}
{"id": "5265112", "revid": "986213", "url": "https://it.wikipedia.org/wiki?curid=5265112", "title": "Edward Marsh (traduttore)", "text": "Biografia.\nEra il figlio di Frederick Howard Marsh, un chirurgo, e di sua moglie Jane Perceval, una nipote di primo ministro Spencer Perceval. Jane, un'infermiera, era uno dei fondatori dell'Alexandra Hospital, per i bambini con patologia all'anca, dove Howard lavorava come chirurgo. Marsh frequent\u00f2 il Westminster School e il Trinity College, Cambridge, dove studi\u00f2 i classici sotto Arthur Woollgar Verrall.\nCarriera.\nNel 1896 \u00e8 stato nominato segretario privato di Joseph Chamberlain, segretario coloniale. Quando Chamberlain si dimise nel 1903, Marsh divenne segretario privato al suo successore, Alfred Lyttelton. Quando Winston Churchill divenne Sottosegretario di Stato per le Colonie del 1905 durante il primo governo di Henry Campbell-Bannerman, Marsh divenne segretario privato di Churchill, fino al 1915. \nQuando Churchill lasci\u00f2 il governo per la prima volta nel 1915, Marsh divenne Segretario privato al primo ministro HH Asquith, fino al dicembre 1916. Quando Churchill torn\u00f2 al governo come ministro delle munizioni nel 1916, Marsh lo segu\u00ec come segretario privato, fino alla caduta del governo di coalizione di David Lloyd George nel 1922. Quando Churchill divenne Cancelliere dello Scacchiere nel 1924, Marsh si un\u00ec a lui fino al 1929. Ha poi lavorato come segretario privato di ogni Segretario di Stato per le Colonie dal 1929 fino al suo pensionamento nel 1937. \nCarriera letteraria.\nStudioso di classico e traduttore, Marsh compil\u00f2 e cur\u00f2 cinque antologie di poesia tra il 1912 e il 1922 (le cosiddette raccolte di poesia Georgiana, da Giorgio V), e divenne esecutore letterario di Rupert Brooke. Pi\u00f9 tardi nella vita ha pubblicato traduzioni in versi di La Fontaine e Orazio e una traduzione del romanzo di Fromentin, \"Dominique\".\nMarsh era anche un collezionista e sostenitore delle opere degli artisti dell'avanguardia Mark Gertler, Duncan Grant, David Bomberg e Paul Nash, i quali sono stati anche associati al Bloomsbury Group."}
{"id": "5265113", "revid": "729019", "url": "https://it.wikipedia.org/wiki?curid=5265113", "title": "Conquista aragonese della Sardegna", "text": "La conquista aragonese della Sardegna ebbe luogo tra il 1323 e il 1326. L'isola di Sardegna era al tempo soggetta all'influenza della Repubblica di Pisa, di Genova e delle famiglie dei Doria e dei Malaspina, l'unica entit\u00e0 statale autoctona sopravvissuta era il giudicato di Arborea, alleato della Corona d'Aragona. Le difficolt\u00e0 finanziarie dovute alle guerre in Sicilia (fino al 1295), al conflitto con la Corona di Castiglia nella terra di Murcia e Alicante (1296-1304) e al fallito tentativo di conquista di Almer\u00eda (1309) spiegano il ritardo di Giacomo II di Aragona nel concretizzare la conquista della Sardegna, a lui infeudata da Papa Bonifacio VIII nel 1297.\nIl possesso dell'isola sarda interessava ai catalano-aragonesi sia per ragioni strategiche che economiche. La Sardegna abbondava di risorse naturali come l'argento e il sale e aveva una fiorente economia agro-pastorale; inoltre la sua posizione geografica garantiva un maggiore controllo sul mediterraneo occidentale e l'isola stessa era una base indispensabile per la creazione della cosiddetta \"ruta de las islas\" che permetteva di dimezzare il tempo di navigazione per raggiungere i ricchi mercati del mediterraneo orientale.\nConseguenze.\nNel 1347 l'Aragona e i Doria sardi entrarono nuovamente in conflitto scontrandosi nella battaglia di Aidu de Turdu, localit\u00e0 tra Bonorva e Giave.\nSentendosi minacciato dal crescente strapotere aragonese nel resto dell'isola, il nuovo giudice di Arborea Mariano IV ruppe l'alleanza con la corona iberica e, alleatosi con i Doria, dichiar\u00f2 guerra al regno di Sardegna. Lo scontro militare si protrasse per decenni, fino all'estinzione del giudicato arborense (che per alcuni periodi riusc\u00ec a riconquistare agli aragonesi quasi tutta l'isola) nel 1420."}
{"id": "5265115", "revid": "1543377", "url": "https://it.wikipedia.org/wiki?curid=5265115", "title": "Missira (Kindia)", "text": "Missira \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5265118", "revid": "1005847", "url": "https://it.wikipedia.org/wiki?curid=5265118", "title": "Elezioni parlamentari in Grecia del gennaio 2015", "text": "Le elezioni parlamentari in Grecia del gennaio 2015 si tennero il 25 gennaio per il rinnovo del Parlamento ellenico.\nFurono indette in anticipo rispetto alla scadenza naturale della precedente legislatura, fissata per il 2016, poich\u00e9 in Parlamento non era riuscito ad eleggere il nuovo presidente della Repubblica.\nContesto.\nStoria.\nNel mese di dicembre del 2014, il Parlamento \u00e8 stato chiamato ad eleggere il nuovo Presidente della Repubblica cos\u00ec come stabilito dalla Costituzione greca. Essa prevede che si svolgano tre votazioni, con quorum diversi (nelle prime due 200 deputati su 300, nella terza 180) per riuscire ad eleggere il nuovo presidente. Se non si riesce a raggiungere il quorum in nessuna delle tre votazioni, il Presidente della Repubblica uscente scioglie il Parlamento entro i dieci giorni successivi e convoca le elezioni anticipate.\nLa maggioranza di governo, composta da ND e PASOK, propose il nome di Stauros D\u012bmas mentre le opposizioni (tra cui SYRIZA) non proposero alcun candidato, limitandosi a votare contro D\u012bmas in tutte e tre le votazioni.\nIl 29 dicembre 2014, non raggiungendosi il \"quorum\" necessario per l'elezione alla terza ed ultima votazione, il Parlamento venne sciolto, cos\u00ec come stabilito dalla Costituzione, dovendosi procedere ad elezioni anticipate.\nIl primo ministro Ant\u014dn\u012bs Samaras ha annunciato nuove elezioni parlamentari per il 25 gennaio 2015.\nProcedimento elettorale.\nI 300 seggi del Parlamento sono stati distribuiti cos\u00ec: 250 seggi sono stati assegnati con il metodo proporzionale con una percentuale minima (\"sbarramento\") per accedere al Parlamento del 3%; i restanti 50 seggi sono stati assegnati automaticamente al partito (non alla \"coalizione\") che ha ricevuto pi\u00f9 voti.\nPer avere la maggioranza parlamentare un partito o una coalizione dovrebbe controllare 151 seggi su 300. Le schede bianche o nulle, cos\u00ec come i voti per le forze politiche che non hanno raggiunto lo sbarramento del 3% non sono state conteggiate per l'assegnazione dei seggi.\nConseguenze.\nIl 26 gennaio 2015 Alex\u012bs Tsipras, leader di Syriza, assume l'incarico di Primo ministro della Grecia giurando dinanzi al Presidente della Repubblica.\nIl 28 gennaio 2015 nasce il Governo Tsipras, formato dai partiti SYRIZA e Greci Indipendenti che insieme raggiungono la maggioranza assoluta del Parlamento con 162 seggi."}
{"id": "5265120", "revid": "729019", "url": "https://it.wikipedia.org/wiki?curid=5265120", "title": "Santou", "text": "Santou \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5265122", "revid": "314905", "url": "https://it.wikipedia.org/wiki?curid=5265122", "title": "Andrea da Creta (martire)", "text": ""}
{"id": "5265125", "revid": "729019", "url": "https://it.wikipedia.org/wiki?curid=5265125", "title": "Sar\u00e9kaly", "text": "Sar\u00e9kaly \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5265132", "revid": "729019", "url": "https://it.wikipedia.org/wiki?curid=5265132", "title": "Federazione pallavolistica di Trinidad e Tobago", "text": "La Federazione trinidadiana di pallavolo (eng. \"Trinidad e Tobago Volleyball Federation\", TTVF) \u00e8 un'organizzazione fondata per governare la pratica della pallavolo a Trinidad e Tobago.\nOrganizza il campionato maschile e femminile, e pone sotto la propria egida la nazionale maschile e femminile.\nHa aderito alla FIVB nel 1964."}
{"id": "5265141", "revid": "1543377", "url": "https://it.wikipedia.org/wiki?curid=5265141", "title": "Sinta", "text": "Sinta \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5265142", "revid": "1543377", "url": "https://it.wikipedia.org/wiki?curid=5265142", "title": "Sogolon", "text": "Sogolon \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5265143", "revid": "1543377", "url": "https://it.wikipedia.org/wiki?curid=5265143", "title": "Tarihoye", "text": "Tarihoye \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5265145", "revid": "1543377", "url": "https://it.wikipedia.org/wiki?curid=5265145", "title": "Thionthian", "text": "Thionthian \u00e8 un comune (in francese \"sous-pr\u00e9fecture\") della Guinea, parte della regione di Kindia e della prefettura di T\u00e9lim\u00e9l\u00e9."}
{"id": "5265148", "revid": "116039853", "url": "https://it.wikipedia.org/wiki?curid=5265148", "title": "SIULP", "text": "Il Sindacato Italiano Unitario Lavoratori Polizia (SIULP) \u00e8 la principale organizzazione di rappresentanza del personale della Polizia di Stato.\nStoria.\n\u00c8 stato il primo sindacato di polizia a essere fondato. Nel dicembre 1974 si tenne la prima assemblea nazionale del Movimento per la Smilitarizzazione, la Riforma e la Sindacalizzazione del Corpo delle Guardie di Pubblica Sicurezza; il Comitato era composto dai Segretari Generali di CISL \u2013 CGIL \u2013 UIL, da otto poliziotti appartenenti alle diverse qualifiche e dal direttore della rivista \u201cOrdine Pubblico\u201d. Le prime adesioni formali al sindacato si tennero nel 1979.\nA volerlo fu il generale Enzo Felsani promotore della legge per la smilitarizzazione della Polizia di Stato, la legge 1\u00ba aprile 1981 n. 121, che realizz\u00f2 la smilitarizzazione e la trasformazione del Corpo delle Guardie di Pubblica Sicurezza. \nIl 24 luglio 1982 si tenne il \u201c1\u00ba Congresso nazionale del Sindacato Italiano Unitario dei Lavoratori di Polizia\u201d all'Hotel Ergife di Roma alla presenza dei delegati di circa 40.000 iscritti, che elesse Felsani primo segretario generale, poi dimessosi un anno dopo e sostituito da Francesco Forleo, che rest\u00f2 segretario fino al 1987. Il secondo congresso si tenne nel giugno 1987 a Chianciano. Nel 1991 al terzo congresso organizzativo, nonostante le diverse sigle sindacali nate, parteciparono delegati in rappresentanza di oltre la met\u00e0 dei poliziotti italiani. \nFino al 1999 si \u00e8 riconosciuto nella \"Triplice\", per poi divenire un sindacato autonomo da ogni altra organizzazione sindacale o partito politico.\nAl 31 dicembre 2008 il SIULP contava ancora quasi 28.000 iscritti, che lo facevano il primo sindacato di polizia.\nAl 31 dicembre 2018 il Siulp contava 23885 iscritti su 95.000 poliziotti confermandolo il principale sindacato di Polizia.\nOltre al SIULP, sono note altre associazioni sindacali, radicate sul territorio, con sedi in tutta Italia come: il Sindacato Autonomo di Polizia (SAP), il Coordinamento per l'indipendenza sindacale delle forze di polizia (COISP), la Federazione Sindacale di Polizia (FSP), il Sindacato Italiano Appartenenti Polizia (SIAP).\nOrganizzazione.\nLe sue strutture locali sono diffuse in ogni citt\u00e0 d'Italia con sedi regionali e provinciali.\nLa sede nazionale \u00e8 ubicata a Roma dove operano il Segretario Generale e cinque Segretari Nazionali.\nGli organi di vertice sono il Consiglio generale, la Segreteria Nazionale e il Direttivo nazionale."}
{"id": "5265150", "revid": "125708504", "url": "https://it.wikipedia.org/wiki?curid=5265150", "title": "Li Wei (politico)", "text": "Fu determinante per la diffusione e per l'esecuzione in tutta la Cina delle riforme di Yongzheng, inoltre ricopr\u00ec cariche governative in diverse regioni.\nBiografia.\nNativo di Tongshan, nell'area di Jiangnan (l'attuale contea di Feng, sotto l'amministrazione di Xuzhou, nel Jiangsu), Li Wei divent\u00f2 orfano dei genitori all'et\u00e0 di 10 anni. Non era un letterato, ma eccelleva nelle arti marziali; nel 1719 entr\u00f2 nel Consiglio Finanziario come contabile regolare. Dopo che Yongzheng sal\u00ec al trono fu fatto Governatore del Zhejiang nel 1727, dove mise in atto una delle riforme finanziarie distintive di Yongzheng: la transizione da una tassa pro-capite individuale ad una tassa sul terreno.\nNel 1729, in una rapida azione, Li Wei condusse gli sforzi per sradicare i lealisti della precedente dinastia Ming nell'area di Nanchino. Nel 1732, quindi, fu nominato Vicer\u00e9 di Zhili.\nInsieme a Tian Wenjing e al mancese Ortai, Li era tra gli ufficiali pi\u00f9 fidati dell'imperatore Yongzheng. Nel settembre del 1738, mentre era in visita alle tombe \"Qinling\" di Xi'an insieme all'imperatore Qianlong, Li Wei si ammal\u00f2 di un'infezione ai polmoni e mor\u00ec.\nCultura di massa.\nIn Cina sono state prodotte diverse serie televisive basate, sebbene non sempre fedelmente, sulla vita di Li Wei. La serie hit del 1998 \"Yongzheng Dynasty\" (\u96cd\u6b63\u738b\u671d) ha dipinto Li Wei come leale all'imperatore, ma in un certo qual modo subdolamente servile, che riesce a scalare le posizioni sociali con le sue adulazioni. Nel 2000 alcuni membri del cast della serie originale si sono riuniti, producendo un remake intitolato \"Li Wei the Official\" (\u674e\u536b\u5f53\u5b98)."}
{"id": "5265154", "revid": "36426", "url": "https://it.wikipedia.org/wiki?curid=5265154", "title": "Bibbia amiatina", "text": ""}
{"id": "5265155", "revid": "36426", "url": "https://it.wikipedia.org/wiki?curid=5265155", "title": "Bibbia Amiatina", "text": ""}
{"id": "5265156", "revid": "188116", "url": "https://it.wikipedia.org/wiki?curid=5265156", "title": "Sindacato Italiano Unitario Lavoratori Polizia", "text": ""}
{"id": "5265158", "revid": "1543377", "url": "https://it.wikipedia.org/wiki?curid=5265158", "title": "Koubia", "text": "Koubia \u00e8 un comune (in francese \"sous-pr\u00e9fecture\") della Guinea, parte della regione di Lab\u00e9 e della prefettura di Koubia."}
{"id": "5265159", "revid": "399", "url": "https://it.wikipedia.org/wiki?curid=5265159", "title": "Fafaya", "text": "Fafaya \u00e8 un comune (in francese \"sous-pr\u00e9fecture\") della Guinea, parte della regione di Lab\u00e9 e della prefettura di Koubia."}
{"id": "5265176", "revid": "1543377", "url": "https://it.wikipedia.org/wiki?curid=5265176", "title": "Gadha-Woundou", "text": "Gadha-Woundou \u00e8 un comune (in francese \"sous-pr\u00e9fecture\") della Guinea, parte della regione di Lab\u00e9 e della prefettura di Koubia."}
{"id": "5265181", "revid": "1776051", "url": "https://it.wikipedia.org/wiki?curid=5265181", "title": "Evandro Caravaggio", "text": "Ricopr\u00ec l'incarico di prefetto nelle seguenti citt\u00e0:"}
{"id": "5265182", "revid": "125469424", "url": "https://it.wikipedia.org/wiki?curid=5265182", "title": "Le nuove avventure di Lucky Luke", "text": "Le nuove avventure di Lucky Luke (\"Les Nouvelles aventures de Lucky Luke\") \u00e8 una serie televisiva d'animazione francese basata sul fumetto omonimo di Morris e Ren\u00e9 Goscinny. La serie, composta da 52 episodi di 22 minuti, venne creata agli studi Xilam di Olivier Jean-Marie e prodotta da Marc du Pontavice. La serie fu trasmessa su France 3 dal 16 settembre 2001 mentre in Italia su Italia 1 dal 22 marzo al 23 novembre 2003.\nLa sigla \u00e8 cantata da Giorgio Vanni.\nDoppiaggio.\nIl doppiaggio italiano \u00e8 stato eseguito da Mediaset presso lo studio SEFIT-CDC."}
{"id": "5265184", "revid": "69955569", "url": "https://it.wikipedia.org/wiki?curid=5265184", "title": "Franz von Stadion", "text": ""}
{"id": "5265186", "revid": "1543377", "url": "https://it.wikipedia.org/wiki?curid=5265186", "title": "Matakaou", "text": "Matakaou \u00e8 un comune (in francese \"sous-pr\u00e9fecture\") della Guinea, parte della regione di Lab\u00e9 e della prefettura di Koubia."}
{"id": "5265188", "revid": "314905", "url": "https://it.wikipedia.org/wiki?curid=5265188", "title": "San Giovanni Eremita", "text": ""}
{"id": "5265189", "revid": "1543377", "url": "https://it.wikipedia.org/wiki?curid=5265189", "title": "Missira (Lab\u00e9)", "text": "Missira \u00e8 un comune (in francese \"sous-pr\u00e9fecture\") della Guinea, parte della regione di Lab\u00e9 e della prefettura di Koubia."}
{"id": "5265190", "revid": "1543377", "url": "https://it.wikipedia.org/wiki?curid=5265190", "title": "Pilimini", "text": "Pilimini \u00e8 un comune (in francese \"sous-pr\u00e9fecture\") della Guinea, parte della regione di Lab\u00e9 e della prefettura di Koubia."}
{"id": "5265196", "revid": "1573940", "url": "https://it.wikipedia.org/wiki?curid=5265196", "title": "Reinickella xysticoides", "text": "Reinickella xysticoides \u00e8 un ragno appartenente alla famiglia Thomisidae.\n\u00c8 l'unica specie nota del genere Reinickella.\nDistribuzione.\nL'unica specie oggi nota di questo genere \u00e8 stata rinvenuta nell'isola di Giava\nTassonomia.\nDal 1907 non sono stati esaminati altri esemplari, n\u00e9 sono state descritte sottospecie al 2014."}
{"id": "5265212", "revid": "767487", "url": "https://it.wikipedia.org/wiki?curid=5265212", "title": "Lab\u00e9", "text": "Lab\u00e9 \u00e8 un comune (in francese \"sous-pr\u00e9fecture\") della Guinea, parte della regione di Lab\u00e9 e della prefettura di Lab\u00e9."}
{"id": "5265213", "revid": "31886", "url": "https://it.wikipedia.org/wiki?curid=5265213", "title": "Reinickella", "text": ""}
{"id": "5265214", "revid": "660774", "url": "https://it.wikipedia.org/wiki?curid=5265214", "title": "Psicoanimazione", "text": "Cos'\u00e8 la psicoanimazione.\nLa psicoanimazione \u00e8 un metodo di insegnamento e, in modo pi\u00f9 ampio, di formazione dell'essere umano. \nLa psicoanimazione \u00e8 stata creata, sperimentata e attuata da Angelina Linda Zammataro (conosciuta anche come Linda Fusco o Linda Angela Fusco) tra la fine degli anni Cinquanta e la fine degli anni Ottanta del Novecento, nella scuola italiana, in particolare nella scuola elementare Giovanni Cagliero di Roma.\nLa psicoanimazione ha come fondamento l'interdisciplinarit\u00e0 delle scienze umanistiche e sociali, con particolare riguardo alla psicologia che, mediante la conoscenza della psiche infantile, rappresenta il principio teorico-pratico di questa nuova metodologia. Posta alla base del sapere pedagogico, la psicologia, illuminata dalla filosofia, terzo pilastro di questo processo formativo, guida l'azione educativa verso la \u201crealizzazione del s\u00e9\u201d. Dunque, non solo una pedagogia per il bambino, ma una paideia per l'uomo.\nLa particolarit\u00e0 della psicoanimazione risiede sia nella capacit\u00e0 di proporre una concreta prassi pedagogica, innovativa nel suo fondamento teorico \u2212 la psicologia a base della pedagogia e illuminata dalla filosofia \u2212 sia nella formulazione e realizzazione di modelli d'intervento sul territorio, concernenti le pi\u00f9 rilevanti questioni sociali. Ai fondamenti teorici si affiancano dunque i vari piani sperimentali nei quali la metodologia si declina per diventare ricerca applicata, concreta azione formativa, attraverso modelli di intervento ripetibili. \nCome nasce la psicoanimazione.\nIl contesto storico-sociale nel quale nasce la psicoanimazione \u00e8 il dirompente moto di reazione e di rinnovamento culturale vissuto dall'Istituzione scolastica dalla fine degli anni Sessanta, nel momento in cui quest'ultima si apriva alle destabilizzanti esperienze dell' \u201cAnimazione\u201d che, travalicando i \u201cconfini\u201d del teatro, entrava nella scuola per ridisegnare la funzione della didattica e dei rapporti docente-discente-famiglia-societ\u00e0. In questo arco temporale, fino al 1988, si compie la sperimentazione del nuovo metodo di Linda Zammataro da lei denominato appunto psicoanimazione, poich\u00e9 fondato sulla conoscenza della psiche infantile. Ci\u00f2 vuol dire, per un verso, superare l'Animazione quale iniziale impulso alla creativit\u00e0 e al ripensamento dei ruoli, arrivando cos\u00ec a definire un vero e proprio metodo di lavoro e, per altro verso, significa conferire all'Animazione stessa un fondamento scientifico: la psicologia che, posta alla base dell'insegnamento, implica una necessaria conoscenza delle fasi evolutive del fanciullo, secondo una prospettiva da condividere, per quanto possibile, con i genitori, e in modo pi\u00f9 ampio con la famiglia.\nLa psicoanimazione \u00e8 il senso di un'azione educativa che non si cala dall'alto, rendendo il bambino un mero esecutore o ricettore del sapere; essa pone al centro la psiche dell'alunno e il suo comportamento in situazione, orientando in direzione interdisciplinare il procedere del docente-psicoanimatore. \nDa un punto di vista teorico, il metodo della psicoanimazione \u00e8 caratterizzato da una molteplicit\u00e0 di concetti-chiave: &lt;br&gt;\n\u2022 Rovesciamento del ruolo dello studente da ripetitore passivo a ricercatore e interprete della realt\u00e0, costruttore attivo del sapere.&lt;br&gt;\n\u2022 Pariteticit\u00e0 insegnante/alunno, non come riduzione della capacit\u00e0 del docente di essere guida, bens\u00ec come condizione di un educatore che, attraverso l'atto pedagogico, recupera l'apertura alla sua stessa evoluzione intellettuale, culturale e umana.&lt;br&gt;\n\u2022 Costruzione del pensare e dell'agire collettivo che, alla crescita individuale, unisce la presenza degli altri, secondo la forma collaborativa e democratica del gruppo, considerato \u00abforza propulsiva\u00bb dell'azione di apprendimento.&lt;br&gt;\n\u2022 Interazione tra scuola e territorio, tra scuola e societ\u00e0, elemento fondamentale per la ridefinizione dell'Istituzione scolastica.&lt;br&gt;\n\u2022 Formazione e aggiornamento permanente del corpo docente.&lt;br&gt;\n\u2022 Presenza dei genitori nella vita scolastica, sia per permettere al docente-animatore di comprendere in modo pi\u00f9 articolato l'ambiente famigliare del fanciullo, sia per far crescere il livello di formazione e di consapevolezza della famiglia stessa ed evitare cos\u00ec che si generi un divario tra il bambino che cresce secondo un nuovo modello educativo e la famiglia che rimane ancorata a schemi tradizionali.&lt;br&gt;\n\u2022 Superamento della discriminazione sociale per l'integrazione del \u00abdiverso\u00bb (nomadi, diversamente abili, etc.), a partire dallo scardinamento culturale dei pregiudizi che impediscono l'incontro, la reciproca conoscenza.&lt;br&gt;\n\u2022 Rilettura critica dell'apparato normativo che regola l'Istituzione scolastica nel suo insieme.\nDa un punto di vista pratico, la psicoanimazione \u00e8 scandita da cinque fasi fondamentali: 1) raccolta di dati e materiali; 2) elaborazione critica del materiale raccolto; 3) produzione di esperienze concrete; 4) presentazione e circuitazione dei prodotti; 5) feedback.\nDal 2012 risulta attiva a Roma l'Associazione Culturale Belovodia, che si propone di divulgare e di sviluppare il metodo della psicoanimazione. Nel suo Statuto si legge: \"L'Associazione crede nel valore della cultura, in tutte le sue forme espressive, pone alla base del sapere e dell'agire umano la filosofia e considera la scuola il centro vitale per la costruzione di una societ\u00e0 di uomini liberi.\"\n\"L'Associazione riconosce nella psicoanimazione \u2013 il metodo psico-pedagogico ideato e sperimentato da Angelina Linda Zammataro \u2013 la strada ottimale per operare il rinnovamento della scuola in tal senso, come istituzione e come prassi educativa; una scuola che sia luogo di produzione culturale all'interno del territorio, e che per il \u2018prestigio e la sua autorit\u00e0 di istituzione educativa possa coinvolgere le famiglie degli alunni e gli stessi cittadini\u2019\". \n\"Si propone, quindi, finalit\u00e0 rivolte alla ricerca, alla consulenza e ai servizi nel campo della cultura e della formazione; si prefigge di sensibilizzare all'approccio culturale e didattico centrato sulla psicoanimazione: gli insegnanti, i dirigenti scolastici della scuola statale e non statale, pubblica e privata, di ogni ordine e grado, nonch\u00e9 famiglie, professionisti, operatori e cittadini che credono nell'importanza della formazione professionale e umana dell'individuo.\"\nLa psicoanimazione. Brani tratti dal volume \"A scuola con il mondo\".\nFasi della prassi metodologica.\nLa metodologia della psicoanimazione \u00e8 di natura interdisciplinare. Infatti, utilizzando la complessa trama dei linguaggi per la comunicazione e l'integrazione sociale, dal mimico-gestuale al grafico, dal verbale allo scritto, dal sonoro ai moderni linguaggi della fotografia e del filmato, l'attivit\u00e0 psicoanimata si snoda attraverso le seguenti fasi:\n1) raccolta di dati e materiali intorno a un tema per approfondirne la conoscenza;\n2) elaborazione critica del materiale raccolto, come modo del fare insieme, del produrre individuale e di gruppo;\n3) produzione di esperienze materiali, quale risultato del lavoro svolto;\n4) presentazione e distribuzione dei prodotti individuali e collettivi;\n5) feedback, quale verifica e arricchimento dell'esperienza, base per una nuova ricerca. Dunque, ripetizione del processo di attivit\u00e0 psicoanimatoria.\nIl ruolo dello psicoanimatore.\nTra gli psicoanimatori figurano psicologi, insegnanti, medici, operatori culturali.\nLo psicoanimatore \u00e8 colui che, insieme agli altri, costruisce il proprio modo di essere al mondo.\nPer un verso, egli potenzia la scoperta di ci\u00f2 che \u00e8 dentro di lui, arricchendo continuamente la conoscenza di s\u00e9 e la consapevolezza delle proprie esigenze, capacit\u00e0 e interessi; per altro verso, avendo acquisito la conoscenza e gli strumenti essenziali alla funzione dello psicoanimatore, egli si pone come ponte, come possibilit\u00e0 di scelta fra le necessit\u00e0, anche non espresse, degli individui e dei gruppi, ai quali offre strumenti di partecipazione e di trasformazione.\nGli obiettivi del lavoro di psicoanimazione.\nPer introdurre gli obiettivi legati al lavoro della psicoanimazione \u00e8 necessario sottolineare che uno degli aspetti che distingue maggiormente l'uomo dall'animale, com'\u00e8 noto, \u00e8 la straordinaria capacit\u00e0 di immaginare, cio\u00e8 di associare memorie, per creare costruzioni mentali: idee, progetti, pensieri, fantasie, invenzioni.\nAlla luce di questa considerazione, gli obiettivi puntano a:\n\u2022 comunicazione e confronto delle esperienze, in vista della socializzazione della partecipazione alla \u00abcreazione della cultura\u00bb;\n\u2022 miglioramento e sviluppo delle capacit\u00e0 critiche e creative del soggetto, del gruppo, della collettivit\u00e0;\n\u2022 coscienza individuale e collettiva; conoscenza e utilizzo dell'interdisciplinarit\u00e0 nel lavoro critico-creativo, livello individuale e collettivo (uso interdisciplinare di tutti i linguaggi per la comunicazione e l'integrazione sociale);\n\u2022 rapporto equilibrato tra libera espressione creativa (fantasia, invenzione, creativit\u00e0) e attivit\u00e0 di formalizzazione (scrittura, quantificazione, organizzazione dei dati);\n\u2022 ricerca di forme \u00abnuove\u00bb e \u00abaltre\u00bb della creativit\u00e0, individuale e collettiva;\n\u2022 nuova produzione creativa.\nLe tecniche della psicoanimazione.\nTutte le tecniche della psicoanimazione sono tese a sviluppare le capacit\u00e0 critiche e creative del soggetto e dei componenti di un gruppo di lavoro, oltre che a lasciare le tracce (registrate, grafiche, fotografiche, filmiche, sonore) delle attivit\u00e0 svolte, sia a livello individuale sia a livello collettivo.\nEsse si possono articolare su tre livelli:\nPRIMO LIVELLO (Pre-rappresentativo): Sensomotorio e psicomotorio.\nComprende: il gioco, il giocodramma, il rumore, il suono, il ritmo, la musica, il gesto, la danza, l'azione mimica, il gioco psicofisico, la pantomima, la forma che informa.\nSECONDO LIVELLO (Rappresentativo): Pittorico, plastico, figurativo, filmico, fotografico.\nComprende: l'uso del colore, le maschere, i murales, la pittura, i manifesti, gli scenari, i collage, la trasformazione di materiali per ottenere oggetti d'uso, la trasformazione di materiali per ottenere simboli, le immagini, la fotografia, il filmato, l'album.\nTERZO LIVELLO (Simbolico): Simbolico verbale.\nComprende: l'ansiodramma, la narrativa di gruppo, la gabbia, la spettacolazione, il teatro didattico, la drammatizzazione, la memoria collettiva, la libera poesia, il canto libero, il dialogo e tutti i linguaggi non verbali, usati come se fossero una lingua."}
{"id": "5265230", "revid": "767487", "url": "https://it.wikipedia.org/wiki?curid=5265230", "title": "B\u00e9la Volentik", "text": "Carriera.\nGiocatore.\nLa sua carriera di calciatore si svolse fra il Nemzeti Budapest e l'\u00dajpest, dove gioc\u00f2 come riserva per tre anni prendendo parte alla vittoria di 2 campionati ungheresi (1929-30, 1930-31), di una Coppa dell'Europa Centrale (1929) e della Coppa di Nazioni 1930. Si trasfer\u00ec ancor giovane in Svizzera, dove fu allenatore-giocatore di diverse squadre.\nAllenatore.\nA partire dal 1940 cominci\u00f2 ad assumere soltanto il ruolo di allenatore, ed in questa veste port\u00f2 lo Young Boys alla vittoria della Coppa Svizzera 1944-1945. Nel 1953 accett\u00f2 la guida della Nazionale lussemburghese e vi rimase per un biennio. Torn\u00f2 poi in patria dove allen\u00f2 sia squadre di club (la pi\u00f9 importante delle quali fu l'MTK Budapest (per alcuni anni denominato anche \"V\u00f6r\u00f6s Lobog\u00f3\"), con il quale disput\u00f2 la finale della Coppa delle Coppe 1963-1964), sia la Nazionale olimpica d'Ungheria che ottenne la medaglia di bronzo alle Olimpiadi di Roma nel 1960."}
{"id": "5265231", "revid": "1573940", "url": "https://it.wikipedia.org/wiki?curid=5265231", "title": "Rejanellus", "text": "Rejanellus \u00e8 un genere di ragni appartenente alla famiglia Thomisidae.\nDistribuzione.\nLe quattro specie note di questo genere sono state rinvenute nelle Grandi Antille: due sull'isola di Cuba, due su Hispaniola. La sola \"R. mutchleri\" \u00e8 endemica di Porto Rico\nTassonomia.\nPer la determinazione delle caratteristiche di questo genere sono stati esaminati gli esemplari-tipo \"Onocolus venustus\" , dall'aracnologo Lise in un suo lavoro del 2005.\nNon sono stati esaminati esemplari di questo genere dal 2005.\nA dicembre 2014, si compone di quattro specie:"}
{"id": "5265233", "revid": "69956368", "url": "https://it.wikipedia.org/wiki?curid=5265233", "title": "Budapesti V\u00f6r\u00f6s Lobog\u00f3 1956", "text": ""}
{"id": "5265235", "revid": "1543377", "url": "https://it.wikipedia.org/wiki?curid=5265235", "title": "Scodogna", "text": "Lo Scodogna \u00e8 un torrente della zona collinare dell'Appennino parmense, affluente di destra del fiume Taro.\nCorso del torrente.\nIl torrente nasce dal Monte della Croce a circa 400 m slm, presso Neviano de' Rossi nel comune di Fornovo. scorrendo in una valletta piuttosto stretta dove prevale il coltivo sulle fasce arborate, si dirige verso nord ricevendo in destra il rio Bovaia poco prima di bagnare la frazione di Cafragna. Dopo la confluenza in destra del rio Solvara, lo Scodogna entra nel territorio comunale di Sala Baganza e da qui prende a fiancheggiare prima ed entrare poi nel Parco regionale dei Boschi di Carrega, mantenendosi ad ovest della fascia boscata. Ricevuto in sinistra il rio Ginestra, lo Scodogna bagna la localit\u00e0 di Talignano, per poi entrare presso localit\u00e0 La Torre nel comune di Collecchio. Qui piegando decisamente verso nord-ovest interseca la statale della Cisa presso Pontescodogna per poi confluire da destra nel suo referente idraulico il fiume Taro, presso Collecchiello.\nIl regime idrologico.\nIl torrente Scodogna, come gli altri corsi d'acqua appenninici, presenta periodi di magra estivi ed invernali e piene improvvise in concomitanza con i periodi di maggior piovosit\u00e0 (primavera - autunno). Pur in presenza di un bacino imbrifero piuttosto modesto di 18.3 km2, lo Scodogna si \u00e8 contraddistinto in passato per eventi alluvionali particolarmente devastanti avvenuti nel 1904, 1941, 1954. Fa parte invece della cronaca recente quanto successo in data 11 giugno 2011, quando, a seguito di una intensissima precipitazione dovuta ad una cella temporalesca che si stima abbia scaricato in un'ora e mezzo circa 100 mm di pioggia in corrispondenza della zona del bacino idrografico dello Scodogna, il torrente \u00e8 esondato a Cafragna, a Talignano, dove purtroppo ha causato una vittima, e in pi\u00f9 punti lungo tutto il suo corso, con gravi danni alle attivit\u00e0 industriali e alle abitazioni civili. La lunghezza complessiva dell'asta fluviale \u00e8 di 15.5 km, la portata media risulta essere di 0.12 m3/s mentre la portata di colmo con tempo di ritorno di 100 anni \u00e8 di circa 75 m3/s"}
{"id": "5265236", "revid": "119787425", "url": "https://it.wikipedia.org/wiki?curid=5265236", "title": "Dragon Quest Monsters", "text": "Dragon Quest Monsters (\u30c9\u30e9\u30b4\u30f3\u30af\u30a8\u30b9\u30c8\u30e2\u30f3\u30b9\u30bf\u30fc\u30ba Doragon Kuesuto Monsut\u0101zu) \u00e8 una serie spin-off appartenente al franchise di videogiochi di ruolo giapponesi Dragon Quest. \nLa serie.\nLa serie \u00e8 pubblicata dalla Enix (conosciuta oggi come Square Enix) e si ambienta nello stesso universo medievale/fantasy della serie regolare di Dragon Quest. Diversamente da quest'ultima, in \"Dragon Quest Monsters\" non \u00e8 il personaggio interpretato dal giocatore ad affrontare in prima persona le battaglie, ma le creature (i \"mostri\" del titolo, gli stessi che appaiono anche nella serie regolare) che esso dovr\u00e0 catturare ed addestrare, facendole lottare contro altre creature; su questo elemento si basa il gameplay della serie. Il concetto ebbe origine con per Super Nintendo del 1992, quinto capitolo della serie principale; nel gioco era infatti possibile reclutare i mostri incontrati in battaglia, per farli poi combattere nel gruppo del giocatore e addestrarli, aumentando il loro livello, e insegnando loro nuove abilit\u00e0. Il design dei mostri e dei personaggi \u00e8 curato da Akira Toriyama, celebre fumettista giapponese autore di manga come Dragon Ball o Dottor Slump &amp; Arale, nonch\u00e9 character designer della serie principale.\nEpisodi.\nIl primo episodio della serie, , fu rilasciato in Giappone nel 1998 per console Game Boy Color di Nintendo. L'anno dopo usc\u00ec negli Stati Uniti e in Europa. Da allora sono usciti altri cinque capitoli originali della serie, pi\u00f9 un remake dei primi due capitoli per PlayStation, inseriti entrambi in una compilation dal titolo \"Dragon Quest Monsters 1+2\", e due ulteriori remake per Nintendo 3DS, il primo del 2012 e il secondo del 2014, dei medesimi giochi. Gli episodi originali sono:\nIn Giappone, sono stati inoltre rilasciati due episodi per cellulare: \"Dragon Quest Monsters: Wanted!\" e \"Dragon Quest Monsters: Super Light\"."}
{"id": "5265260", "revid": "767487", "url": "https://it.wikipedia.org/wiki?curid=5265260", "title": "Narcisse Bambara", "text": "Carriera.\nNazionale.\nHa esordito in Nazionale nel 2012."}
{"id": "5265261", "revid": "287204", "url": "https://it.wikipedia.org/wiki?curid=5265261", "title": "Khalid ibn Abd al-Malik al-Marwarr\u016bdh\u012b", "text": "Era uno schiavo Zanj deportato in Persia nel IX secolo, allora parte del califfato abbaside.\nInsieme ad \u02bfAl\u012b b. \u02bf\u012as\u0101 al-As\u1e6durl\u0101b\u012b, durante il califfato di al-Ma\u02bem\u016bn, misur\u00f2 nell'827 a 35 gradi nord di latitudine, nella valle del fiume Tigri, la lunghezza di un arco di meridiano e quindi la circonferenza della Terra, ottenendo un risultato di 40,248\u00a0km (o, secondo altre fonti, 41,436\u00a0km).\nI due ricercatori utilizzarono come unit\u00e0 di misura l\"ell\" arabo. Si crede che un \"ell\" arabo corrispondesse a 49 e 1/3\u00a0cm. Trovarono quindi la lunghezza di 1\u00ba meridiano= 111,8\u00a0km (115,1\u00a0km), che differisce dal valore effettivo di 850 metri."}
{"id": "5265262", "revid": "339392", "url": "https://it.wikipedia.org/wiki?curid=5265262", "title": "Coppa d'Africa 2015", "text": ""}
{"id": "5265263", "revid": "124123", "url": "https://it.wikipedia.org/wiki?curid=5265263", "title": "Walter Duncan", "text": "Biografia.\nSin da giovane fu attratto dal disegno e dell'arte, infatti collabor\u00f2 con il padre, il disegnatore e pittore Edward Duncan. Come il padre \u00e8 stato membro del \u201cRoyal Society of Watercolours\u201d di Londra.\nPer un periodo ha vissuto nella contea del Surrey.\nSi spense a Richmond (sobborgo di Londra) nel 1932.\nAttivit\u00e0.\nWalter Duncan si \u00e8 espresso con le tecniche del disegno, dei pastelli, dell'acquarello e dell'olio.\n\u00c8 stato un celebre acquarellista. Fra le sue opere sono rinomati i paesaggi e gli scorci di citt\u00e0 (soprattutto di Londra). Rari sono i ritratti."}
{"id": "5265268", "revid": "767487", "url": "https://it.wikipedia.org/wiki?curid=5265268", "title": "Issa Gouo", "text": "Carriera.\nNazionale.\nHa esordito in Nazionale nel 2011."}
{"id": "5265269", "revid": "413187", "url": "https://it.wikipedia.org/wiki?curid=5265269", "title": "Stone of Tears", "text": ""}
{"id": "5265287", "revid": "1745361", "url": "https://it.wikipedia.org/wiki?curid=5265287", "title": "Hervor", "text": "Hervor \u00e8 il nome di due personaggi femminili legati al ciclo della spada magica Tyrfing, presenti nella saga di Hervarar, con delle parti presenti nell'Edda Poetica. La prima Hervor era una guerriera figlia di Angantyr. La seconda la figlia di Heidrek, a sua volta figlio della prima Hervor."}
{"id": "5265290", "revid": "767487", "url": "https://it.wikipedia.org/wiki?curid=5265290", "title": "Moussa Yedan", "text": "Carriera.\nClub.\nGioca dal 2015 nell'Al-Orobah.\nNazionale.\nHa esordito in Nazionale nel 2012."}
{"id": "5265295", "revid": "1632387", "url": "https://it.wikipedia.org/wiki?curid=5265295", "title": "Hothouse Flowers", "text": "Gli Hothouse Flowers sono un gruppo musicale rock irlandese originario di Monkstown. Il loro stile combina la tradizione musicale irlandese con influenze rock, soul e gospel.\nIl gruppo si form\u00f2 nel 1985 quando Liam \u00d3 Maonla\u00ed e Fiachna \u00d3 Braon\u00e1in, che si erano conosciuti sui banchi di una scuola di lingua gaelica, iniziarono come busker con il nome di The Incomparable Benzini Brothers per le strade di Dublino. Dopo la vittoria in un concorso per artisti di strada e l'entrata in organico di Peter O'Toole vennero notati dalla critica musicale e furono contattati dalla Mother Records di Bono con cui incisero il loro primo singolo \"Love Don't Work This Way\". Firmarono per la London Records e nel 1988 pubblicarono il loro primo album, intitolato \"People\", che ottenne un insapettato successo raggiungendo il primo posto della classifica in Irlanda ed il secondo nel Regno Unito.\nAl successo contribu\u00ec il singolo \"Don't Go\", che fu trasmesso durante l'Eurovision Song Contest 1988 svoltosi in Irlanda. Nel successivo tour parteciparono al Festival di Reading e Leeds nel 1988, al Glastonbury Festival del 1989, e del 1990.\nNel giugno 1990 usc\u00ec il loro secondo album, \"Home\" registrato durante il lungo tour. Non ottenne il successo commerciale dell'esordio tranne che in Australia dove sal\u00ec fino al primo posto in classifica.\nNel 1992 parteciparono ad una puntata della serie televisiva \"Lovejoy\". Formarono con i Def Leppard il supergruppo The Acoustic Hippies From Hell che registr\u00f2 tre brani pubblicati sul latoB del singolo \"Have You Ever Needed Someone So Bad\" dei Def Leppard.\nL'anno seguente pubblicarono il loro terzo album \"Songs From the Rain\" che ottenne un buon successo solo in Irlanda ed Australia. A causa di questo insuccesso Liam \u00d3 Maonla\u00ed decise di prendersi una pausa di riflessione che dur\u00f2 per\u00f2 fino al 1998 anno dell'uscita di \"Born\" seguito nel 1999 dal loro primo album dal vivo \"Live\" che segna la fine del contratto con la London, che nel 2000 pubblica la prima raccolta.\nIl loro ultimo album ufficiale \u00e8 \"Into Your Heart\" uscito nel 2004. \u00d3 Maonla\u00ed ha affiancato anche una propria carriera solista."}
{"id": "5265305", "revid": "466539", "url": "https://it.wikipedia.org/wiki?curid=5265305", "title": "Adama Guira", "text": "Carriera.\nClub.\nHa giocato nella prima divisione del Burkina Faso, in quella svedese ed in quella danese, oltre che nella seconda divisione spagnola e nella seconda divisione francese.\nNazionale.\nHa esordito in nazionale nel 2010. Ha partecipato alla Coppa d'Africa nel 2015, nel 2017 e nel 2021."}
{"id": "5265306", "revid": "124123", "url": "https://it.wikipedia.org/wiki?curid=5265306", "title": "Morti nel 2015", "text": ""}
